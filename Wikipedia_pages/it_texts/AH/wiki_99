{"id": "772850", "revid": "599013", "url": "https://it.wikipedia.org/wiki?curid=772850", "title": "Tll", "text": ""}
{"id": "772852", "revid": "247222", "url": "https://it.wikipedia.org/wiki?curid=772852", "title": "Boogie", "text": ""}
{"id": "772854", "revid": "73997", "url": "https://it.wikipedia.org/wiki?curid=772854", "title": "Give 'em enough rope", "text": ""}
{"id": "772856", "revid": "599013", "url": "https://it.wikipedia.org/wiki?curid=772856", "title": "Tlm", "text": ""}
{"id": "772860", "revid": "1851848", "url": "https://it.wikipedia.org/wiki?curid=772860", "title": "Sante Ancherani", "text": "\u00c8 stato uno dei pionieri della sezione calcio della , nonch\u00e9 primo capitano biancoceleste della storia.\nCarriera.\nGiocatore e allenatore.\nAll'et\u00e0 di quattro anni si trasfer\u00ec con la famiglia a Roma dalla natia Cotignola, in provincia di Ravenna.\nNel febbraio 1900 i soci fondatori della , apprezzate le promettenti doti fisiche del ragazzo, lo tesserarono come atleta. Il 15 maggio 1904 in Piazza d'Armi, nelle vicinanze di Piazza Mazzini, marc\u00f2 le tre reti della vittoria biancoceleste nella gara con la , considerata, seppur ufficiosamente, come il primo Derby romano. Con la Lazio vinse il \"Campionato Interregionale Centro-sud\", organizzato a Pisa nel giugno 1908: le \"Aquile\" affrontarono la mattina la , nel primo pomeriggio la e nello stesso giorno il Pisa, ottenendo tre vittorie.\nAncherani suonava anche nella banda comunale di Alberto Vassalla come seconda tromba, tanto che nel 1914 abbandon\u00f2 il calcio per dedicarsi completamente all'attivit\u00e0 musicale, \nDopo il ritiro.\nRisiedeva ad Ottavia, nell'Agro romano, ove tuttora si trova il suo villino. Ancherani aveva tre figli, due femmine ed un maschio, che - unitamente ai nipoti e alla nuora - collaborarono nella gestione di un negozio di articoli sportivi che aveva aperto a Roma, in via dei Prefetti.\nMor\u00ec nella capitale il 9 settembre 1971 ed \u00e8 sepolto nella tomba di famiglia presso il cimitero monumentale di Roma, il Verano,"}
{"id": "772861", "revid": "1351182", "url": "https://it.wikipedia.org/wiki?curid=772861", "title": "I Dream", "text": "I Dream \u00e8 una serie britannica per ragazzi del 2004.\nDescrizione.\nAnche se britannica, l'intera serie \u00e8 stata girata dalle parti di Barcellona (Spagna) in un \"fantomatico\" college.\nLa serie racconta le vicende di Felix, Ollie, Khush, Natalie e Amy durante il loro stage estivo nella prestigiosa scuola di musica \"Avalon Heights\".\nUn membro del cast, George Wood, ha definito lo show \"la versione moderna di Fame\".\nCuriosit\u00e0.\nUna delle protagoniste, Rachel Hyde-Harvey, ha riscosso molto successo anche per la sua collaborazione nella band punk rock \"Corby\", poi \"Steel Rose\". Navigando su internet \u00e8 ben notabile che l'attrice Rachel Hyde-Harvey \u00e8 molto famosa soprattutto in Francia; infatti molti blog di ragazze francesi parlano di Amy come la loro eroina e la band \"Corby\" \u00e8 veramente eccezionale secondo loro.\n\u00c8 anche la cantante della band rock \"Glitch Code\".\nEpisodi.\nLa serie conta soltanto una stagione.\nCD (Welcome to Avalon Heights).\nIl Cd ufficiale di I Dream contiene le canzoni pi\u00f9 belle della serie.\nWelcome to Avalon Heights \u00e8 l'album realizzato dallo show. Le canzoni sono cantate dall'intero cast, compreso il popolare gruppo pop S Club 8. La maggior parte delle canzoni \u00e8 interpretata da Matt Di Angelo, Calvin Goldspink, Rachel Hyde-Harvey, Helen Kurup, Frankie Sandford, Lorna Want e George Wood. Molti fans del gruppo S Club 8 hanno ritenuto ci\u00f2 un'ingiustizia verso gli altri sei membri della band.\nLa sigla \"Dreaming\" \u00e8 stata realizzata prima della pubblicazione dell'album. \"Welcome to Avalon Heights\" e \"Waste your Time on me\" sono state cantate in vari show della BBC per la promozione dell'album.\nTheme Tune e Soundtrack.\nLa sigla dello show, Dreaming, \u00e8 cantata da due membri della band S Club 8, Frankie e Calvin ed \u00e8 stata realizzata come singolo il 15 novembre 2004. \u00c8 entrata al 19\u00ba posto nella Official Singles Chart. Il 29 novembre 2004 \u00e8 stato realizzato l'album ufficiale di I Dream dal titolo \"Welcome to Avalon Heights\", che \u00e8 entrato al 133\u00ba posto nella Official Albums Chart gi\u00e0 nella prima settimana. L'album \"Welcome to Avalon Heights\" ha venduto 432,899 copie nel mondo fino all'agosto 2008 ottenendo un gran favore di pubblico specialmente in Stati Uniti e Francia, nelle quali lo show \u00e8 un cult. Il singolo \"Dreaming\" ha venduto oltre 1,268,081 copie fino all'agosto 2008.\nSolo 14 delle 27 canzoni fanno parte dell'album della serie."}
{"id": "772862", "revid": "599013", "url": "https://it.wikipedia.org/wiki?curid=772862", "title": "Tln", "text": ""}
{"id": "772866", "revid": "767487", "url": "https://it.wikipedia.org/wiki?curid=772866", "title": "The Haunted Made Me Do It", "text": "Made Me Do It \u00e8 il secondo album dei The Haunted, pubblicato il 27 ottobre 2000.\n\u00c8 stato ripubblicato nel 2001 con l'album live \"Live Rounds in Tokyo\", come CD bonus."}
{"id": "772869", "revid": "599013", "url": "https://it.wikipedia.org/wiki?curid=772869", "title": "Tlo", "text": ""}
{"id": "772870", "revid": "170423", "url": "https://it.wikipedia.org/wiki?curid=772870", "title": "Basketball Association of America 1948-1949", "text": "La stagione della Basketball Association of America 1948-1949 fu la 3\u00aa della storia. Dalla stagione successiva nascer\u00e0 la National Basketball Association.\nIl campionato termin\u00f2 con la vittoria dei Minneapolis Lakers, che si imposero in finale per 4-2 sui Washington Capitols."}
{"id": "772875", "revid": "123231215", "url": "https://it.wikipedia.org/wiki?curid=772875", "title": "Tangenziale Est", "text": "Il termine tangenziale \u00e8 utilizzato per una strada a scorrimento veloce, realizzata in zone particolarmente urbanizzate.&lt;br&gt;\nLe tangenziali poste ad Est del nucleo urbano in Italia sono:"}
{"id": "772876", "revid": "56818", "url": "https://it.wikipedia.org/wiki?curid=772876", "title": "Tangenziale ovest milano", "text": ""}
{"id": "772879", "revid": "72852820", "url": "https://it.wikipedia.org/wiki?curid=772879", "title": "Tangenziale nord milano", "text": ""}
{"id": "772881", "revid": "1652635", "url": "https://it.wikipedia.org/wiki?curid=772881", "title": "Samuel Di Carmine", "text": "Caratteristiche tecniche.\nGioca prevalentemente come prima punta, ma pu\u00f2 agire su tutto il fronte d'attacco; abile nei gol da opportunista, possiede una buona capacit\u00e0 realizzativa.\nCarriera.\nClub.\nFiorentina e Queens Park Rangers.\nCresciuto nel settore giovanile della , il 25 ottobre 2006, a 18 anni, fa il suo esordio in Serie A nella partita -Fiorentina (0-1), entrando in campo al 90' al posto di Reginaldo. L'11 febbraio 2007 \u00e8 subentrato a Giampaolo Pazzini al 69' della gara casalinga contro l' (2-0).\nL'8 novembre 2007 ha debuttato in Coppa UEFA durante Fiorentina-, entrando in campo all'82' di gioco e segnando sei minuti pi\u00f9 tardi il gol del definitivo 6-1. Insieme al compagno Matthias Lepiller ha formato la coppia d'attacco viola del Campionato Primavera 2007-2008, conducendo i viola fino alla semifinale scudetto.\nIl 1\u00ba luglio 2008 viene ceduto in prestito alla squadra inglese del , compagine della Football League Championship. Il successivo 28 ottobre segna il suo primo gol con la compagine londinese, contro il .\nGallipoli e Frosinone.\nIl 19 agosto 2009 la Fiorentina lo cede con la formula del prestito al , neopromosso in Serie B. In Puglia colleziona 34 presenze e 2 gol, nella stagione che si conclude con la retrocessione della squadra giallorossa.\nIl 2 agosto 2010 passa in compartecipazione al . Inizia la stagione in giallobl\u00f9 facendo il suo esordio con una rete in Coppa Italia il 15 agosto nel successo per 3-1 contro il Trapani.\nCittadella e Juve Stabia.\nIl 24 giugno 2011 Fiorentina e Frosinone inizialmente rinnovano la compropriet\u00e0 del giocatore; tuttavia, sei giorni dopo il club viola risolve anticipatamente la compartecipazione a suo favore, per poi cederne la met\u00e0 del cartellino al .\nIn Veneto disputa l'intero campionato da titolare, totalizzando 38 presenze e 8 gol. La stagione successiva resta ancora in maglia granata. In estate, dopo che le due societ\u00e0 non riescono a trovare un accordo, viene riscattato dal Cittadella alle buste; cos\u00ec gioca ancora da titolare, ma il rendimento scende.\nIl 10 luglio 2013 viene ingaggiato dalla . L'11 agosto seguente esordisce con la sua nuova squadra in Coppa Italia contro il , trovando anche il gol nel 3-0 finale per i campani. Chiude la stagione con 6 gol in 29 presenze; rimane alle \"Vespe\" anche nella stagione 2014-15, giocata in Lega Pro dopo l'ultimo posto ottenuto in Serie B nella stagione precedente. Realizzer\u00e0 quindi 14 reti, conducendo la squadra ai play-off, dove viene per\u00f2 eliminata ai rigori dal Bassano.\nPerugia ed Entella.\nIl 3 luglio 2015 passa a titolo definitivo al , tra i cadetti. Dopo un semestre in Umbria in cui non riesce ad imporsi, nella sessione invernale di mercato passa in prestito ai pari categoria dell', ma anche a Chiavari fatica a incidere sottorete, chiudendo la stagione con 6 reti, equamente ripartite tra umbri e liguri.\nTornato al Perugia nell'estate del 2016, la sua seconda esperienza in maglia biancorossa \u00e8 ben pi\u00f9 fruttuosa. Divenuto presto un punto fermo dell\"undici\" titolare di Christian Bucchi, nonostante una frattura al piede che lo tiene lontano dai campi per un mese e mezzo, Di Carmine realizza 13 gol nella \"regular season\" del campionato cadetto 2016-17, che valgono ai grifoni la qualificazione alla semifinale play-off, poi persa contro il .\nSi conferma su alti livelli realizzativi anche nella stagione seguente, la pi\u00f9 prolifica della carriera, chiusa con 22 reti in campionato che, di fatto, trascinano il Perugia ai play-off poi persi al turno preliminare contro il ; sul piano individuale, il bottino sottorete gli permette di entrare nella storia del club umbro per quanto concerne la Serie B, divenendo il miglior marcatore dei grifoni sia in un singolo campionato sia in assoluto.\nVerona.\nIl 25 luglio 2018 si accasa in prestito con obbligo di riscatto al . Debutta in maglia giallobl\u00f9 il successivo 5 agosto, nel secondo turno di Coppa Italia contro la , subentrato a Giampaolo Pazzini e segnando il gol del 4-1 finale. Dopo un campionato con 8 reti segnate, tra cui la doppietta al Foggia all'ultima giornata che permette agli scaligeri una qualificazione \"in extremis\" ai play-off, qui si dimostra decisivo segnando altri 3 gol, di cui uno di tacco nel successo per 3-0 in finale contro il che consente ai veneti di ribaltare la sconfitta dell'andata (2-0) e guadagnare la promozione in Serie A.\nAll'inizio della sua seconda stagione a Verona, il 15 settembre 2019 torna a giocare in massima serie dopo 12 anni, in occasione della sconfitta per 0-1 contro il . Nel successivo autunno incappa in una temporanea battuta d'arresto, dopo essere entrato in rotta con il tecnico scaligero Ivan Juri\u0107 il quale, per questo, lo esclude da alcune convocazioni per \u00abquestione di principio\u00bb. Reintegrato nelle settimane seguenti, trova la sua prima rete in Serie A il 24 novembre, nel successo casalingo per 1-0 contro la ; due settimane dopo segna la sua prima doppietta in A, nella sconfitta esterna per 3-2 contro l'. Torna a segnare il 20 giugno, in occasione della ripresa del campionato dopo la sospensione imposta tre mesi prima dalla pandemia di COVID-19, realizzando una doppietta nel 2-1 contro il Cagliari.\nCrotone e Cremonese.\nDopo due stagioni e mezza in Veneto, il 28 gennaio 2021 viene ceduto in prestito al , sempre in massima serie. Nel semestre in Calabria, tuttavia, non riesce mai a trovare la rete.\nTornato fugacemente a Verona nell'estate seguente, dove ha modo di giocare in maglia scaligera nel primo turno di Coppa Italia e nella sconfitta casalinga col (2-3) valevole per la prima giornata di Serie A, il 24 agosto 2021 scende di categoria venendo acquistato a titolo definitivo dalla . Il 2 ottobre segna il suo primo gol con i grigiorossi, nella partita vinta (2-0) contro la .\nNazionale.\nConta in tutto sette convocazioni nelle nazionali giovanili, per un totale di tre presenze tra Under-18 e Under-19, l'ultima delle quali risalente al marzo 2006. Ha poi disputato due gare in Under-21.\nStatistiche.\nPresenze e reti nei club.\n\"Statistiche aggiornate al 18 dicembre 2021.\""}
{"id": "772882", "revid": "228587", "url": "https://it.wikipedia.org/wiki?curid=772882", "title": "Tlp", "text": ""}
{"id": "772887", "revid": "93556", "url": "https://it.wikipedia.org/wiki?curid=772887", "title": "Zambo", "text": "Zambo (Cafuzo in Brasile, Lobo in Messico, Garifuna in Honduras, Belize e Guatemala) \u00e8 un termine derivato dalle parlate iberiche, originariamente usato per etichettare persone di discendenza africana e amerindia. \u00c8 rimasto nell'uso comune in America Latina, in termini pi\u00f9 generici e spesso spregiativi, anche per designare chiunque abbia un'origine africana.\nNel sistema di caste in vigore nel periodo coloniale in America Latina, il termine veniva originariamente applicato soltanto per i figli di un genitore africano e un amerindio o per i figli di due genitori zambo; oltre alla tipologia primaria di interazione tra le genti europee e gli indios, venne stabilita una stratificazione gerarchica sociale derivante dal grado di mescolanza delle due etn\u00ece, con una miriade di altri termini incasellati in apposite \"liste\" con illustrazioni che descrivevano e standardizzavano a partire dal XVI secolo nelle Caste Coloniali del \"Nuovo Mondo\" la posizione sociale e la razza di appartenenza, come ad esempio Cambujo, il figlio di un genitore amerindio e di uno zambo (ovvero un quarto africano e tre quarti indio).\nCon il tempo il termine \"zambo\" ha progressivamente assunto un significato meno ristretto andando a riassumere in s\u00e9 tutte le tipologie di mescolanza tra africani e amerindi.\nOrigini.\nDopo la continua e massiccia deportazione e presenza di schiavi africani nelle Americhe dal XVI secolo, sempre pi\u00f9 spesso alcune comunit\u00e0 africane che venivano affrancate o abbandonate o perch\u00e9 riuscivano a conquistare la libert\u00e0, fuggendo dai campi di lavoro o naufragando dalle navi di deportazione, si videro spinte a cercare rifugio dalla ricattura delle autorit\u00e0 europee coloniali, presso comunit\u00e0 di indios autoctoni in remote comunit\u00e0 indigene di cultura precolombiana; \ngli amerindi, spesso essi stessi minacciati dalla colonizzazione degli europei, simpatizzando per la condizione degli schiavi scappati, li accolsero nelle loro comunit\u00e0 offrendo loro cibo e ricovero; \nla mancanza o la scarsa disponibilit\u00e0 di africani fuggiaschi di sesso femminile nelle colonie europee del nuovo mondo, spinse i primi schiavi liberati, tutti prevalentemente di sesso maschile, ad accoppiarsi con donne di popolazioni amerindie, cultura precolombiana e fattezze morfologiche diverse dalla tipologia antropologica africana, generando una discendenza tra africani e indios, senza dignit\u00e0 di comando presso l'\u00e9lite dominante europea.\nStoria.\nNegli Stati Uniti durante lo schiavismo e anche nella storia dell'America Latina troviamo esempi di africani e amerindi che si unirono e formarono accampamenti liberi per combattere gli europei colonizzatori e schiavisti. In America Latina, questi accampamenti, principalmente di fuggitivi africani (cimarroni), furono chiamati \"quilombos\". Il pi\u00f9 famoso di questi fu il leggendario Palmares in Brasile, che riusc\u00ec a raggiungere una popolazione superiore alle 30.000 unit\u00e0.\nAnche le origini africane dei Garifuna in America Centrale, cos\u00ec come nel caso degli zambo nel Nord-ovest dell'America Meridionale, vengono fatte risalire a schiavi fuggitivi sopravvissuti a un naufragio. I primi Lobo (letteralmente \"lupi\") del Messico, invece, cos\u00ec molti altri zambo, devono la loro origine principalmente a chi fuggiva dalle piantagioni dove era costretto a lavorare. \nPopolazione oggi.\nUfficialmente gli zambo rappresentano piccole minoranze nei Paesi del nord-ovest dell'America Meridionale come Colombia, Venezuela ed Ecuador.\nUn piccolo ma importante numero di zambo \u00e8 il risultato di recenti unioni, piuttosto frequenti nelle maggiori citt\u00e0 costali dell'Ecuador, tra donne amerindie ed ecuadoriani di origine africana.\nGli zambo del Brasile, presenti soprattutto nelle regioni nord-occidentali del Paese, sono noti come Cafuzo.\nIn Messico i Lobo formavano una consistente minoranza in passato. La gran parte di loro \u00e8 stata per\u00f2 assorbita all'interno del vasto melting pot messicano e oggi \u00e8 possibile incontrare solamente poche piccole comunit\u00e0 di Lobo sparpagliate negli stati costali meridionali. Culturalmente, queste comunit\u00e0 seguono tradizioni amerindie piuttosto che africane.\nRazzismo e discriminazione.\nLe popolazioni di origine amerindia e africana sono generalmente marginalizzate e discriminate essendo i pregiudizi basati sul colore della pelle piuttosto diffusi in America e non \u00e8 raro che in alcune zone anche le forze di polizia adottino comportamenti palesemente discriminatori. Non \u00e8 inoltre casuale il fatto che le comunit\u00e0 pi\u00f9 povere siano spesso quelle con origini indie e/o africane. Quando ad esempio nel 1998 l'Uragano Mitch colp\u00ec le coste dell'Honduras, le comunit\u00e0 Garifuna furono tra le pi\u00f9 colpite e sostanzialmente ignorate dagli aiuti governativi.\nSebbene sostanziali passi siano stati fatti in alcuni Paesi (come ad esempio una legislazione esplicitamente anti-discriminatoria in Brasile) sono ancora molte le riforme necessarie."}
{"id": "772888", "revid": "6390707", "url": "https://it.wikipedia.org/wiki?curid=772888", "title": "Unifredo I di Barcellona", "text": ""}
{"id": "772889", "revid": "287204", "url": "https://it.wikipedia.org/wiki?curid=772889", "title": "Tangenziale Ovest", "text": "Per tangenziale si intende descrivere una strada a scorrimento veloce, realizzata in zone particolarmente urbanizzate.\nLe tangenziali poste a Ovest del nucleo urbano sono:"}
{"id": "772893", "revid": "56818", "url": "https://it.wikipedia.org/wiki?curid=772893", "title": "Tangenziale ovest", "text": ""}
{"id": "772894", "revid": "1776051", "url": "https://it.wikipedia.org/wiki?curid=772894", "title": "Live Rounds in Tokyo", "text": "Live Rounds In Tokyo \u00e8 un album live dei The Haunted pubblicato nel 2001. \u00c8 stato registrato ad Akasaka Blitz, a Tokyo, in Giappone il 16 novembre 2000."}
{"id": "772895", "revid": "56818", "url": "https://it.wikipedia.org/wiki?curid=772895", "title": "Tangenziale est", "text": ""}
{"id": "772898", "revid": "1305772", "url": "https://it.wikipedia.org/wiki?curid=772898", "title": "Tangenziale Sud", "text": "Per tangenziale si intende descrivere una strada a scorrimento veloce, realizzata in zone particolarmente urbanizzate.&lt;br&gt;\nLe tangenziali poste a Sud del nucleo urbano sono:"}
{"id": "772904", "revid": "1865687", "url": "https://it.wikipedia.org/wiki?curid=772904", "title": "Monte Antola", "text": "Il monte Antola (\"\u00c0ntoa\", pronuncia \"\u00c0ntua\" in ligure) (\u00a0s.l.m.) \u00e8 la vetta pi\u00f9 conosciuta e frequentata del gruppo del Monte Antola e probabilmente dell'arco montano ligure. Posto tra la valle Scrivia, la val Trebbia e la val Borbera \u00e8 nota per le sue fioriture. \nDalla sua cima, facilmente raggiungibile, si gode di un vasto panorama.\nDescrizione.\nConsiderata per antonomasia la \"montagna dei genovesi\", \u00e8 una meta frequentatissima dagli escursionisti soprattutto da maggio a ottobre, pur offrendo itinerari di notevole interesse anche nei mesi invernali con l'utilizzo delle ciaspole e gli sci. In grande sviluppo \u00e8 la frequentazione con la mountain bike, la e-bike e la pratica dell'orienteering.\nIl monte Antola \u00e8 situato nella zona delle cosiddette Quattro Province (Genova, Alessandria, Pavia, Piacenza) e la vetta ricade nei comuni di Valbrevenna e Propata, sul versante genovese e nel comune di Carrega Ligure su quello alessandrino. Si distingue per la sua sommit\u00e0 erbosa, a forma piramidale, sopra la quale si innalza una croce metallica. Poco pi\u00f9 in basso sorge una cappella con vicino i resti delle Case Antola e dei rifugi storici.\nNelle giornate limpide dalla vetta si gode un vastissimo panorama sui vicini monti della Catena dell'Antola, delle valli Scrivia, Trebbia e Borbera ma anche verso le Alpi e il mar Ligure. Tra i tanti punti d'interesse ben visibili: Ebro e Lesima (direzione nord), vette del gruppo del monte Maggiorasca e del monte Penna, Alpi Apuane (direzione est), arcipelago toscano e Corsica (direzione sud), Appennino ligure, sino alle pi\u00f9 alte cime dell'arco alpino nord-occidentale tra cui l'Argentera, il Monviso, il monte Rosa (direzione ovest); in direzione sud-est invece colpo d'occhio sul bacino artificiale del Brugneto.\nRifugi ed edifici in vetta.\nLa tradizione escursionistica che ha sempre caratterizzato il monte Antola ha dato vita nel tempo alla realizzazione di diversi rifugi e di altre strutture che sono entrate nell'iconografia del monte. Tra il 1895 e il 1996 sull'Antola furono attivi tre alloggi: il Rifugio Musante, il Rifugio Bensa e, per breve tempo, l'Osteria Gattavara. Dopo dieci anni senza possibilit\u00e0 di accoglienza, dal 2007 l'ospitalit\u00e0 \u00e8 garantita dal nuovo Rifugio Parco Antola.\nStoria.\n\"L'Alpe si scala. L'Appennino si viaggia [...]. Non di alpinisti, non di conquistatori, ma di uomini; uomini in cammino, uomini al riparo, per il loro pane, per il loro amore, per la loro vita\" scrive Maurizio Maggiani e niente \u00e8 pi\u00f9 adatto per sintetizzare la vicenda umana del monte Antola.\nFino alla prima met\u00e0 del XX secolo il monte \u00e8 stato un frequentato punto di passaggio e di scambi commerciali tra le comunit\u00e0 insediate nelle valli, che oggi conservano ricordi e tradizioni comuni: alla fine dell'800 l'Antola era infatti il fondamentale crocevia delle attivit\u00e0 umane di questo tratto di Appennino, che si svolgevano principalmente a mezzacosta e ancor prima era snodo imprescindibile delle \"rotte terrestri\" tra i porti costieri e la pianura. \nLa sua fama \u00e8 legata all'intensa frequentazione, alle innumerevoli attivit\u00e0 che si svolgevano lungo i suoi versanti e alla pi\u00f9 recente scoperta da parte dei \"turisti\", dei cittadini che incominciarono alla fine dell'800 a salire al monte \"per avventura\" e non \"per necessit\u00e0\" come facevano i valligiani da secoli. Nacquero cos\u00ec \"i miti\" dell'Antola, tra i quali vanno citati quello dei \"tre salti del sole\" all'alba del giorno di san Giovanni Battista, la rifugista Albina Musante, il partigiano Aldo Gastaldi \"Bisagno\", personaggi chiave della Lotta di Liberazione. \nOggi un nuovo turismo outdoor, di escursionisti di tutte le et\u00e0, famiglie e sportivi ha aggiunto nuovi \"personaggi\" alla ricca galleria degli amanti della montagna.\nLa montagna \u00e8 interamente protetta da due parchi: il versante ligure \u00e8 infatti compreso all'interno della nota area del Parco dell'Antola, istituito da una legge regionale della Liguria nel 1995, mentre il versante padano \u00e8 compreso nel Parco Naturale Alta Val Borbera, istituito nel 2019 e gestito dall'Ente Aree Protette Appennino Piemontese.\nAccesso alla vetta.\nNumerosi i sentieri partono dalle vallate dello Scrivia, del Trebbia e del Borbera e convergono sulla vetta attraverso i boschi che ammantano le pendici della montagna. I principali itinerari sono:\nDa segnalare inoltre i quattro percorsi fissi di orientamento per la pratica dell'orienteering voluti dalla Sezione Ligure del CAI (intitolati a Vladimir P\u00e1cl;) e il percorso escursionistico l'\"Anello del Rifugio\". Tutti i percorsi sono segnalati con segnavia dai volontari della Federazione Italiana Escursionismo e dal Club Alpino Italiano in collaborazione con il Parco Antola.\nVie del sale e del mare.\nSul monte Antola transitava una delle \"vie del sale\", direttrici con percorso variabile utilizzate per scambi commerciali e comunicazione che mettevano in relazione i centri costieri e i centri padani mediante mulattiere e sentieri che dall'antichit\u00e0 fino al secondo dopoguerra transitarono lungo le dorsali dei monti piuttosto che, come nella viabilit\u00e0 moderna, lungo le vallate. La \"via dell'Antola\" era uno dei principali percorsi per le carovane di muli, anche in relazione all'assetto politico-amministrativo della zona, cuore dei Feudi imperiali, territorio commercialmente concorrente alla Repubblica di Genova e al Ducato di Milano, che per secoli tentarono di imporre tasse su tali percorrenze, gabelle invece riservate alle famiglie infeudate dall'impero (Spinola, Fieschi, Doria, ecc.). \nOggi uno di questi percorsi \u00e8 valorizzato per la percorrenza escursionistica: \u00e8 la Via del Mare che da Varzi in Oltrep\u00f2 Pavese, conduce fino a Portofino con tappa sul monte Antola."}
{"id": "772908", "revid": "1543377", "url": "https://it.wikipedia.org/wiki?curid=772908", "title": "Eleazar di Anzersk", "text": "Biografia.\nNato nella citt\u00e0 di Kozel'sk da una famiglia di mercanti, in giovinezza prese gli ordini monastici nel monastero di Solovki dall'egumeno Irenarco.\nDimostr\u00f2 subito una predisposizione naturale per le discipline artistiche, intagliando modelli sacri nel legno e partecipando all'abbellimento della cattedrale della Trasfigurazione di Solovki. Con la benedizione di Irenarco si allontan\u00f2 nel 1612 dal monastero per stabilirsi sull'isola di Anzersk, dove divent\u00f2 eremita.\nInizi\u00f2 una vita di continua contemplazione e preghiera: le agiografie del santo narrano che per sopravvivere fosse solito lasciare nei pressi dell'imbarcadero dell'isola delle tazze incavate nel legno all'interno delle quali scriveva i generi di prima necessit\u00e0 di cui aveva bisogno e che gli erano forniti dagli abitanti dei villaggi della terraferma. Questi ultimi si tenevano come contropartita le tazze, finemente lavorate dal monaco.\nNel 1616 Eleazar fu elevato al grado di schemamonaco e, dalle varie parti della Russia, iniziarono a giungere a lui discepoli che volevano imparare la vita monastica seguendo i suoi precetti. Organizz\u00f2 allora un monastero, sul modello dello skita, dalle regole molto rigide: le celle erano costruite sull'isola a una notevole distanza l'una dall'altra e gli eremiti si ritrovavano insieme solo il sabato e la domenica per celebrare le funzioni sacre, trascorrendo il resto della settimana in preghiera.\nTra i suoi discepoli vi era anche lo ieromonaco Nikita, che sarebbe in seguito diventato il Metropolita Nikon. Si narra che lo zar Michele di Russia convoc\u00f2 a Mosca il santo per conoscerlo e che Eleazar in quella circostanza gli avesse predetto la nascita di un figlio maschio. Grato per la predizione, lo zar avrebbe dato ordine di costruire sull'isola una chiesa dedicata alla Santa Trinit\u00e0. Tale favore da parte dello zar provoc\u00f2 l'invidia dell'abate del monastero di Solovki, il quale si racconta avesse fatto imprigionare Eleazar in un impeto di rabbia, salvo poi rilasciarlo dopo poco tempo.\nOltre a passare il tempo nella preghiera Eleazar era solito anche dedicarsi alla scrittura: compil\u00f2 tre libri intitolati \"Fiori di giardino\" nei quali raccolse detti edificanti e parabole, scrisse inoltre una regola monastica per gli schete.\nMor\u00ec nel 1656, anziano, dopo quarant'anni di eremitismo."}
{"id": "772912", "revid": "287204", "url": "https://it.wikipedia.org/wiki?curid=772912", "title": "Adios Amigos!", "text": ""}
{"id": "772914", "revid": "1305772", "url": "https://it.wikipedia.org/wiki?curid=772914", "title": "Tangenziale Nord", "text": "Per tangenziale si intende descrivere una strada a scorrimento veloce, realizzata in zone particolarmente urbanizzate.&lt;br&gt;\nLe tangenziali poste a Nord del nucleo urbano sono:"}
{"id": "772919", "revid": "76963", "url": "https://it.wikipedia.org/wiki?curid=772919", "title": "Mikuni Shimokawa", "text": "Cantautrice delle sigle di alcuni anime, \u00e8 conosciuta in Italia per la sigla di chiusura di \"Saiyuki\" e le sigle di apertura e chiusura delle serie \"Full Metal Panic!\" (\"Tomorrow\", \"Karenai Hana\") e \"Full Metal Panic? Fumoffu\" (\"Sore ga, Ai deshou?\", \"Kimi ni Fuku Kaze\"), di cui ha doppiato anche un personaggio secondario. Ha cantato anche le sigle del recente \"Full Metal Panic! The Second Raid\" e di \"Grenadier, Hohoemi no Senshi\"\nVita privata.\nMikuni \u00e8 sposata con il doppiatore Tsuyoshi Koyama. I due si sono sposati il 14 febbraio 2012, in occasione di san Valentino.\nDiscografia.\nLa discografia di Mikuni Shimokawa, con indicata l'uscita in Giappone."}
{"id": "772923", "revid": "37021487", "url": "https://it.wikipedia.org/wiki?curid=772923", "title": "Instant messaging", "text": ""}
{"id": "772927", "revid": "123351831", "url": "https://it.wikipedia.org/wiki?curid=772927", "title": "Vasopressina", "text": "La vasopressina (o ADH, sigla dell'inglese \"antidiuretic hormone\") \u00e8 un peptide di nove aminoacidi con funzioni di ormone, neurotrasmettitore e modulatore della trasmissione nervosa. \u00c8 nota anche come ormone antidiuretico, adiuretina o arginin-vasopressina (AVP).\nControllo della secrezione.\nLa vasopressina viene secreta nelle seguenti condizioni:\nAttivit\u00e0.\nRene.\nL'ormone agisce a livello del dotto collettore (zona iperosmotica) dove promuove l'inserimento, a livello della membrana apicale delle cellule epiteliali tubulari, di proteine chiamate acquaporine (aquaporina-2s), che aumentano il riassorbimento dell'acqua. Vengono cos\u00ec escrete urine ridotte in volume e concentrate fino a 1200 mMol/l (antidiuresi). Viceversa, per una diminuzione di osmolarit\u00e0 del plasma si avranno urine diluite (150 mMol/l).\nLa vasopressina lega recettori specifici denominati V2 (accoppiati a proteine G stimolatorie) situati sulla membrana basolaterale delle cellule del tubulo contorto distale. Le proteine G stimolatorie attivano l'enzima adenilato ciclasi con formazione di cAMP e pirofosfato a partire da ATP. Il cAMP attiva una cascata di segnali che termina con l'inserzione nella membrana plasmatica apicale delle acquaporine le quali normalmente si trovano inserite nella membrana di vescicole di deposito. L'inserimento delle proteine nella membrana plasmatica avviene tramite un processo di esocitosi delle vescicole. In caso di diminuzione della vasopressina le acquaporine saranno nuovamente internalizzate nella cellula tramite endocitosi. Il processo tramite cui porzioni di membrana vengono inserite o tolte dalla membrana plasmatica \u00e8 noto come \"riciclaggio di membrana\".\nLa proteina repressore che regola l'espressione del gene che codifica per la protein chinasi A (PKA) ha un sito di legame per il cAMP. In seguito al legame, la proteina si distacca dal promoter del gene determinando una maggior sintesi di PKA. La protein chinasi A fosforila altri enzimi che in cascata arrivano alla liberazione di glucosio a partire dal glicogeno alla base dei processi che producono energia all'interno della cellula. L'energia viene anche utilizzata per fondere la membrana delle vescicole nella quale sono inserite le acquaporine con la membrana della cellula epiteliale tubulare. In questo processo sono probabilmente coinvolti ioni calcio e quindi la fosfolipasi C (PLC). La PLC pu\u00f2 essere attivata da recettori associati a proteine G.\nLa vasopressina inoltre aumenta la permeabilit\u00e0 all'urea della porzione papillare dei dotti collettori, determinando un aumentato riassorbimento di urea nell'interstizio della midollare renale, in seguito al gradiente di concentrazione creato dalla rimozione di acqua nella porzione corticale dei dotti collettori. L'urea, a livello degli osmocettori ipotalamici, diffondendo liberamente attraverso le membrane, non costituisce uno stimolo per l'inibizione del rilascio di vasopressina.\nUn'altra funzione della vasopressina nel rene \u00e8 quella di stimolare il riassorbimento di sodio a livello della porzione ascendente dell'ansa di Henle.\nSistema cardiovascolare.\nLa vasopressina, aumentando le resistenze periferiche, determina un innalzamento della pressione arteriosa. Questo tipo di regolazione \u00e8 blanda nell'individuo sano; acquista maggiore importanza nei casi di shock ipovolemico dovuto, ad esempio, ad emorragie dove la vasopressina secreta si rivela un efficiente meccanismo di compensazione.\nSistema nervoso centrale.\nLa vasopressina prodotta e rilasciata nel sistema nervoso centrale, dove ha funzioni di neurotrasmettitore o neuromodulatore, sembra essere implicata nei meccanismi di formazione della memoria (memoria a lungo e breve termine) e nei riflessi polisinaptici. I meccanismi alla base di queste funzioni non sono stati ancora chiariti e anche il reale ruolo della vasopressina in questo ambito \u00e8 ancora controverso. Ciononostante la desmopressina, una sostanza analoga alla vasopressina, ha suscitato interesse come sostanza nootropa.\nLa vasopressina \u00e8 rilasciata nel cervello con ritmo circadiano dai neuroni del nucleo soprachiasmatico dell'ipotalamo. La vasopressina rilasciata dai neuroni ipotalamici che proiettano alla corteccia \u00e8 coinvolta nella regolazione della pressione arteriosa, della temperatura corporea e, in animali come il topo campagnolo comune, nei comportamenti aggressivi.\n\u00c8 in studio il ruolo della vasopressina nei comportamenti sociali dei topi. Si pensa che la vasopressina, rilasciata nel sistema nervoso centrale durante l'attivit\u00e0 sessuale, induca e mantenga comportamenti rivolti a mantenere la stabilit\u00e0 della coppia come, ad esempio, l'aggressivit\u00e0 verso altri maschi.\nLe evidenze sperimentali includono studi condotti in diverse specie animali e indicano che la distribuzione all'interno delle varie regioni del sistema nervoso centrale della vasopressina e dei suoi recettori presenta differenze tra le varie specie animali e correla con differenti comportamenti sociali specie specifici. In particolare, i recettori per la vasopressina sono distribuiti in maniera differente nelle specie animali monogame e promiscue, talvolta \u00e8 differente anche la distribuzione degli assoni contenenti vasopressina, anche quando vengano comparate specie strettamente correlata tra di loro. Inoltre, anche esperimenti che prevedono l'iniezione intracerebrale di agonisti ed antagonisti della vasopressina rafforzano l'ipotesi che la vasopressina sia coinvolta nei comportamenti aggressivi contro altri maschi. \u00c8 stato anche dimostrato che differenze nella sequenza del gene che codifica per il recettore della vasopressina tra individui della stessa specie potrebbero essere predittive di differenze nel comportamento sociale.\nStruttura e correlazione con l'ossitocina.\nLe vasopressine (vasopressina umana e gli analoghi ormoni presenti in altre specie animali) sono dei peptidi formati da 9 aminoacidi (nonapeptide). Il numero di aminoacidi presenti nella molecola di preormone prima che questa venga attivata per clivaggio \u00e8 di 164. La sequenza aminoacidica (struttura primaria) della vasopressina umana \u00e8 Cys-Tyr-Phe-Gln-Asn-Cys-Pro-Arg-Gly con i residui di cisteina legati da un ponte disolfuro. La lisin-vasopressina ha l'aminoacido lisina al posto dell'arginina.\nLa struttura dell'ossitocina \u00e8 molto simile a quella delle vasopressine: anch'essa \u00e8 un nonapeptide (peptide di nove aminoacidi) con un ponte disolfuro e la sua sequenza aminoacidica differisce solo in due posizioni (vedi tabella seguente). Il gene che codifica per la vasopressina e il gene che codifica per l'ossitocina si trovano sullo stesso cromosoma separati da una distanza relativamente breve (meno di 15,000 basi nelle varie specie). I neuroni magnocellulari che producono vasopressina sono simili in molti aspetti e adiacenti ai neuroni magnocellulari che producono ossitocina. La somiglianza tra vasopressina ed ossitocina pu\u00f2 determinare reazioni crociate: l'ossitocina presenta una bassa attivit\u00e0 antidiuretica, alti livelli di vasopressina possono determinare contrazioni della muscolatura uterina.\nLa tabella seguente schematizza la superfamiglia delle vasopressine ossitocine.\nUsi medici.\nAnaloghi della vasopressina.\nGli agonisti della vasopressina vengono utilizzati in terapia in diverse condizioni."}
{"id": "772929", "revid": "196390", "url": "https://it.wikipedia.org/wiki?curid=772929", "title": "Ottone primo", "text": ""}
{"id": "772934", "revid": "287204", "url": "https://it.wikipedia.org/wiki?curid=772934", "title": "Stelle principali della costellazione del Bulino", "text": "Segue un prospetto delle stelle principali della costellazione del Bulino, elencate per magnitudine decrescente."}
{"id": "772937", "revid": "124123", "url": "https://it.wikipedia.org/wiki?curid=772937", "title": "Igino Balducci", "text": "Biografia.\nDopo gli studi classici, compiuti nella vicina Pesaro, Igino Balducci si laurea in Giurisprudenza all'Universit\u00e0 di Roma. \nTrascorre la sua vita tra Milano (dove esercita la professione di avvocato e dove si spegner\u00e0 nel 1974) e il paese natale, dove torna spesso e al quale dedica alcuni racconti dai toni nostalgici, talora vivaci nel ricordare atmosfere e personaggi: come le poesie, anche i racconti furono in gran parte pubblicati dall'editore milanese La Prora. Autore tra l'altro di pamphlet e saggi su svariati argomenti, dall'interventismo nella Seconda guerra mondiale alla pedagogia alla tradizione classica della poesia, Balducci collabor\u00f2 anche alla rivista \"Nuova Antologia\".\nLa sua opera pi\u00f9 nota \u00e8 la raccolta di poesie \"L'isola sonnolenta\", edita da Garzanti nel 1941.\nOpere.\n\"(elenco parziale)\""}
{"id": "772938", "revid": "170423", "url": "https://it.wikipedia.org/wiki?curid=772938", "title": "National Basketball Association 1949-1950", "text": "La stagione della National Basketball Association 1949-1950 fu ufficialmente la 4\u00aa della storia. In realt\u00e0, questa \u00e8 la prima stagione in cui la lega \u00e8 ufficialmente chiamata National Basketball Association (NBA) dopo la fusione tra la National Basketball League (NBL) e la Basketball Association of America (BAA).\nIl campionato fin\u00ec con la vittoria dei Minneapolis Lakers, che si imposero per 4 partite a 2 contro i Syracuse Nationals, nelle finali NBA."}
{"id": "772942", "revid": "110157", "url": "https://it.wikipedia.org/wiki?curid=772942", "title": "Tripsina", "text": "La tripsina \u00e8 un enzima, appartenente alla classe delle idrolasi, che \u00e8 in grado di ridurre le proteine a polipeptidi pi\u00f9 piccoli o singoli aminoacidi che possono essere presenti nell'intestino: \u00e8 pertanto un enzima fondamentale nella digestione delle proteine.\nFunzione biologica.\nLa tripsina catalizza il taglio proteolitico con specificit\u00e0 per l'arginina e la lisina. Nel sito attivo presenta una sequenza specifica che prende il nome di triade catalitica, ovvero Ser195-His57-Asp102. Questi residui amminoacidici, nonostante siano distanti nella struttura primaria, si trovano vicini nella struttura terziaria della proteina. Il substrato della tripsina \u00e8 rappresentato da una proteina basica. Il pH ottimale per l'attivit\u00e0 catalitica della tripsina \u00e8 in un range tra 7 e 9; in realt\u00e0 ha attivit\u00e0 catalitica anche ad altri pH ma l'idrolisi mediata da tale proteasi, a pH differenti da quello ottimale, risulta pi\u00f9 lenta. \n\u00c8 prodotta dal pancreas sotto forma di tripsinogeno inattivo, che viene quindi secreto nell'intestino tenue dove viene attivato e trasformato in tripsina per mezzo di un taglio proteolitico operato dall'enzima enteropeptidasi. La tripsina risultante, con lo stesso meccanismo di taglio proteolitico, \u00e8 in grado di attivare altre molecole di tripsinogeno. Questo meccanismo di attivazione \u00e8 comune a molte serin proteasi, ed \u00e8 utile a prevenire l'autodigestione nel pancreas.\nJohn Beard (1858-1924), docente all'universit\u00e0 di Edimburgo, pubblica nel 1902 sulla rivista \"Lancet\" e poi nel 1911 una monografia completa sul ruolo della tripsina, chimotripsina ed altri enzimi (papaina, bromelina in studi recenti) quale prima difesa dell'organismo e l'iniezione di enzimi pancreatici nei malati come utile fattore nel trattamento del cancro , con risultati rivisti di recente come trattamento complementare e non alternativo ad altre terapie. Nel 1905, pubblica un articolo secondo il quale i trofoblasti invadono la parete uterina per formare la placenta e il cordone ombelicale, concludendo che se il pancreas della partoriente non produce abbastanza chimotripsina, i trofoblasti invadono il corpo della madre e del neonato, rendendoli per tutta la vita vulnerabili al cancro.. \nInibitori.\nInibitori della tripsina e della chimotripsina sono presenti nei legumi (in particolare la pectina); nella soia, noti come inibitori della proteasi, eliminabili in buona parte con la cottura ad alte temperature; e nelle patate in cui la solanina \u00e8 un Inibitore dell'acetilcolinesterasi e della tripsina, con azione ridotta e priva di rischi nell'uso comune.\nUso in laboratorio.\nIn laboratorio, viene utilizzata per staccare dalla piastra le cellule in coltura, che crescono per adesione. In primo luogo bisogna rimuovere il terreno di coltura residuo il quale contiene un inibitore della tripsina (alfa-1 antitripsina), poi lavare le cellule con soluzione salina e aggiungerci la tripsina che staccher\u00e0 le cellule.\nOptimum di pH 8.0 Specificit\u00e0: Arg, Lys"}
{"id": "772944", "revid": "1573940", "url": "https://it.wikipedia.org/wiki?curid=772944", "title": "Paguma larvata", "text": "La civetta delle palme mascherata (Paguma larvata ) \u00e8 l'unica specie del genere Paguma (), diffusa nel Subcontinente indiano, in Indocina, Cina, Giappone e Indonesia.\nDescrizione.\nDimensioni.\nViverride di medie dimensioni, con lunghezza della testa e del corpo tra 510 e 760\u00a0mm, la lunghezza della coda tra 510 e 640\u00a0mm e un peso fino a 5\u00a0kg.\nCaratteristiche craniche e dentarie.\nIl cranio presenta una bolla timpanica esternamente ridotta e divisa internamente da un setto.\nSono caratterizzati dalla seguente formula dentaria:\nAspetto.\nIl corpo \u00e8 lungo e snello, le zampe sono relativamente corte. La pelliccia \u00e8 relativamente corta. Il colore generale delle parti dorsali varia dal biondo al marrone scuro, con lunghi peli color ruggine e un sotto-pelliccia che varia tra il marrone chiaro ed il grigio, mentre le parti ventrali sono pi\u00f9 chiare. Non c'\u00e8 alcuna macchia scura sul corpo, tranne che nei piccoli appena nati. \u00c8 presente una maschera facciale composta da una striscia longitudinale mediana biancastra che parte dalla fronte e termina sulla punta del naso, una piccola macchia biancastra sotto ogni occhio ed una pi\u00f9 grande sopra ogni occhio che si estende fino alla base dell'orecchio. Il muso e le guance sono neri. La coda \u00e8 pi\u00f9 corta della testa e del corpo ed ha la parte terminale pi\u00f9 scura. I piedi sono nerastri. L'andatura \u00e8 semi-plantigrada, gli artigli sono semi-retrattili e il tallone \u00e8 ricoperto di peli. Le femmine hanno due paia di mammelle e sono generalmente pi\u00f9 grandi dei maschi. Entrambi i sessi hanno due ghiandole perianali che producono una sostanza nauseabonda, utilizzata in caso di minaccia.\nBiologia.\nComportamento.\n\u00c8 una specie prevalentemente notturna e arboricola, anche se caccia prevalentemente al suolo. Dorme nelle cavit\u00e0 degli alberi o tra le giunture di grossi rami. Forma piccoli gruppi da 2 a 10 individui.\nAlimentazione.\nSi nutre principalmente di frutta come il mango, alcune specie native di \"Ficus\", le Banane e anche di foglie e radici, piccoli animali come uccelli, roditori e insetti. Spesso irrompe nelle fattorie per cacciare galline, oche ed anatre.\nRiproduzione.\nSono state osservate due stagioni riproduttive, la prima agli inizi della primavera, la seconda alla fine dell'autunno. Le femmine danno alla luce 1-5 piccoli per volta; la gestazione dura 70-90 giorni. Diventa matura sessualmente dopo un anno. L'aspettativa di vita in cattivit\u00e0 \u00e8 di 15 anni.\nDistribuzione e habitat.\nQuesta specie \u00e8 diffusa nel Subcontinente indiano, in Indocina, Cina e Indonesia. \u00c8 stata introdotta in Giappone a partire dal 1980.\nVive nelle foreste primarie sempreverdi e secondarie decidue fino a 2.500 metri di altitudine. Spesso visita anche piantagioni e giardini alla ricerca di cibo.\nTassonomia.\nSono state riconosciute 16 sottospecie:\nRapporti con l'uomo.\nIn Cina questa specie viene cacciata come cibo. Tale consuetudine avrebbe portato, secondo alcuni studi, alla trasmissione verso l'uomo del virus della SARS, di cui \"P.larvata\" sembrerebbe essere serbatoio naturale.\nStato di conservazione.\nLa IUCN Red List, considerato il vasto Areale, la popolazione numerosa, la presenza in diverse aree protette e la tolleranza a qualsiasi habitat degradato, classifica \"P.larvata\" come specie a rischio minimo (LC)."}
{"id": "772946", "revid": "92719", "url": "https://it.wikipedia.org/wiki?curid=772946", "title": "Paguma", "text": ""}
{"id": "772956", "revid": "170423", "url": "https://it.wikipedia.org/wiki?curid=772956", "title": "National Basketball Association 1950-1951", "text": "La stagione della National Basketball Association 1950-1951 fu la 5\u00aa edizione della NBA, il campionato professionistico nordamericano di pallacanestro. La stagione fin\u00ec con la vittoria dei Rochester Royals, che sconfissero i New York Knicks per 4-3 nelle finali NBA."}
{"id": "772962", "revid": "33689", "url": "https://it.wikipedia.org/wiki?curid=772962", "title": "Civilization 2", "text": ""}
{"id": "772965", "revid": "2213557", "url": "https://it.wikipedia.org/wiki?curid=772965", "title": "Simbologia comunista", "text": "La simbologia comunista \u00e8 l'insieme dei simboli rappresentanti il comunismo e il socialismo.\nBandiera rossa.\nLa bandiera rossa \u00e8 un simbolo socialista, associato in particolare con la sinistra rivoluzionaria e con le tradizioni socialdemocratiche e sindacali. Questo deriva dalla bandiera rossa della antica Repubblica romana, simbolo -appunto- della repubblica, in contrapposizione con la monarchia.\nUna bandiera rossa \u00e8 stata spesso innalzata o portata da gruppi socialisti e comunisti, a partire dalla Comune di Parigi del 1871. Tali gruppi hanno impiegato una bandiera rossa semplice o recante i nomi o gli emblemi dei propri partiti, movimenti, organizzazioni o sindacati. Ancora oggi, le bandiere rosse caratterizzano, in modi e forme diverse, gran parte delle manifestazioni e dei raduni di movimenti di sinistra.\n\"Bandiera Rossa\" \u00e8 anche una canzone che da pi\u00f9 di un secolo rappresenta la sinistra socialista e comunista in Italia.\nFalce e martello.\nFalce e martello \u00e8 un simbolo usato per rappresentare il comunismo o il socialismo e i partiti comunisti o alcuni partiti socialisti. \u00c8 costituito da una falce sovrapposta a un martello.\nFin dal Medioevo il martello identificava negli stemmi le corporazioni artigianali. Le organizzazioni proletarie dell'Europa occidentale scelsero il martello come proprio simbolo di classe nella seconda met\u00e0 del XIX secolo. Alla vigilia della rivoluzione russa il martello era un simbolo della classe operaia diffuso e riconosciuto tra le file del movimento rivoluzionario russo.\nNell'araldica russa fino al 1917 la falce \u00e8 frequente negli stemmi di molti villaggi, a rappresentazione del raccolto e del lavoro agricolo.\nI due attrezzi vennero scelti come simboli della classe lavoratrice e rappresentano l'unit\u00e0 tra i lavoratori agricoli e industriali.\nIl pugno alzato.\nSimbolo storico della lotta proletaria, dell'unit\u00e0 e della solidariet\u00e0, il pugno alzato (o \"pugno chiuso\") nasce tra la fine del 1923 e l'inizio del 1924 come saluto del \"Rotfrontk\u00e4mpferbund\" (RFKB - RFB), i Soldati rossi di prima linea, organizzazione paramilitare del Partito comunista tedesco (KPD). Il pugno alzato nasce in contrapposizione al saluto dei nazisti che distendono il braccio fino alla mano. All'inizio il braccio destro piegato verso il fianco in modo da posizionare il pugno all'altezza del petto, come un vero e proprio pugno pronto a colpire. Ma gi\u00e0 nel 1925 la mano si \u00e8 distaccata dal petto spostandosi vicino alla spalla destra. \nDurante la Guerra civile spagnola il pugno viene portato vicino alla tempia destra, ma gi\u00e0 alla fine della guerra il pugno \u00e8 tornato vicino alla spalla destra.\nIn questa posizione rimarr\u00e0 fino alla fine degli anni sessanta quando gli studenti iniziano ad usare anche il braccio sinistro.\nVerso la met\u00e0 degli anni sessanta, con i funerali di Palmiro Togliatti si ha una significativa modifica interpretativa del pugno alzato: nei funerali viene disteso e torna ad avere la valenza di saluto militare dell'inizio, ma durante i cortei e le manifestazioni viene mosso ritmicamente all'unisono con la cadenza degli slogan lanciati. Il pugno diventa cos\u00ec un fattore aggregante.\nAltri simboli comunisti.\nQuesti simboli non sono necessariamente comunisti tuttavia sono stati utilizzati da partiti e stati comunisti"}
{"id": "772988", "revid": "170423", "url": "https://it.wikipedia.org/wiki?curid=772988", "title": "National Basketball Association 1951-1952", "text": "La stagione della National Basketball Association 1951-1952 fu la 6\u00aa edizione del campionato NBA. La stagione fin\u00ec con la vittoria dei Minneapolis Lakers, che sconfissero i New York Knicks per 4-3 nelle finali NBA."}
{"id": "772991", "revid": "52027752", "url": "https://it.wikipedia.org/wiki?curid=772991", "title": "Hotel Bruni", "text": ""}
{"id": "772992", "revid": "110157", "url": "https://it.wikipedia.org/wiki?curid=772992", "title": "Pirna", "text": "Pirna (in sorabo \"P\u011brno\") \u00e8 una citt\u00e0 del libero Stato della Sassonia, Germania.\n\u00c8 il capoluogo e il centro maggiore del circondario della Svizzera Sassone-Monti Metalliferi Orientali.\nPirna si fregia del titolo di \"Grande citt\u00e0 circondariale\" (\"Gro\u00dfe Kreisstadt\").\n\u00c8 nota anche per la gassificazione di circa 15.000 disabili avvenuta nel vicino castello di Sonnenstein tra il giugno 1940 e l'agosto 1941.\nGeografia fisica.\nPosizione geografica.\nPirna \u00e8 situata vicino all'Elbsandsteingebirge nella valle dell'Elba, dove i vicini fiumi Wesenitz, dal nord, e Gottleuba dal sud, confluiscono nell'Elba. Pirna \u00e8 anche chiamata \"Tor zur S\u00e4chsischen Schweiz\" (\"La porta della Svizzera Sassone\") e per questo motivo la strada, che va da Pirna verso Pillnitz, Dresda, e Mei\u00dfen\nfino a Diesbar-Seu\u00dflitz, fu intitolata nel 1992 \"S\u00e4chsische Weinstra\u00dfe\" (\"Strada Sassone del Vino\"). Nell'agosto del 2002 la citt\u00e0 fu gravemente danneggiata dall'alluvione che colp\u00ec l'Europa.\n\u00c8 capolinea della linea S2 della \"S-Bahn\" di Dresda.\nComuni vicini.\nPirna \u00e8 situata a sud-est di Dresda. I comuni confinanti sono Bad Gottleuba-Berggie\u00dfh\u00fcbel (citt\u00e0), Bahretal, Dohma, Dohna (citt\u00e0),\nD\u00fcrrr\u00f6hrsdorf-Dittersbach, Heidenau (citt\u00e0), K\u00f6nigstein (citt\u00e0), Lohmen,\nStadt Wehlen (citt\u00e0), e Struppen.\nStoria.\nPreistoria.\nManufatti di selce, risalenti dal tardo Paleolitico (intorno al 12.000-8.000 a.C.) fino alla fine dell'ultima era glaciale, sono le prove di un antico insediamento umano della zona. Successivamente, genti appartenenti alla cultura della ceramica lineare, che vivevano coltivando grano ed allevando bestiame, abitarono qui nel Neolitico (5.500-4.000 a.C.) per via delle favorevoli condizioni climatiche e per il Loess.\nAttorno al 600 d.C. una trib\u00f9 slava, i Sorbi, che era composta di pescatori e contadini, succedette alle trib\u00f9 germaniche nella valle dell'Elba, che avevano vissuto nella zona per circa duecento anni dal IV secolo d.C.\nIl nome Pirna deriva dalla frase sorba, \"na pernem\", che significa \"sulla pietra dura\". La rappresentazione di un pero sullo stemma cittadino fu un concetto fantasioso elaborato successivamente circa il nome della citt\u00e0, infatti \"pera\" significa \"birne\" in tedesco che suona simile a \"Pirna\".\nMedioevo.\nCi sono testimonianze di un insediamento nella zona di Pirna successivamente alla conquista delle trib\u00f9 slave e alla fondazione della marca da parte dei tedeschi (Enrico I fond\u00f2 il castello di Mei\u00dfen nel 929).\nDurante la seconda colonizzazione tedesca la citt\u00e0 attuale fu fondata da Enrico III, Margravio di Mei\u00dfen, infatti Pirna fu menzionata per la prima volta in un documento nel 1233.\nIl castello di Pirna, che fu menzionato per la prima volta nel 1269, probabilmente esisteva gi\u00e0 nell'XII secolo.\nLe strade della citt\u00e0 sono allineate da est verso ovest e da nord verso sud formando cos\u00ec una scacchiera, solo le strade ad est della chiesa non sono allineate in tal modo per via del vicino Burgberg.\nNel 1293 il re di Boemia acquist\u00f2 la citt\u00e0 e il castello dal vescovo di Mei\u00dfen e cos\u00ec Pirna appartenne alla Boemia fino al 1405.\nEra moderna.\nNel 1502 fu iniziata la costruzione della nuova chiesa sotto la guida del Meister Peter Ulrich von Pirna.\nCon l'introduzione della Riforma in Sassonia nel 1539, Anton Lauterbach, un amico di Martin Lutero, divenne il pastore ed il custode di Pirna.\nNel 1544 il castello, che era strategicamente importante, venne ampliato da Moritz von Sachsen fino a diventare una fortezza tanto inespugnabile che tre anni dopo resistette all'assedio di Johann Friedrich von Sachsen durante la guerra di Smalcalda.\nIl 23 aprile 1639 la citt\u00e0 fu invasa dalle truppe svedesi comandate da Johan Ban\u00e9r. Durante i cinque mesi di invano assedio della fortezza, la citt\u00e0 fu in gran parte devastata e circa 600 persone furono uccise (\"Pirnarisches Elend\", lett. \"Tormento di Pirna\").\nAttorno al 1670, la fortezza \"Festung Sonnenstein\" fu costruita con moderni concetti militari.\nOggi \u00e8 sopravvissuta solo la possente muratura di pietra.\nNel 1707 Pirna aveva debiti di pi\u00f9 di 100.000 talleri dovuti alla Grande guerra del nord.\nPirna prussiana.\nDopo che i prussiani avevano invaso il territorio senza dichiarare guerra, il 20 agosto 1756 il piccolo esercito sassone scapp\u00f2 verso le zone pianeggianti tra la fortezza di K\u00f6nigstein e il castello di Sonnenstein e l\u00ec capitol\u00f2 il 16 ottobre. Due giorni dopo anche il castello di Sonnenstein si arrese. Nel 1758 le truppe austriache e l'esercito imperiale assediarono la fortezza.\nPirna napoleonica.\nNel 1811 il medico Ernst Gottlob Pienitz apr\u00ec un ospedale per problemi mentali nel Sonnenstein, per\u00f2, il 14 settembre 1813 le truppe francesi occuparono il Sonnenstein obbligando cos\u00ec l'evacuazione dei 275 pazienti. Si impadronirono inoltre degli approvvigionamenti e strapparono le travature del tetto per scongiurare il pericolo di un incendio.\nNel settembre del 1813 Napoleone visse per un breve periodo al Marienhaus vicino al mercato, mentre le truppe francesi difesero la fortezza fino all'11 novembre, quando ci fu la resa di Dresda. Solo, per\u00f2, in febbraio fu riaperto nuovamente l'ospedale per malati mentali.\nRivoluzione industriale, riunificazione tedesca e repubblica di Weimar.\nI primi impianti manifatturieri di Pirna aprirono nel 1774.\nNel 1837, una nave a vapore incominci\u00f2 un servizio di linea sull'Elba. Alcuni anni dopo fu aperta la linea ferroviaria tra Dresda e Pirna.\nPirna divenne una citt\u00e0 industriale nel 1862 con la costruzione di diverse industrie. Tra le pi\u00f9 importanti si annoveravano industrie meccaniche, del vetro, della cellulosa, del rayon.\nNel 1875 fu completato il ponte di arenaria sull'Elba (\"Elbbr\u00fccke\").\nDurante la prima guerra mondiale Pirna divenne sede di un caposaldo militare dove furono acquartierati in via Rottwerndorfe i battaglioni 5 e 12 del reggimento reale sassone di artiglieria campale n. 64.\nNel 1922/23 la popolazione raggiunse i 30.000 abitanti quando la citt\u00e0 assorb\u00ec numerosi comuni limitrofi tra cui: Posta, Niedervogelgesang, Obervogelgesang, Copitz, Hinterjessen, Neundorf, Zuschendorf, Rottwerndorf e Zehista.\nSeconda guerra mondiale.\nDagli inizi del 1940 fino alla fine del giugno 1941, in Pirna una parte del castello di Sonnenstein fu convertito in un centro di eutanasia. Una camera a gas e un forno crematorio furono installati nella cantina del former men's sanitary (costruzione C 16). Erano quattro gli edifici situati nel perimetro dove, tra l'altro, si trovavano gli uffici e gli appartamenti per il personale.\nI dormitori per i \"disinfestatori\" (gli uomini delle SS che svolgevano il compito di gasare e cremare i pazienti) erano nell'attico dell'edificio C 16. \u00c8 possibile che altre parti degli edifici fossero usate dal programma Aktion T4.\nDalla fine del giugno 1940 fino al settembre 1942 circa 15.000 persone furono uccise dal programma eugenetico e dalla \"Sonderbehandlung\" 14f13. Il personale era composto circa da un centinaio di persone. Un terzo di loro fu successivamente mandato nei campi di sterminio della Polonia occupata per la loro esperienza nell'ingannare, uccidere, gassificare, bruciare gente innocente.\nDurante agosto e settembre 1942 il centro fu chiuso e le installazioni incriminate, come la camera a gas ed il forno crematorio, furono smantellate. Dall'ottobre 1942 l'edificio fu usato come ospedale militare.\nEspansione comunale.\nI comuni che sono stati inglobati nel comune di Pirna sono:\nPopolazione.\nVariazione della popolazione \"(dal 1960, al 31 dicembre)\":\n1834 fino al 1946\n1950 fino al 1997\n1998 fino al 2003\nDialetto.\nIl dialetto pi\u00f9 parlato a Pirna \u00e8 il dialetto Sassone chiamato: \"S\u00fcdostmei\u00dfnischer\", che \u00e8 uno dei cinque gruppi di dialetti definiti \"Mei\u00dfenisch\"."}
{"id": "772993", "revid": "767487", "url": "https://it.wikipedia.org/wiki?curid=772993", "title": "Brocas Helm", "text": "I Brocas Helm sono una heavy metal band formatasi a San Francisco, California.\nBiografia.\nLa band, il cui nome deriva dall'armatura custodita nella Torre di Londra, \u00e8 stata fondata nel 1982 da Bobbie Wright (voce, chitarra), James Schumacher (basso) e Jack Hays (batteria). Con questa formazione hanno firmato un contratto con la First Strike Records negli USA, la quale ha concesso in licenza alla Steamhammer Records la pubblicazione per l'Europa, e nello stesso anno hanno pubblicato il disco d'esordio intitolato \"Into Battle\". Ma dopo diverse incomprensioni (ad esempio la copertina usata era stata scelta senza il loro consenso) hanno ritenuto di doversi separarsi dall'etichetta, anche se il contratto prevedeva un altro album.\nDopo aver a lungo cercato una nuova etichetta e avendo ricevuto poco interesse, la band ha deciso di registrare e pubblicare autonomamente un nuovo LP. Nell'arco di tre anni hanno lavorato nello studio \"Caverns of Thunder\" per la registrazione di un demo al quale \u00e8 seguito l'album \"Black Death\" (con Tom Benhey alla batteria e con un secondo chitarrista) pubblicato dalla loro etichetta Gargoyle Records. In seguito hanno registrato il demo \"Helm's Deep\", principalmente per trovare un contratto in modo da poter pubblicare un disco con una qualit\u00e0 pi\u00f9 elevata. Ma per molti anni i Brocas Helm non hanno trovato nessuna etichetta adatta alle loro esigenze, cos\u00ec hanno prodotto e rilasciato l'EP \"Ghost Story\" in cassetta nel 1994 e il singolo \"Time of the Dark\" del 2000. In precedenza, nel 1997, l'etichetta Bad Posture Records aveva pubblicato il singolo \"Blood Machine/Skullfucker\". Nel 2003 hanno firmato un contratto con la Eat Metal Records, che ha pubblicato il live \"Black Death in Athens\" e ristampato i primi due dischi della band con diverse tracce bonus ed una nuova grafica. Nel 2004 \u00e8 uscito l'album \"Defender of the Crown\", ancora una volta autoprodotto, seguito da alcune date live tra cui l'esibizione sul palco dell'Headbangers Open Air. L'anno successivo hanno suonato per la prima volta in Italia con due concerti\nNel 2011 hanno partecipato al festival Keep It True XIV e l'anno successivo al Ragnar\u00f6kkr Metal Apocalypse. Nei primi mesi del 2015 hanno tenuto due date dal vivo negli Stati Uniti, di cui una a New York assieme agli Exciter."}
{"id": "772999", "revid": "599013", "url": "https://it.wikipedia.org/wiki?curid=772999", "title": "Basilica di Santa Maria degli Angeli a Pizzofalcone", "text": "La basilica di Santa Maria degli Angeli a Pizzofalcone \u00e8 una delle chiese basilicali di Napoli; \u00e8 ubicata sulla collina di Pizzofalcone, nel centro storico della citt\u00e0, nel quartiere San Ferdinando.\nStoria.\nLa chiesa venne fondata nel 1587 per volont\u00e0 della nobildonna Costanza Doria del Carretto, che ne fece dono ai padri teatini e su progetto dell'architetto Francesco Grimaldi nel 1610 venne interamente ricostruita assumendo l'aspetto odierno.\nDescrizione.\nLa chiesa fu disegnata a tre navate a croce latina iscritta in un rettangolo con cappelle laterali e cupola; l'attuale facciata fu rifatta nella seconda met\u00e0 del XVIII secolo.\nLa cupola, slanciata ed imponente, fu disegnata dal Grimaldi e domina la chiesa; essa porta nell'ambiente interno una grande quantit\u00e0 di luce grazie a dei finestroni che si aprono nel tamburo.\nL'interno e le decorazioni furono affidate a Giovan Battista Beinaschi, che affresc\u00f2 la navata centrale ed il transetto (coperti da volte a botte) con episodi della \"Vita della Vergine\" (1668-1675) e la cupola con l\"Incoronazione della Vergine\"; alcune di queste raffigurazioni come la \"Presentazione del tempio\" furono distrutte durante l'ultima guerra.\nDi Francesco Maria Caselli sono le grandi tele realizzate intorno alla met\u00e0 del XVII secolo per le decorazioni dell'abside e del transetto.\nNella cappella dedicata all'Immacolata \u00e8 esposta una tela di Massimo Stanzione raffigurante la \"Vergine Maria\", mentre dipinti di Giovan Bernardo Azzolino decorano la prima e la terza cappella del lato sinistro.\nUn'altra importante opera della basilica \u00e8 conservata nel coro: si tratta del \"San Gaetano\" di Luca Giordano, del 1662.\nL'altare maggiore, di Giovan Battista Broggia, \u00e8 di impronta neoclassica e presenta al suo lato destro una bella tela di Paolo De Matteis che rappresenta \"Sant'Andrea in estasi\".\nDa rilevare anche i due sepolcri scolpiti da Tito Angelini per la famiglia Serra di Gerace, posti nella prima cappella. Nella chiesa \u00e8 presente, inoltre, il monumento marmoreo del giurista Giuseppe de Gemmis (1734-1812).\nDi recente, nell'area su cui sorge l'edificio, durante i lavori per la nuova stazione della metropolitana, sono stati ritrovati reperti archeologici della Napoli del Cinquecento.\nCONSIGLI PER UNA BREVE VISITA\nAl di l\u00e0 del grande impianto architettonico, la basilica - \"una ex septem\" - \u00e8 un ampio esempio di pittura narrativa a sfondo liturgico.\nLe opere d'arte pi\u00f9 pregevoli sono quelle situate nella zona dell'altare centrale, del transetto e della tribuna absidale (la narrazione pittorica della vita della patrona, gli episodi di Giuditta e di Ester, l'adorazione dei Magi, l'adorazione dei pastori) del Coro ligneo: in essa i tagliano verso l'alto l'affresco della cupola detto \"esaltazione della SS.Vergine\" (vedi fascia aurea sulla trabeazione del tamburo della cupola centrale dove si legge \"Exaltata est, sancta dei genitrix, super choros angelorum, ad coelestia regna\") e dei quattro pennacchi con gli evangelisti, tutti opera del pittore Beinaschi.\nIn particolare si segnalano le cinque grandi tele due del transetto, due della tribuna absidale e quella di sfondo della chiesa di Paolo Caliari, detto il Veronese, e della sua scuola rappresentata dal Caselli, contraddistinte dai suoi caratteristici colori purpurei.\nMolto pregevoli anche le opere presenti nell'oratorio di S. Gaetano (Luca Giordano) a sinistra dell'altare maggiore e in quello di S.Andrea Avellino (De' Matteis - Sarnelli), alla sua destra.\nPer giungervi, si consiglia di accedervi procedendo dalla navata di sinistra dove si incontreranno:\n- cappella dell'Angelo Custode (balaustrata in ferro fuso e quadro dell'Azzolino), cappella dell'Immacolata (dedicata dalla famiglia Britto che ha di fronte il suo ipogeo, con dipinti di Stanzione e Beltrano), cappella di S. Carlo Borromeo (Azzolino), cappella di S.Marco e S.Gennaro (Giusto) per giungere al transetto ed alla grande cappella di S.Gaetano (quadro di Luca Giordano e affreschi del Beinaschi)\ned infine il transetto destro (Madonna del Buon Consiglio e adorazione dei Magi del Caselli e sinistro (adorazione dei pastori del Caselli);\ned, al ritorno, dalla navata sinistra si incontrano le quattro cappelle della navata di destra, gravemente danneggiate dal bombardamento aereo, dove troviamo\n- cappella dei principi Pignatelli di Monteroduni (Ultima Cena, nella volta, dello Stabile e paliotto altare in argento), cappella dei baroni Lentini, cappella (Sacra Famiglia con Ges\u00f9 adolescente dell'Azzolino) e, la prima all'ingresso della chiesa, la cappella dei principi Serra di Cassano-Gerace con proprio ipogeo e Sacra Famiglia con S.Giovannino)\nTutta la chiesa, con un pavimento originale in \"cotto\", conserva vestigia del ruolo di importante \"monumento sociale\", svolto per ben quattrocento anni: prova ne siano i numerosi monumenti funerari e le sepolture con pietre tombali nobiliari (all'ingresso le spagnole - Cantelmo e de Leyra - 1621 e 1639, al centro navata dei Caracciolo 1637, dei Zunica 1662 e dei S. Biase 1739, nella navata destra dei Gras-Preville 1829, dei Pignatelli di Monteroduni, dei Torre Montanara, Serra 1836, Grimaldi-Grifeo 1838 e, in quella sinistra, dei Lossieux, De Guzman, Malaspina, ecc.).\nSi consiglia, infine, di dare uno sguardo in alto al grande affresco della volta (Bernaschi) ed alla \"cacciata dal tempio\" (Stabile), sopra la porta centrale di ingresso.\nLa Basilica \u00e8 solo una parte del complesso pi\u00f9 ampio che prevedeva un vasto Convento (dal 1861 adibito dallo Stato a Tribunale Militare) e l'Arciconfraternita dei Bianchi della Nativit\u00e0 di Santa Maria a Pizzofalcone.\nQuest'ultima \u00e8 stata importantissima per la collina di Monte di Dio e per Napoli tutta, per le personalit\u00e0 laiche e religiose che ne furono confratelli dal 1610, per le opere benefiche, per il culto dei morti, ma si esaur\u00ec dopo quattrocento anni alla fine del XX secolo: nel 2013 fu sciolta dalla Curia che ne dette in propriet\u00e0 i vasti locali e gli arredi alla Parrocchia di San Marco di Palazzo, non visitabili dal pubblico: tuttavia dal 2021, quest'ultima organizza con il suo Comitato Cultura visite su prenotazione."}
{"id": "773000", "revid": "767487", "url": "https://it.wikipedia.org/wiki?curid=773000", "title": "The Forgotten", "text": "The Forgotten \u00e8 un film del 2004 diretto da Joseph Ruben.\n\u00c8 narrata la vicenda di una mamma (Julianne Moore) cui misteriosamente tutti vorrebbero far dimenticare il figlio morto in un incidente aereo.\nTrama.\nTelly Paretta conduce una vita felice con il marito Jim e il figlio Sam, ma la sua vita cambia quando il figlio muore a 9 anni in un incidente aereo. Cade in depressione, incapace di continuare la sua vita senza i ricordi del figlio e viene messa in cura dallo psichiatra Jack Munce. Dopo 14 mesi dalla morte di Sam, Telly ancora non ha superato il lutto mentre strani eventi sconvolgono sempre di pi\u00f9 la sua vita: tutte le foto di Sam sono sparite e i nastri con i video sono stati cancellati. Lo psichiatra che la cura comincia a trattarla come persona mentalmente disturbata. Infatti, come conferma anche suo marito, il figlio Sam non sarebbe mai vissuto davvero, e quelli che lei ha sarebbero solo ricordi indotti. Tutto attorno a lei conferma questa realt\u00e0, ma nonostante questo la donna sa di non essere pazza e insiste per dimostrarlo, sebbene sia comprensibilmente smarrita.\nIl dottore cerca di farla rinchiudere ma Telly fugge e si reca da Ash Correll, un vicino la cui figlia Lauren era amica di Sam ed \u00e8 morta con lui nel tragico incidente; lui non la riconosce e dice di non avere una figlia. Ma Telly riesce a rimuovere parte della tappezzeria che ricopriva le pareti, sulle quali Lauren aveva eseguito numerosi e colorati disegni, facendo cos\u00ec riaffiorare i ricordi nella mente di Ash, che fugge con lei dall'NSA decisi a impedire la loro ricerca sulla verit\u00e0. Un misterioso uomo li osserva da lontano mentre essi scappano. Inizialmente i due sono confusi, non riuscendo a capire come mai solo loro ricordano i propri figli mentre tutti gli altri hanno perso ogni ricordo. Perfino nei documenti e nei giornali, non vi \u00e8 traccia del misterioso incidente aereo, come se non fosse mai esistito. Riuscendo a catturare un poliziotto della NSA, Ash e Telly scoprono che lui sembra essere a conoscenza di qualcosa che ignorano. L'agente dice solo che essi avrebbero dovuto dimenticare i figli, ma per qualche ragione ci\u00f2 non \u00e8 avvenuto. L'agente infine gli sussurra \"loro ci ascoltano\" e una forza invisibile misteriosa sradica la casa, scaraventando l'agente nel cielo, lasciando sbalorditi Telly e Ash, comprendendo infine che vi \u00e8 una forza aliena che agisce nell'ombra. Intanto il capo del distretto di New York intuisce che Telly non \u00e8 pazza e pericolosa come si credeva, intuendo che c'\u00e8 qualcos'altro dietro, scoprendolo soprattutto dal misterioso uomo che segue Telly e Ash, che nel tentativo di fermarlo, gli spara alcuni colpi, vedendo poi le sue ferite rimarginarsi, rivelandosi un alieno. Il capo della polizia raggiunge infine Telly assicurandole che nonostante la situazione l'aiuter\u00e0 a trovare suo figlio, ma la forza invisibile la afferra scaraventandola nel cielo.\nI due trovano riparo in un appartamento, ma ad attenderli c'\u00e8 il misterioso individuo. Ash furioso per la scomparsa della figlia attacca l'essere per sapere dove si trova. Nella colluttazione i due cadono da una finestra, ma prima di schiantarsi al suolo, la forza invisibile trae in salvo Ash portandolo nel mondo alieno mentre Telly, riuscita a scappare, viene accompagnata dal dottor Munce, raggiungendo l'aeroporto dove Sam aveva preso l'aereo poco prima dell'incidente, dove ad attenderli c'\u00e8 di nuovo l'alieno. Munce ammette che ormai \u00e8 finita e che ridare il figlio a Telly \u00e8 la sola cosa giusta da fare. L'alieno replica tuttavia che non \u00e8 ancora finita. Munce per rispondere alle domande di Telly ammette di essere un \"collaboratore\" degli alieni, e di essere uno dei pochi a sapere la verit\u00e0. Lo scopo di quelli come lui \u00e8 di limitare i danni degli esperimenti che vengono effettuati. Forse da secoli. E che \u00e8 irrilevante che ci siano gli uomini, l'esperimento proseguirebbe comunque, e di non avere alcun potere per fermarlo. Telly per\u00f2 sa di avere ancora del tempo e che pu\u00f2 cambiare le cose, chiedendo aiuto a Munce. Egli tuttavia, non facendo parte dell'esperimento, non pu\u00f2 interferire, lasciandola andare da sola.\nTelly vagando per il magazzino abbandonato, si trova infine davanti all\u2019alieno, il quale capisce che fin dall'inizio lei non ha mai dubitato dell'inesistenza del figlio. L'alieno si rivela essere uno scienziato, e che \u00e8 stato lui a dare il via al progetto che, studiando il legame tra genitori e figli del genere umano, era sicuro di dimostrare come fosse possibile cancellare dalla mente di uomini e donne i propri figli e di spezzare il loro legame. Telly si \u00e8 rivelata l'eccezione, scoprendo cos\u00ec che l'oggetto dell'esperimento non erano i figli, bens\u00ec i genitori stessi. L'alieno rivela che il tempo dell'esperimento sta per scadere, mostrando per la prima volta un sentimento di paura, poich\u00e9, in caso di fallimento, egli dovr\u00e0 rispondere al consiglio alieno che li sta osservando, e che probabilmente sar\u00e0 severamente punito. L'alieno cerca infine di cancellare i ricordi del figlio a Telly, ma lei resistendo a ogni suo tentativo di spingerla a dimenticare, fa fallire il piano definitivamente. Dei brusii incominciano a girare intorno a Telly facendosi sempre pi\u00f9 forti. L'alieno dice infine che gli serve altro tempo, ma la creatura viene, contro la propria volont\u00e0, risucchiata in quel momento verso il cielo dagli altri alieni. L'amore materno di Telly per il figlio Sam vince dunque sui progetti degli extraterrestri.\nCon ci\u00f2, tutto ritorna alla normalit\u00e0 e Sam e Lauren, sono vivi e vegeti e giocano al parco mentre Ash, anch\u2019egli sano e salvo, incontra Telly ignaro dell'esperienza che hanno subito. Infatti, Telly, finalmente serena, sembra essere l'unica a ricordare quanto accaduto."}
{"id": "773003", "revid": "170423", "url": "https://it.wikipedia.org/wiki?curid=773003", "title": "National Basketball Association 1952-1953", "text": "La stagione della National Basketball Association 1952-1953 fu la 7\u00aa edizione del campionato NBA. La stagione fin\u00ec con la vittoria dei Minneapolis Lakers, che sconfissero i New York Knicks per 4-1 nelle finali NBA."}
{"id": "773008", "revid": "45927", "url": "https://it.wikipedia.org/wiki?curid=773008", "title": "Motori di ricerca", "text": ""}
{"id": "773010", "revid": "1305772", "url": "https://it.wikipedia.org/wiki?curid=773010", "title": "Meta tag", "text": "I meta tag, o tag meta, sono metadati utilizzabili nell'HTML per veicolare informazioni aggiuntive correlate alla pagina web che ne fa uso. Sono in genere analizzati e utilizzati per mezzo di sistemi automatici (come i browser o i motori di ricerca), che li possono elaborare per fornire servizi o funzionalit\u00e0 specifiche.\nA differenza di molti altri tag, i tag meta non forniscono al browser informazioni strettamente legate alla formattazione della pagina, non influendo sulla impaginazione grafica. A meno che non elaborati appositamente, sono generalmente invisibili all'utente, se non attraverso la visualizzazione del codice sorgente della pagina oppure tramite le finestre di propriet\u00e0 dei browser.\nI tag meta, non essendo formalmente codificati, possono essere utilizzati a discrezione del webmaster secondo le proprie necessit\u00e0. Gli unici elementi richiesti dalla grammatica formale sono l'utilizzo di un attributo \"name\" e di un attributo \"content\".\nOrigine.\nLa nascita dei tag meta \u00e8 originariamente dovuta alla necessit\u00e0 di fornire un supporto ai motori di ricerca per una corretta indicizzazione dei siti e delle pagine, quando ancora non esistevano algoritmi avanzati in grado di analizzare il testo della pagina e basarsi su variabili pi\u00f9 complesse.\nPer motivi di potenza di calcolo e memoria, infatti, i crawler utilizzati dai motori di ricerca si limitavano a raccogliere e analizzare le prime stringhe di testo della pagina. Per questo motivo i webmaster inserivano nelle intestazioni della pagina dei tag appositamente destinati a contenere metadati che riassumessero l'intero contenuto della pagina. Tale aiuto fornito dai webmaster, per\u00f2, lasciava ampio spazio a comportamenti opportunistici volti a sviare il corretto funzionamento del motore di ricerca, nel tentativo di apparire in un maggior numero di ricerche. Ci\u00f2 era possibile inserendo fra i metadati informazioni non pertinenti ai contenuti della pagina, ma legati ad altri argomenti di interesse cercati dagli utenti.\nBen presto, per\u00f2, il superamento delle limitazioni tecniche e la raffinazione degli algoritmi, sempre pi\u00f9 sofisticati, permisero di aggirare l'uso improprio dei tag meta, orientando l'analisi delle pagine sui testi, sui contenuti, sul numero di link entranti nel sito, il numero di click ricevuti e numerose altre variabili.\nCi\u00f2 ha portato al superamento dei tag meta tra gli elementi utili per il posizionamento, sebbene non sia ancora scomparsa la leggenda metropolitana secondo la quale essi possano fornire contributi significativi nei risultati dei motori di ricerca.. Il tag meta \"keywords\", per esempio, \u00e8 tra quelli ufficialmente non riconosciuti da Google, che ne analizza altri per scopi tecnici non correlati alla posizione nelle pagine dei risultati.\nStruttura.\nLa struttura dei tag meta \u00e8 relativamente semplice e duttile, prevedendo due soli attributi:\n &lt;meta name=\"\"propriet\u00e0\" content=\"valore\" /&gt;\nI primi quindi richiamati da una specifica parola, i secondi invece sono variabili e contestuali al sito o alla pagina cui fanno riferimento. Anche l'attributo name pu\u00f2 essere scelto in modo variabile, ma solo quelli pi\u00f9 diffusi sono riconosciuti dai sistemi di analisi standardizzati.\nEsiste anche un attributo, chiamato \"http-equiv\", che unito all'attributo \"content\" fornisce al browser degli header http. Alcuni esempi sono:\n &lt;meta http-equiv=\"refresh\" content=\"5\" /&gt;\n &lt;meta http-equiv=\"Content-Type\" content=\"text/html; charset=iso-8859-1\"\" /&gt;\nChe rispettivamente aggiornano la pagina ogni 5 secondi e forniscono informazioni al browser circa il contenuto e la codifica della pagina.\nNon \u00e8 specificato un tag meta per indicare la data di creazione e ultimo aggiornamento della pagina.\nMetadati per i motori di ricerca.\nDescription.\nIl metadato codice_1 \u00e8 destinato a contenere una breve descrizione dei contenuti della pagina. Pu\u00f2 essere utilizzato, a discrezione del motore di ricerca, come testo riassuntivo nella pagina dei risultati. Diversamente che agli albori di Internet, non ha effetti sul posizionamento..\nKeywords.\nIl metadato codice_2 aveva lo scopo di contenere una serie di parole chiave rappresentative del contenuto della pagina indirizzate prevalentemente ai motori di ricerca per l'individuazione dell'argomento trattato. L'abuso di tali tag decret\u00f2 la fine del loro utilizzo. Il maggiore motore di ricerca, Google, non lo elenca tra i tag riconosciuti. \u00c8 tuttavia opinione comune che i motori di ricerca analizzino ancora in modo subordinato tale tag per verificare la presenza di parole fuorvianti non presenti all'interno del testo della pagina, penalizzando tali comportamenti scorretti.\nIl contenuto dell'attributo codice_3 \u00e8 quindi una lista di parole. Su come tali termini vadano separati, per esempio con virgole o con spazi, non esistono pareri unanimi. Non tutti i motori considerano le virgole come dei separatori, per questo motivo si adotta spesso la soluzione di usare una virgola seguita da uno spazio.\nRobots.\nIl tag meta codice_4 \u00e8 indirizzato esclusivamente agli spider, fornendo due tipologie distinte di direttive: se indicizzare o meno la pagina, o se seguire o meno i collegamenti dalla pagina in questione verso altre; l'attributo \"content\", quindi, contiene determinate variabili:\nI due tipi di direttive possono essere liberamente abbinati secondo le esigenze del webmaster:\n ... content=\"index,follow\" \nla disposizione \u00e8 ininfluente, ma non possono contenere indicazioni contrastanti. Se il tag meta \"robots\" non \u00e8 inserito, gli spider agiscono di \"default\" come se fossero indicati \"index\" e \"follow\", la cui combinazione pu\u00f2 essere indicata anche con il valore \"all\", cos\u00ec come \"none\" deseleziona entrambe le possibilit\u00e0.\n\u00c8 facolt\u00e0 del motore di ricerca seguire queste indicazioni, sebbene la netiquette lo preveda.\nA questi tag iniziali si aggiungono:\nAttributi aggiuntivi per i motori di ricerca.\nNOODP.\nI motori di ricerca Google, Yahoo! e MSN usano in alcuni casi il titolo e l'abstract dell'elenco DMOZ (aka Open Directory Project) di un sito web per il titolo e / o la descrizione (chiamato anche snippet o abstract) nelle pagine dei risultati dei motori di ricerca (SERP). Per offrire ai webmaster la possibilit\u00e0 di specificare che il contenuto di Open Directory Project non deve essere utilizzato per gli elenchi del loro sito Web, Microsoft ha introdotto nel maggio 2006 il nuovo codice_5valore \" \" per l' codice_4elemento \" \" dei metatag. Google segu\u00ec nel luglio 2006 e Yahoo! nell'ottobre 2006. \nLa sintassi \u00e8 la stessa per tutti i motori di ricerca che supportano il tag.\n &lt; meta name = \"robots\" content = \"noodp\" &gt;\nI webmaster possono decidere se desiderano non consentire l'uso del loro elenco ODP in base al motore di ricerca\nGoogle:\n &lt; meta name = \"googlebot\" content = \"noodp\" &gt;\nYahoo!\n &lt; meta name = \"Slurp\" content = \"noodp\" &gt;\nMSN e Live Search (tramite bingbot , in precedenza msnbot):\n&lt; meta name = \"bingbot\" content = \"noodp\" &gt; \nNOYDIR.\nYahoo! inserisce contenuti dal proprio Yahoo! directory accanto all'elenco ODP. Nel 2007 hanno introdotto un meta tag che consente ai web designer di rinunciarvi. \nL'aggiunta del codice_7tag a una pagina impedir\u00e0 a Yahoo! dalla visualizzazione di Yahoo! Titoli di directory e abstract.\n &lt; meta name = \"robots\" content = \"noydir\" &gt; \n &lt; meta name = \"Slurp\" content = \"noydir\" &gt;\nRobots-NoContent.\nYahoo! anche introdotta nel maggio 2007, il valore di attributo: codice_8.Questo non \u00e8 un meta tag, ma un attributo e un valore, che pu\u00f2 essere utilizzato nei tag delle pagine Web dove necessario. Il contenuto della pagina in cui viene utilizzato questo attributo verr\u00e0 ignorato da Yahoo! crawler e non inclusi nell'indice del motore di ricerca.\nEsempi per l'utilizzo del codice_9tag:\n &lt; div class = \"robots-nocontent\" &gt; contenuti esclusi &lt;/ div &gt; \n &lt; span class = \"robots-nocontent\" &gt; contenuti esclusi &lt;/ span &gt; \n &lt; p class = \"robots-nocontent\" &gt; contenuti esclusi &lt;/ p &gt;\nL'attributo codice_10.\nL'attributo codice_10indica ai motori di ricerca in quale lingua naturale \u00e8 scritto il sito web (ad es. Inglese, spagnolo o francese), al contrario del linguaggio di codifica (ad es. HTML). Normalmente \u00e8 un tag di lingua IETF per il nome della lingua. \u00c8 particolarmente utile quando un sito web \u00e8 scritto in pi\u00f9 lingue e pu\u00f2 essere incluso in ogni pagina per indicare ai motori di ricerca in quale lingua \u00e8 scritta una determinata pagina. L'utente possono (e fanno) utilizzare le informazioni sulla lingua per selezionare i caratteri appropriati per la lingua, il che migliora l'esperienza utente complessiva della pagina.\n&lt; link rel = \"alternate\" hreflang = \"en-US\" href = \"http://example.com/page.html\" \nEsempio di lingua.\ncodice_12\ncodice_13\ncodice_14\nEsempio di lingua e regione.\ncodice_15\ncodice_16\ncodice_17\nVariazioni degli script di lingua.\nLe variazioni dello script di lingua possono essere indirizzate direttamente utilizzando ISO 15924 .\nEsempi\ncodice_18\ncodice_19\nMeta refresh.\nMeta refresh \u00e8 un metodo per istruire un browser web ad aggiornare automaticamente la pagina web o il frame corrente dopo un dato intervallo di tempo, utilizzando un elemento HTML con il parametro impostato su \" \" e un parametro che fornisce l'intervallo di tempo in secondi. \u00c8 anche possibile istruire il browser a recuperare un URL diverso quando la pagina viene aggiornata, includendo l'URL alternativo nel parametro. Impostando l'intervallo di tempo di aggiornamento su zero (o un valore molto basso), il meta refresh pu\u00f2 essere utilizzato come metodo di reindirizzamento URL . codice_20\nEsempio:\n&lt; meta http-equiv = \"refresh\" content = \"0; url = https: //example.com/\" &gt;\nSvantaggi.\nI tag meta refresh presentano alcuni inconvenienti:\nAlternative.\nReindirizzamento:\n&lt; body onload = \"window.location = 'http://example.com/'\" &gt; \n&lt;! - contenuti -&gt; \n&lt;/ body &gt;\nAggiornamenti:\n&lt; a href = \"javascript: location.reload (true)\" &gt; Aggiorna la pagina &lt;/ a &gt;\nCache-Control.\nDefinisce un tempo di scadenza per le informazioni HTML caricate:\n&lt;meta http-equiv=\"expires\" content=\"tempo di scadenza in secondi\"/&gt;\n&lt;meta http-equiv=\"expires\" content=\"0\"/&gt;\n&lt;meta http-equiv=\"expires\" content=\"43200\"/&gt;\n&lt;meta http-equiv=\"expires\" content=\"Sat, 07 Feb 2016 00:00:00 GMT\"/&gt;\nAltri meta tag.\nI tag meta possono essere utilizzati a discrezione del webmaster per propri utilizzi. L'unico elemento necessario per la grammatica formale \u00e8 l'utilizzo di un attributo \"name\" e un attributo \"content\".\nTra gli altri tag meta diffusi vi sono:\n&lt;meta name=\"author\" content=\"nome dell\u2019autore \" /&gt;\n&lt;meta name =\"copyright\" content=\"proprietario del sito \" /&gt;\n&lt;meta charset=\"UTF-8\"&gt;\n&lt;meta name=\"author\" content=\"John Doe\"&gt;\n&lt;meta name=\"viewport\" content=\"width=device-width, initial-scale=1.0\"&gt;\nStudi accademici.\nGoogle non utilizza parole chiave HTML o elementi meta tag per l'indicizzazione. Il direttore della ricerca di Google, Monika Henzinger , \u00e8 stato citato (nel 2002) come dicendo: \"Attualmente non ci fidiamo dei metadati perch\u00e9 abbiamo paura di essere manipolati\".Altri motori di ricerca hanno sviluppato tecniche per penalizzare i siti Web considerati \"frodi al sistema\". Ad esempio, un sito Web che ripete pi\u00f9 volte la stessa meta parola chiave potrebbe subire una \"diminuzione del\" posizionamento da parte di un motore di ricerca che tenta di eliminare questa pratica, sebbene ci\u00f2 sia improbabile. \u00c8 pi\u00f9 probabile che un motore di ricerca ignori completamente l'elemento meta parola chiave e la maggior parte lo fa indipendentemente dal numero di parole utilizzate nell'elemento.\nGoogle , tuttavia, utilizza elementi meta tag per la visualizzazione dei link al sito. I tag del titolo vengono utilizzati per creare il collegamento nei risultati di ricerca:\n &lt; titolo &gt; Nome sito - Titolo pagina - Descrizione parola chiave &lt;/ titolo &gt;\nLa meta descrizione appare spesso nei risultati di ricerca di Google per descrivere il collegamento:\n &lt; meta name = \"description\" content = \"Un blurb per descrivere il contenuto della pagina viene visualizzato qui\" &gt;\nInoltre, la startup di ricerca aziendale Swiftype considera i meta tag come un meccanismo per segnalare la pertinenza per i motori di ricerca del proprio sito web, introducendo anche la propria estensione chiamata Meta Tag 2. \nReindirizzamenti.\nGli elementi Meta refresh possono essere utilizzati per indicare a un browser Web di aggiornare automaticamente una pagina Web dopo un determinato intervallo di tempo. \u00c8 anche possibile specificare un URL alternativo e utilizzare questa tecnica per reindirizzare l'utente a una posizione diversa. L'aggiornamento automatico tramite un elemento META \u00e8 stato deprecato per pi\u00f9 di dieci annie prima ancora riconosciuto come problematico. \nIl W3C suggerisce che i programmi utente dovrebbero consentire agli utenti di disabilitarlo, altrimenti l'aggiornamento META non dovrebbe essere utilizzato dalle pagine web. Per le impostazioni di sicurezza di Internet Explorer (ora obsoleto in favore di Microsoft Edge), nella categoria \"Varie\", il meta refresh pu\u00f2 essere disattivato dall'utente, disabilitando cos\u00ec la sua capacit\u00e0 di reindirizzamento. In Mozilla Firefox pu\u00f2 essere disabilitato nel file di configurazione con il nome della chiave \"accessibility.blockautorefresh\". \nMolti tutorial sul web design sottolineano anche che il reindirizzamento lato client tende a interferire con il normale funzionamento del pulsante \"Indietro\" di un browser web. Dopo essere stato reindirizzato, facendo clic sul pulsante Indietro l'utente torner\u00e0 alla pagina di reindirizzamento, che lo reindirizza nuovamente. \nI reindirizzamenti automatici tramite markup (rispetto ai reindirizzamenti lato server) non sono conformi alle W3C - Web Content Accessibility Guidelines (WCAG) 1.0 (linea guida 7.5). \nIntestazioni dei messaggi HTTP.\nI meta elementi del modulo codice_21possono essere usati come alternative alle intestazioni HTTP. Ad esempio, codice_22indica al browser che la pagina \"scade\" il 21 giugno 2006 alle 14:25:27 GMT e che pu\u00f2 memorizzare la pagina in modo sicuro fino a quel momento. La specifica HTML 4.01 facoltativamente consente a questo tag di essere analizzato dai server HTTP e impostato come parte delle intestazioni di risposta HTTP, ma nessun server web attualmente implementa questo comportamento. Invece, il programma utente emula il comportamento di alcune intestazioni HTTP come se fossero state inviate nell'intestazione della risposta stessa.\nAlternativa ai meta-elementi.\nAlcuni elementi e attributi HTML gestiscono gi\u00e0 determinati pezzi di metadati e possono essere utilizzati dagli autori al posto di META per specificare quei pezzi: l'elemento TITLE, l'elemento ADDRESS, gli elementi INS e DEL, l'attributo \"title e\" l'attributo \"cite\". \nUn'alternativa aglicodice_23elementi per un migliore accesso ai soggetti all'interno di un sito web \u00e8 l'uso di un indice in stile back-of-book per il sito web. Vedere il sito Web dell'American Society of Indexers per un esempio.\nNel 1994 ALIWEB utilizz\u00f2 anche un file indice per fornire il tipo di informazioni che si trovano comunemente negli attributi delle meta parole chiave.\nNei casi in cui il valore dell'attributo di contenuto \u00e8 un URL, molti autori decidono di utilizzare un elemento link con un valore appropriato anche per il suo attributo rel.. "}
{"id": "773015", "revid": "120780505", "url": "https://it.wikipedia.org/wiki?curid=773015", "title": "Carnevale romano (ouverture)", "text": "Il Carnevale romano (Le Carnaval romain) \u00e8 un'ouverture di Hector Berlioz. Composta nel 1844, costituisce l'op. 9 del catalogo.\n\u00c8 scritta per grande orchestra sinfonica nella tonalit\u00e0 di La maggiore ed ha una parte solistica affidata al corno inglese.\nSi tratta di una \"ouverture\" scritta come pezzo da concerto, anche se alcuni temi dell'ouverture sono tratti dall'opera \"Benvenuto Cellini\", composta nel 1838. I temi dell'opera usati nell'ouverture sono quelli relativi alle scene del carnevale romano da cui l'ouverture prende il titolo."}
{"id": "773017", "revid": "118834", "url": "https://it.wikipedia.org/wiki?curid=773017", "title": "Palazzo della Musica Catalana", "text": ""}
{"id": "773022", "revid": "76069", "url": "https://it.wikipedia.org/wiki?curid=773022", "title": "Ironman", "text": ""}
{"id": "773026", "revid": "117792", "url": "https://it.wikipedia.org/wiki?curid=773026", "title": "Iron-man", "text": ""}
{"id": "773033", "revid": "438678", "url": "https://it.wikipedia.org/wiki?curid=773033", "title": "Elizabeth Moon", "text": "Biografia.\nHa conseguito il grado di primo tenente durante il suo servizio nei Marine dei quali \u00e8 entrata a far parte nel 1968 dopo aver conseguito un Bachelor's degree in storia dalla Rice University. Successivamente ha conseguito un B.A. in Biologia. Moon \u00e8 anche una esperta paramedico.\nHa sempre nutrito sin da piccola la passione per la scrittura. Le sue prime vere esperienze come scrittrice tuttavia risalgono ad una rubrica che teneva su un settimanale locale. Il suo primo romanzo \u00e8 stato \"The Sheepfarmer's Daughter\" con il quale ha vinto il Compton Crook Award. La tematica sulla quale ha impostato la maggior parte delle sue opere \u00e8 quella della fantascienza militare, non mancano comunque altre tematiche quali la biologia, la politica o le relazioni interpersonali. Ad esempio \"La velocit\u00e0 del buio\" (\"The Speed of Dark\") \u00e8 la storia di un programmatore autistico ambientata nell'immediato futuro, ispirata a suo figlio Micheal, anch'egli autistico.\nOpere.\nSaga di Paksenarrion.\nNonostante molti ritengano che tali romanzi siano ispirati al mondo di D&amp;D (per la presenza di un mostro caratteristico di tale ambientazione) Elizabeth Moon ha dichiarato che non ha tratto alcuna ispirazione da quella fonte.\nI tre volumi sono stati successivamente stampati assieme come \"The Deed of Paksenarrion\" (1992)\n\"The Legacy of Gird\".\nI due volumi sono stati successivamente stampati assieme come \"The Legacy of Gird\" (1996)\nUniverso delle Familias Regnant.\nTrilogia di Heris Serrano.\nI tre volumi sono stati successivamente stampati assieme come \"Heris Serrano\" (2002)\nTrilogia dei Pirati dei pianeti.\nLa serie \u00e8 basata su due libri di Anne McCaffrey, \"Dinosaur Planet\" e \"Dinosaur Planet Survivors\", ampliati e rivisti assieme a Jody Lynn Nye. I due romanzi sono stati inclusi e ampliati all'interno di \"Effetto criogenico\" (\"The Death of Sleep\").\nI tre volumi sono stati successivamente stampati assieme come \"The Planet Pirates\" (1993)"}
{"id": "773034", "revid": "1718925", "url": "https://it.wikipedia.org/wiki?curid=773034", "title": "The Legend of Zorro", "text": "The Legend of Zorro \u00e8 un film del 2005 diretto da Martin Campbell, con Antonio Banderas, Catherine Zeta Jones, Rufus Sewell, Nick Chinlund ed Adri\u00e1n Alonso. \u00c8 il sequel del precedente \"La maschera di Zorro\", ma ha avuto meno successo di quest'ultimo.\nTrama.\nCalifornia, 1850. Tutti i cittadini californiani sono chiamati alle urne per decidere se congiungere o meno lo stato californiano agli Stati Uniti. Terminato il referendum nella cittadina di Zorro, un bandito dai denti di legno, Jacob McGivens, fa irruzione, rubando la scatola dei voti. Prima di fuggire, McGivens incontra Zorro, che inseguir\u00e0 gli uomini del bandito. Zorro riesce a riprendere i voti ma, nella baruffa, McGivens riesce a tirare via la maschera dell'eroe, anche se non riesce a vederlo in faccia. Un paio di agenti della Pinkerton scoprono l'identit\u00e0 di Zorro e lo riconoscono: \u00e8 don Alejandro Murieta de la Vega. Zorro si procurer\u00e0 un'altra maschera strappando un lembo del mantello, anche se \u00e8 ignaro che la sua identit\u00e0 \u00e8 ormai conosciuta da due estranei.\nAl ritorno alla sua maison, Alejandro viene accolto dalla moglie El\u00e9na; El\u00e9na crede finalmente che Alejandro ora rinuncer\u00e0 per sempre alla maschera, ma Alejandro non \u00e8 ancora sicuro che le persone potranno fare a meno di lui. Irritata da Alejandro, El\u00e9na si autoconvince che il marito sta trascurando la sua famiglia. Il giorno successivo, dopo aver accompagnato il figlio Joaquin a scuola, El\u00e9na viene individuata dagli agenti Harrigan e Pike della Pinkerton; essendo consapevoli dell'identit\u00e0 di Zorro, convincono El\u00e9na a collaborare per una missione. Tempo dopo, Alejandro ricever\u00e0 un formale documento che riporta il divorzio da El\u00e9na.\nTre mesi pi\u00f9 tardi, Alejandro vive in un albergo, depresso dalla separazione. Il suo amico ed allevatore d'infanzia, Frate Felipe lo convince a partecipare ad una festa, presso il nuovo vigneto del ricco Conte francese Armand. Alejandro scoprir\u00e0 che El\u00e9na \u00e8 la sua nuova amante, nonch\u00e9 ex compagna di studi del Conte. Dopo aver bevuto troppo, Alejandro segnaler\u00e0 pi\u00f9 tardi un'enorme esplosione vicino alla maison del Conte Armand; per questo, i due diventeranno molto diffidenti.\nSuccessivamente, McGivens ed i suoi uomini attaccano una famiglia di contadini, i Cortez (amici di Alejandro), per sottrarre il loro atto di terra. Zorro riesce a liberare Blanca, la moglie di Guillermo ed il figlio neonato, ma McGivens raggiunge Guillermo e gli spara alle spalle, dopodich\u00e9 fugge con l'atto. Di conseguenza, Zorro inseguir\u00e0 McGivens che arriver\u00e0 alla maison di Armand. Dando l'atto al Conte, questi sveler\u00e0 che \u00e8 intenzionato a costruire una linea ferroviaria proprio sulla ex terra dei Cortez. Dopo il discorso, Zorro incontrer\u00e0 El\u00e9na, inconsapevole che lei sta facendo da spia segreta per la Pinkerton; lei ha appena scoperto che Armand ricever\u00e0 una misteriosa spedizione.\nZorro localizza McGivens in una piccola baia, dove \u00e8 appena stato scaricato del carico. In un'uscita scolastica, anche il piccolo Joaquin incapper\u00e0 nella pericolosa banda di McGivens; il bambino verr\u00e0 comunque salvato dall'eroe mascherato (inconsapevole che si tratta del padre). Zorro, grazie al figlio, riuscir\u00e0 ad ottenere uno strano indizio, proveniente dal carico: una saponetta etichettata con il nome latino di \"Orbis Unum\" (Unico Mondo). Frate Felipe ed Alejandro capiranno che il Conte Armand \u00e8 il capo di una pericolosa societ\u00e0 segreta, i \"Cavalieri di Aragona\". Armand \u00e8 intenzionato a non consentire al Governo degli Stati Uniti di controllare la regione californiana.\nPi\u00f9 tardi, Alejandro verr\u00e0 catturato dai due agenti della Pinkerton, che gli sveleranno che El\u00e9na \u00e8 al loro servizio e che il divorzio non \u00e8 nient'altro che parte dell'accordo con gli agenti; dato che la California non \u00e8 ancora uno Stato, gli agenti sveleranno inoltre che la Pinkerton non poteva condurre un'investigazione legale. Joaquin incappa per caso vicino alla prigione, dove il padre riesce a vederlo ed a chiamarlo. Entrando di nascosto, Joaquin riuscir\u00e0 a liberare il padre, il quale lo affider\u00e0 a Frate Felipe; Zorro non perder\u00e0 tempo nel raggiungere la maison di Armand, dove giunge anche El\u00e9na. Dopo essersi incontrati e riappacificati, spiano Armand il quale sta ricevendo intere casse di sapone contenente glicerina, la quale verr\u00e0 lavorata e trasformata in nitroglicerina e che sar\u00e0 distribuita a tutto l'Esercito Confederato, grazie anche all'aiuto del Colonnello Beauregard. El\u00e9na deve recarsi alla maison prima che Armand ritorni, mentre Zorro si prepara per distruggere il treno che porta un vasto carico di esplosivo. McGivens, invece, giunger\u00e0 alla chiesa di Frate Felipe per cercare Zorro, ma il religioso finir\u00e0 per essere ucciso e Joaquin verr\u00e0 rapito.\nAlla maison, Armand viene informato dal maggiordomo Ferroq che El\u00e9na \u00e8 una spia. Dopo aver assassinato i due agenti della Pinkerton, il Conte rapisce El\u00e9na e Joaquin; Zorro cercher\u00e0 di fermare Armand ma, invece, sar\u00e0 lo stesso eroe ad essere catturato e legato. Verr\u00e0 anche smascherato di fronte alla moglie e all'incredulo figlio. Joaquin ed El\u00e9na verranno portati sul treno, mentre McGivens avr\u00e0 il compito di uccidere Alejandro; all'improvviso, ricompare frate Felipe, che arriva in soccorso dell'amico mettendo in difficolt\u00e0 McGivens, il quale si auto-imprigioner\u00e0 attraverso una macchina. In una posizione alquanto scomoda, McGivens morir\u00e0 attraverso una semplice goccia di nitroglicerina che gli cadr\u00e0 sulla fronte. Frate Felipe riveler\u00e0 ad Alejandro che \u00e8 vivo grazie al suo crocifisso che gli ha fatto da scudo sul petto; Alejandro non perder\u00e0 ulteriore tempo e si metter\u00e0 all'inseguimento del treno.\nDi nuovo nei panni di Zorro, Alejandro coglie alla sprovvista Armand, affrontandolo in un duello. Nel frattempo, El\u00e9na lascer\u00e0 Joaquin nell'ultimo vagone che staccher\u00e0 dagli altri; poco dopo, la donna dovr\u00e0 lottare contro Ferroq nella carrozza dove sono custodite le bottiglie di esplosivo. Con un gioco d'astuzia, El\u00e9na afferrer\u00e0 una bottiglia di nitroglicerina e la infiler\u00e0 nei pantaloni del maggiordomo, che verr\u00e0 spinto gi\u00f9 dal treno in corsa ed esploder\u00e0. Joaquin si ritrova nella carrozza dove il padre ha lasciato il cavallo Tornado; qui il bambino prender\u00e0 il cavallo ed inseguir\u00e0 il treno.\nLungo la pista, sotto gli occhi di un'enorme folla, il governatore sta firmando l'atto che far\u00e0 entrare la California negli Stati Uniti. Mentre il treno si avvicina sempre pi\u00f9, Joaquin comanda il cavallo Tornado di deviare il treno in un'altra pista, evitando la collisione con la carrozza ferma del governatore. Zorro continua il duello con Armand, dove i due lotteranno persino sulla motrice; la pista terminer\u00e0 poco pi\u00f9 avanti con una serie di sbarre. Zorro riuscir\u00e0 ad agganciare la cravatta di Armand sulla punta della motrice e riuscir\u00e0 a scappare in tempo con El\u00e9na. Il treno collider\u00e0 violentemente contro il blocco ed Armand morir\u00e0 travolto; la collisione causer\u00e0, inoltre, una spettacolare esplosione per via della nitroglicerina. \nCon Zorro come testimone ufficiale, il governatore firmer\u00e0 l'atto e la California diventer\u00e0 il 31\u00ba stato degli Stati Uniti d'America.\nPi\u00f9 tardi, frate Felipe celebrer\u00e0 il secondo matrimonio tra Alejandro ed El\u00e9na, con Joaquin come unico testimone. Alejandro si scusa con suo figlio per avergli nascosto la verit\u00e0 e gli promette che non lo far\u00e0 mai pi\u00f9; El\u00e9na permetter\u00e0 ad Alejandro di continuare ad essere Zorro, accettando che egli \u00e8 quello che cavalcher\u00e0 ancora Tornado per la sua prossima missione.\nProduzione.\nIl film, ambientato nella Contea di San Mateo, California, venne girato parte in Messico (a San Luis Potos\u00ed), con fotografie di seconda-unit\u00e0 a Wellington, Nuova Zelanda e negli Stone Street Studios (sempre nella capitale neozelandese).\nDistribuzione.\nIl film \u00e8 uscito nelle sale statunitensi il 24 ottobre 2005 mentre in Italia per il 28 ottobre dello stesso anno.\nAccoglienza.\nCritica.\nIl film detiene una valutazione di 47 su 100 su Metacritic, e una del 26% su Rotten Tomatoes, con il consenso che recita: \"Zorro pu\u00f2 sopravvivere a molte cose, ma sembra che non possa sopravvivere al matrimonio\". Stephanie Zacharek di Salon.com ha elogiato il film, definendolo \"divertente, audace e imbarazzante allo stesso tempo\", rilevando le domande civiche e parentali che solleva. Roger Ebert del Chicago Sun-Times ha dato una recensione negativa, assegnandogli una stella e mezza su quattro, commentando che \"di tutte le possibili idee su come gestire il personaggio di El\u00e9na, questo film ha assemblato le peggiori\". David Edelstein della rivista Slate ha elogiato il film, in particolare le scene d'azione, i cattivi e la chimica tra Banderas e Zeta-Jones. Brian Lowry del Variety ha affermato che \"The Legend of Zorro\" \u00e8 \"considerevolmente meno affascinante di \"La maschera di Zorro\"\". Stephen Hunter del Washington Post ha reagito negativamente, definendolo \"uno spreco di talento, tempo e denaro\" e \"stupido e noioso\".\nIncassi.\nA fronte di un budget di $ 75,000,000 e distribuito in 3,520 sale, \"The Legend of Zorro\" ha incassato $ 16,328,506 al suo primo giorno di programmazione. Il film \u00e8 andato abbastanza bene al botteghino, incassando $ 46,464,023 nel Nordamerica e altri $ 95,936,042 a livello internazionale, arrivando ad un totale di $ 142,400,065, ma non ha eguagliato il successo del suo predecessore."}
{"id": "773042", "revid": "22356", "url": "https://it.wikipedia.org/wiki?curid=773042", "title": "George Cuvier", "text": ""}
{"id": "773043", "revid": "1782831", "url": "https://it.wikipedia.org/wiki?curid=773043", "title": "Buckland", "text": ""}
{"id": "773045", "revid": "123509990", "url": "https://it.wikipedia.org/wiki?curid=773045", "title": "Dipendenza dal lavoro", "text": "La sindrome da dipendenza dal lavoro o sindrome da workaholism \u00e8 un disturbo ossessivo-compulsivo, un comportamento patologico di una persona troppo dedicata al lavoro e che pone in secondo piano la sua vita sociale e familiare sino a causare danni a se stessa, al coniuge, ai figli.\nStoria.\nStoria del nome.\nIn Italia raramente viene usata la traduzione letterale \"sindrome da ubriacatura da lavoro\" e nemmeno la dizione italiana \"sindrome da dipendenza dal lavoro\", ma si usa generalmente la definizione americana \"sindrome da \"workaholism\"'. Il termine \"workaholism\" nasce nel 1971 in USA a seguito di un libro di Wayne Oates (medico-psicologo, 1917-1999) \"Confessions of workaholics: the facts about work addiction\". In Germania inoltre, \u00e8 utilizzato il termine tedesco \"\"Arbeitssucht\".\" Il termine \"ubriaco da lavoro\" deriva dalla stretta analogia che tale patologia ha con quella dell'alcoldipendenza. Il comportamento del \"workaholic\" \u00e8 molto simile a quello dell'alcolista.\nI primi studi.\nIl primo timido approccio scientifico alla dipendenza dal lavoro avviene nel 1976 a opera di Marylin Malchlowitz documentando alcuni casi. Le prime pubblicazioni avvengono nel 1979 da Gerhard Menzel. Seguono gli autorevoli studi approfonditi di Bryan Robinson professore alla \"University of North Carolina-Charlotte\" ritenuto attualmente il massimo esperto del trattamento dei \"workaholic\". Vanno citati anche gli studi e pubblicazioni di altri autorevoli esperti come: Diane Fassel, Anne Wilson Schaef, Kammer, Doefler, Kanai, Baker, Alonso, Fernandez, Burke, Killinger.\nSituazione prima e dopo gli anni settanta.\nPrima del 1971 chi oggi verrebbe definito un \"workaholic\" veniva invece chiamato \"stacanovista\". Raramente la societ\u00e0 lo vedeva come un soggetto in patologia, spesso veniva ammirato e lodato per il suo spiccato senso del lavoro.\nNel 1969 in Giappone si ha il primo caso noto e studiato di persona deceduta per lo stress per il troppo lavoro. Solo negli Stati Uniti, in Germania e in Giappone, la societ\u00e0 comincia ad avere coscienza che tale comportamento autodistruttivo abbisogna di un approccio, analisi e classificazione medica. In Italia non era raro imbattersi ancora nella met\u00e0 degli anni novanta con psicologi e medici che ignoravano tale patologia comportamentale. Con la diffusione di internet gli studi scientifici su tale fenomeno sono diventati di pubblica diffusione tra gli addetti ai lavori, ma tale patologia rimane ancora pressoch\u00e9 sconosciuta in Italia nella popolazione comune.\nLa societ\u00e0, gli amici, l'ambiente di lavoro e il consenso che il \"workaholic\" si costruisce giorno per giorno lo fanno mimetizzare tra la societ\u00e0, invisibile, rispettabile, tanto da non comprendere il motivo per cui la famiglia si lamenta. \u00c8 questo il classico segno di riconoscimento del \"workaholic\": il dualismo tra consenso esterno e notevole risentimento dei familiari. Ma chi vive con un \"workaholic\" si sente tradito, impotente: competere con un'ossessione cos\u00ec forte \u00e8 impossibile.\nIl lavoro ha un effetto anestetizzante sia sulla loro sfera emotiva che li rende distaccati e insensibili sia sulla loro attivit\u00e0 sessuale che si riduce o si azzera addirittura. I segni esteriori di affetto, come il semplice salutarsi baciandosi, sono aborriti. Il sistema familiare \u00e8 mantenuto fin tanto che i membri lo sopportano e sono costretti ad adattarsi per mantenere l'equilibrio. Per il \"workaholic\" la differenza tra ufficio e casa, intesa come differenza ambito lavorativo-ambito personale \u00e8 andata perduta, e quindi trover\u00e0 naturale continuare a lavorare in casa, a letto, nel fine settimana o in vacanza.\nDiffusione.\nRaramente il fenomeno si manifesta nei dipendenti in quanto \u00e8 loro precluso il rientrare al lavoro dopo la timbratura. I settori colpiti sono la libera professione: artigiani, avvocati, commercialisti, manager. Machlowitz nel 1980 stimava che circa il 5% della popolazione statunitense fosse affetta da dipendenza di lavoro. Kanai nel 1996 in uno studio sui \"manager\" giapponesi rilevava che circa il 21% ne presentava i sintomi.\nMutazione caratteriale.\nIl \"workaholic\", essendo assillato dal lavoro, ha sbalzi adrenalinici elevati. \u00c8 adrenalino-dipendente. Ci\u00f2 determina aggressivit\u00e0 a livello familiare e con i colleghi; \u00e8 sempre sicuro di s\u00e9, invincibile, arido, concentrato sul successo professionale. Tende a voler avere tutto sotto il suo controllo. Non pone un confine tra la vita professionale e quella personale, familiare; perde il concetto di \"privacy\". Dorme poco, le sue forze lavorative sembrano inesauribili. Sentono un forte disprezzo per chi frequenta concerti, teatri, pratica sport, in sintesi per coloro che spendono del tempo in attivit\u00e0 \"futili\" e non produttive come il lavoro. Passa il tempo libero, i fine settimana, le ferie in attivit\u00e0 che possano avere una qualche relazione col lavoro. \u00c8 incapace di rilassarsi: la sua mente \u00e8 sempre alla ricerca di soluzioni per risolvere i problemi lavorativi. Quando non lavora si sente inquieto e annoiato. Non ha nessun hobby se non quelli connessi al suo lavoro. Ha una rigidit\u00e0 comportamentale.\nI \"workaholic\" sono in genere ignari che il coniuge e i figli abbiano spesso un profondo risentimento verso le loro abitudini lavorative. Il \"workaholic\" non tollera ostacoli al proprio modo di lavorare: chiunque si metta sulla sua strada subir\u00e0 la sua aggressivit\u00e0. Cerca di mantenere una posizione di superiorit\u00e0 sui familiari e di controllarli.\nTra gli studi pi\u00f9 recenti \u00e8 da segnalare un test condotto da un team di psicologi ricercatori guidati dalla dottoressa Cecilie Schou Andreassen in Norvegia su pi\u00f9 di 16.000 lavoratori, e hanno concluso che \"il 32,7% degli \"ubriachi da lavoro\" avrebbe pi\u00f9 chance di sviluppare un disturbo da deficit di attenzione/iperattivit\u00e0 e il 25,6% di sviluppare un disturbo ossessivo-compulsivo. Se il 33,8% va incontro a disturbi d'ansia, l'8,9% avrebbe pi\u00f9 chance di soffrire di depressione rispetto a chi, invece, del lavoro non \u00e8 affatto dipendente\".\nRipercussioni.\nA livello di coppia.\nQuando uno dei due \"partner\" sviluppa la sindrome da \"workaholism\" se non si interviene prontamente, interrompendo tale stato patologico, la coppia \u00e8 destinata a morire. Il \"workaholic\" tende a comportarsi in modo autoritario in famiglia e percepisce il coniuge come un estraneo, un accessorio, ne consegue un serio deterioramento della sfera affettiva che induce aridit\u00e0, apatia, cinismo e indifferenza tra i coniugi.\nIn una ricerca su un campione di 326 donne (et\u00e0 media 47 anni) il dottor Robinson ha riscontrato che il rischio divorzio \u00e8 altissimo. Solo il 45% dei \"workaholic\" riesce a evitare il divorzio contro l'84% della popolazione generale. Una ricerca eziologica condotta dall'American Academy of Matrimonial Lawyers (associazione statunitense di avvocati matrimonialisti) indica la dpendenza da lavoro come una delle cause pi\u00f9 frequenti di divorzio e il dato superficiale di abuso di alcol o relazioni extraconiugali \u00e8 spesso solo la conseguenza secondaria (ma ben visibile) della rottura matrimoniale.\nUna ricerca condotta dalla Grant Thornton ha rilevato che in Inghilterra il 6% dei divorzi dell'anno 2004 \u00e8 da attribuire alla dipendenza dal lavoro. Gli uomini sposati con le donne \"workaholic\" vedono una riduzione del 25% delle possibilit\u00e0 di godere di buona salute e potrebbero diventare alcolisti. Sono spesso divorati dalla collera. La donna \u00e8 particolarmente portata a trasformarsi in lavorodipendente e non se ne accorge fino a quando il suo matrimonio non va in pezzi. Il \"partner\" percepisce se stesso come una \"seconda scelta\" dopo il lavoro, si sente controllato e manipolato dal coniuge.\nA livello dei figli.\nUna volta individuato un \"workaholic\", va considerato tutto il nucleo famigliare in co-dipendenza. Mentre il coniuge ha la possibilit\u00e0 di separarsi o divorziare, come statisticamente avviene, i figli sono costretti a vivere fino alla maggiore et\u00e0 la situazione stressogena di un genitore \"workaholic\". Danneggiati da esso, vengono definiti \"co-dipendenti\" e si sviluppano differenti situazioni:\nIl \"workaholic\" tende a dimenticare, ignorare o minimizzare importanti ricorrenze familiari come i compleanni dei figli.\nCentri di terapia e recupero.\nAttualmente la pi\u00f9 importante organizzazione di terapia del \"workaholic\" ha sede in USA e si chiama \"Workaholics Anonymous\", nata nell'aprile 1983 a New York a opera di un promotore finanziario e di un insegnante resisi conto loro stessi di essere dipendenti dal lavoro. Traendo esempio dalla filosofia degli \"Alcoholics Anonymous\" adottarono il loro sistema terapeutico dei 12 passi.\nConfronto con le altre forme di dipendenza.\nParadossalmente il \"workaholic\" pu\u00f2 procurarsi sempre e comunque la sua \"sostanza\" che non solo \u00e8 gratis ma lo fa anche guadagnare. Il suo \"spacciatore\" non rischia nulla, gli offre lavoro: una sostanza legale che la societ\u00e0 stima."}
{"id": "773050", "revid": "124479857", "url": "https://it.wikipedia.org/wiki?curid=773050", "title": "Brigata Partigiana Stella Rossa", "text": "La Brigata partigiana Stella Rossa, brigata partigiana autoctona di montagna, fu un gruppo partigiano stimabile fra le settecento e le ottocento unit\u00e0, armate in prevalenza con armi leggere, che dal novembre del 1943 combatt\u00e9 contro le forze nazi-fasciste nei territori compresi tra i comuni di Marzabotto, Monzuno, Grizzana Morandi e comuni limitrofi.\nLa brigata, comandata da Mario Musolesi, detto \"Il Lupo\", era costituita principalmente da partigiani originari delle sopracitate zone, a cui successivamente si unirono elementi provenienti da Bologna e dintorni, alcuni prigionieri inglesi fuggiti da campi di detenzione limitrofi e due ex carabinieri di Castiglione dei Pepoli, ricordando nello specifico per\u00f2 la forte conflittualit\u00e0 in generale esistente nei rapporti fra carabinieri e \"Stella Rossa\". La base combattente in linea di massima quindi era costituita da persone giovani.\nFormazione della brigata.\nL'Appennino tosco-emiliano era considerato da esponenti del CLN inadatto per la guerra di Resistenza, che doveva possedere le caratteristiche di guerriglia vista la differenza delle risorse disponibili dalle forze in campo contrapposte. \"Stella Rossa\" dimostrer\u00e0 invece l'importanza delle brigate autoctone al di fuori di modelli prestabiliti fuori dalla zona operativa specifica.\n\u00c8 da rimarcare la sostanziale apoliticit\u00e0 di \"Stella Rossa\", nome voluto dal \"Lupo\", e dal fatto che i suoi aderenti in qualche modo fossero credenti. Dopo l'armistizio di Cassibile nacquero altri gruppi di resistenza nella zona montagnosa dell'Appennino tosco-emiliano vicino a Bologna, ma dovettero disperdersi a causa dell'impossibilit\u00e0 di poter contare su basi di appoggio stabili. Per \"Stella Rossa\" ci furono caratteri di eccezionalit\u00e0 sia per la struttura sia per la formazione in cui il \"Lupo\" ed il suo nucleo familiare ebbero importanza fondamentale, impiegando inizialmente tutto il capitale di famiglia (250.000 lire secondo testimonianze). La stessa denominazione \"Stella Rossa-Lupo\" (talvolta \"Stella Rossa-Leone\" in onore di un caduto in combattimento), a quanto pare non fu per megalomania di Mario Musolesi, bens\u00ec per imprimere quasi un marchio di affidabilit\u00e0 viste le caratteristiche personali di \"Lupo\", alla formazione stessa. La brigata prima dello stanziamento in montagna fu quasi studiata a tavolino.\nAzioni militari e breve storia.\nIl passaggio dall'organizzazione a tavolino alla vera e propria clandestinit\u00e0 avvenne per un'iniziativa di \"Lupo\". Essendo ormai risaputo in paese cosa stavano organizzando la famiglia di \"Lupo\" ed i loro amici, ed essendo comparsi manifestini antifascisti, un ufficiale della milizia fascista fece il nome di \"Lupo\", che per tutta risposta and\u00f2 alla casa del fascio e picchi\u00f2 vigorosamente il suddetto, subendo ovviamente successivo arresto da parte dei carabinieri. Sammarchi and\u00f2 dal maresciallo dei carabinieri e lo obblig\u00f2, revolver in pugno, a liberare \"Lupo\"; a questo punto la scelta della montagna e della relativa clandestinit\u00e0 per la brigata partigiana fu obbligatoria. Ci fu un forte coinvolgimento della famiglia di \"Lupo\" nella formazione e nella vita della Brigata: dal fratello Guido alle sorelle, fra le quali Bruna sar\u00e0 poi quella che scriver\u00e0 la storia dei fratelli e del \"Lupo\". Inoltre la brigata fu fortemente appoggiata dalle persone del paese e dei paesi limitrofi, ma ci\u00f2 non impedir\u00e0 dissidi col tradimento di Sammarchi e il distacco di un contingente valutabile fra le cinquanta-cento unit\u00e0 che prender\u00e0 il nome di \"Stella Rossa-Sugano\" o \"battaglione Sugano\" comandato da Sugano Melchiorri. Successivamente, a causa di dissidi con \"Lupo\" su problemi di tattica militare, tale brigata confluir\u00e0 nella Repubblica partigiana di Montefiorino.\nA Monte Sole si inizi\u00f2 a costituire la brigata che oltre ai locali pot\u00e9 contare su alcuni soldati inglesi fuggiti da un campo di concentramento. La banda crebbe rapidamente anche grazie alla fama ottenuta del comportamento di \"Lupo\" e Sammarchi e la prima azione risult\u00f2 il deragliamento tramite uso di esplosivo di un treno in zona di Grizzana sulla direttrice Bologna-Firenze, con la distruzione di cisterne di benzina ed automezzi. Da l\u00ec l'azione della brigata partigiana autonoma crebbe grazie al coraggio degli aderenti ma anche alla capacit\u00e0 di organizzazione instancabile di \"Lupo\". Le azioni variarono dagli attacchi diretti ai nazifascisti, al sabotaggio e all'eliminazione di spie e collaborazionisti, agli attacchi dimostrativi che servivano per aumentare la popolarit\u00e0 della Brigata e quindi ne permisero il rafforzamento. Uno di questi attacchi fu fatto alla locale legione dei carabinieri: \"Lupo\", travestito da miliziano fascista, con alcuni compagni, fingendo di portare due prigionieri fuggiti dai campi di concentramento, fattisi aprire abbatterono a colpi di mitra un maresciallo e due repubblichini presenti facendo anche diversi feriti.\nGli atti di guerriglia portarono seri danni all'efficienza dell'apparato comunicativo dell'esercito tedesco tramite appunto sabotaggi ed assalti a veicoli di trasporto truppe. In campo aperto, quando una divisione tedesca attacc\u00f2 la zona comprendente Sasso, Grizzana, Marzabotto, La Quercia e Vado, dopo 15 ore di durissimi scontri i nazifascisti lasciarono sul campo circa cinquecentocinquanta morti e un numero ancor maggiore di feriti nello scontro con \"Stella Rossa\".\nNel settembre 1944 l'offensiva di \"Stella Rossa\" e la risposta dei nazifascisti incrementarono, i combattimenti furono sempre pi\u00f9 duri e gli atti di sabotaggio incessanti compiuti dai partigiani fecero da corollario agli scontri. Don Luigi Tommasini avvis\u00f2 il comandante \"Lupo\" che la controffensiva nazifascista era organizzata con mezzi e supporti tali da mettere a tacere definitivamente \"Stella Rossa\". La Brigata si difese strenuamente dopo scontri con l'uso di armi pesanti da parte dei nazi-fascisti, ma fu obbligata a ripiegare a causa del numero superiore messo in campo dagli avversari e dalla presenza di cannoni. Tramite un gran volume di fuoco con armi leggere, bombe a mano ed un ripiegamento strutturato, parte di \"Stella Rossa\" riusc\u00ec a sganciarsi dal nemico, ma non riusc\u00ec, pur combattendo strenuamente casolare per casolare, a fermare il rastrellamento. \"Lupo\" mor\u00ec e il suo corpo verr\u00e0 ritrovato soltanto un anno pi\u00f9 tardi.\nNell'attacco contemporaneo al rastrellamento fu impiegato anche il gi\u00e0 tristemente noto 16. Reparto corazzato ricognitori facente parte della 16. SS-Panzergrenadier-Division \"Reichsf\u00fchrer-SS\", comandato dallo \"Sturmbannfuhrer\" (maggiore) Walter Reder.\nL'operazione di accerchiamento termin\u00f2 alle prime luci del giorno del 29 settembre.\nFino al 5 ottobre i tedeschi continuarono ad effettuare rastrellamenti ed esecuzioni, compiendo il noto e terribile eccidio di Monte Sole.\nComponenti.\nAlcuni partigiani della Brigata Stella Rossa (i sopravvissuti hanno permesso la ricostruzione della storia della brigata):"}
{"id": "773065", "revid": "1653185", "url": "https://it.wikipedia.org/wiki?curid=773065", "title": "Dithering", "text": "Il dithering, nella elaborazione numerica di segnali, \u00e8 una forma di rumore con una opportuna distribuzione, che viene volontariamente aggiunto ai campioni con l'obiettivo di minimizzare la distorsione introdotta dal troncamento nel caso in cui si riquantizzino i campioni stessi. Il dithering viene usato abitualmente nell'elaborazione di segnali video e audio campionati e quantizzati. Il dithering non ha nulla a che vedere col jitter.\nStoria.\nI primi studi teorici sulla quantizzazione delle ampiezze risalgono alla fine degli anni '50 del secolo scorso. Bernard Widrow, all'epoca al MIT e attualmente professore alla Stanford University, ha mostrato infatti che il processo di quantizzazione, dal punto di vista teorico, ha propriet\u00e0 analoghe al campionamento del segnale, per cui \u00e8 possibile estendere il teorema di Nyquist alla quantizzazione dei segnali.\nDi fondamentale importanza per lo sviluppo delle teorie legate al dithering \u00e8 un secondo lavoro in cui vengono dimostrati due teoremi che illustrano come la somma di rumore con una certa distribuzione al segnale quantizzato possa essere considerata in modo analogo al filtro antialiasing usato nel processo di campionamento temporale dei segnali.\nIl concetto di dithering viene ulteriormente approfondito da Lawrence G. Roberts nella sua tesi di dottorato nel 1961, presso il MIT, nonostante egli non abbia usato il termine \"dither\".\nIl dither nel processo digitale e nell'analisi delle forme d'onda.\nIl dithering viene spesso usato nei campi dell'audio e video digitali, dove serve per stimare le conversioni e (di solito in modo facoltativo) le trasformazioni di profondit\u00e0 di colore; viene utilizzato in molti settori differenti in cui il processo e l'analisi digitale sono necessari - specialmente nell'analisi delle forme d'onda. Tra i campi di utilizzo vi sono sistemi digitali quali audio digitale, video digitale, fotografia digitale, sismologia, radar, meteorologia ed altri ancora.\nLa premessa \u00e8 che la quantizzazione e la ri-quantizzazione dei dati digitali genera errori (detti di quantizzazione). Se questo errore si ripete ed \u00e8 correlato al segnale, se ne ottiene uno ciclico e matematicamente deterministico. In alcuni campi, soprattutto dove i recettori sono sensibili agli errori, il comportamento ciclico porta ad artefatti indesiderati. In questi ambiti, il dithering permette di avere artefatti non deterministici che quindi perdono la loro ciclicit\u00e0. Il campo sonoro \u00e8 un esempio primario: l'orecchio umano funziona allo stesso modo di una trasformata di Fourier, in cui individua singole frequenze. L'orecchio \u00e8 particolarmente sensibile alla distorsione ovvero a frequenze addizionali che modificano il \"colore\" del suono. Questa sensibilit\u00e0 si pu\u00f2 ridurre rendendo casuale il rumore su tutte le frequenze.\nAudio digitale.\nLa versione finale di un brano audio che viene scritto digitalmente su di un compact disc, \u00e8 tipicamente quantizzata a 16 bit per campione ma, grazie al processo di editing audio, i dati crescono in profondit\u00e0 quanto occorre. Pi\u00f9 calcoli matematici svolgiamo, pi\u00f9 il campione cresce in profondit\u00e0: come se si trattasse di aggiungere, moltiplicare o dividere numeri decimali. Alla fine i dati digitali vengono riportati alla profondit\u00e0 iniziale (16 bit) per poter essere memorizzati su di un CD e distribuiti.\nEsistono molti metodi che permettono di tornare ai canonici 16 bit. Ad esempio, si possono semplicemente troncare i bit in eccesso (troncamento). \u00c8 anche possibile arrotondare i bit in eccesso al valore pi\u00f9 prossimo. Ognuno di questi algoritmi, comunque, produce un imprevedibile errore nel risultato. Consideriamo, ad esempio, una forma d'onda composta dai seguenti valori:\n 1 2 3 4 5 6 7 8\nSe la riduciamo del 20% otteniamo questa sequenza:\n 0.8 1.6 2.4 3.2 4.0 4.8 5.6 6.4\nTroncando i valori otteniamo:\n 0 1 2 3 4 4 5 6\nSe invece li arrotondassimo avremmo:\n 1 2 2 3 4 5 6 6\nSe qualsiasi sequenza, compresa quella iniziale, viene processata moltiplicando i valori per 0.8 il risultato conterr\u00e0 errori che saranno ovviamente ripetibili. Un'onda rappresentante la funzione di seno quantizzata al valore originario, ad esempio, comporter\u00e0 lo stesso errore ogni volta che il suo valore sar\u00e0 \"3.4\" visto che il risultato verrebbe abbassato di 0,4. Ogni volta che il valore \u00e8 \"5\", l'errore dopo il processo sar\u00e0 0. In ogni caso, l'ammontare dell'errore cambier\u00e0 continuamente al modificarsi dei valori. Il risultato ha un comportamento ciclico nell'errore, che mostra la sua frequenza addizionale sulla forma d'onda (distorsione armonica). L'orecchio \u00e8 in grado di percepire questo errore sotto forma di frequenza addizionale.\nNon possiamo evitare il riprodursi degli errori in questo procedimento. Prendere un numero a due cifre (4.8) e trasformarlo in uno ad una cifra (5) produce un errore, e questo \u00e8 inevitabile. Quello che vogliamo fare \u00e8 creare un sistema in cui l'errore non si ripeta al ripetersi dei valori.\nUna plausibile soluzione potrebbe essere di prendere un numero a due cifre (4.8) ed arrotondarlo in una delle due direzioni. Ad esempio, lo arrotondiamo la prima volta a 5, la seconda a 4, e cos\u00ec via. In questo modo la media a lungo termine sar\u00e0 4.5, invece di 4, ed il valore sar\u00e0 pi\u00f9 simile a quello di partenza, 4.8. Questo metodo produce ancora un errore deterministico (nonostante sia pi\u00f9 complicato). Ogni volta che troviamo il valore 4.8 l'errore sar\u00e0 0.2 o -0.8. Quindi il problema non \u00e8 risolto.\nUn'altra soluzione consiste nell'arrotondare il 4.8 in modo che quattro volte su cinque diventi 5, e l'altra diventi 4. In questo caso la media \u00e8 esattamente 4.8 ma, sfortunatamente, l'errore \u00e8 ancora deterministico, ed ancora l'orecchio lo percepisce (nonostante il sovracampionamento possa limitare il disturbo).\nQuesto ragionamento porta al \"dithering\". Invece di arrotondare con una ciclicit\u00e0 predicibile, che succederebbe se lavorassimo in modo casuale? Possiamo arrotondare casualmente vincolando il totale in modo che l'80% delle volte venga arrotondato a 5, lasciando cos\u00ec la media a 4.8 ma generando un errore irriproducibile. Proprio questo \u00e8 il cuore del dithering.\nCalcoliamo una serie di numeri casuali compresi tra 0 e 0.9 (ad esempio: 0.6, 0.4, 0.5, 0.3, 0.7, etc.) e li aggiungiamo al risultato della nostra equazione. Due volte su dieci il risultato verr\u00e0 troncato a 4 (se 0 o 0.1 vengono aggiunti a 4.8), mentre nei restanti casi il valore diverr\u00e0 5; ognuna di queste situazioni ha una possibilit\u00e0 del 20% di diventare 4 e dell'80% di diventare 5. A lungo andare la media sar\u00e0 4.8 e la quantizzazione dell'errore diverr\u00e0 casuale. Il \"rumore\" cos\u00ec ottenuto \u00e8 percepito meno dall'orecchio.\nPer far comprendere al meglio la funzione del dithering, vengono messi a disposizione i seguenti file audio:\nQuando aggiungere il dithering.\nIl dithering va aggiunto prima di qualsiasi quantizzazione o ri-quantizzazione al fine di prevenire comportamenti non lineari (distorsione); pi\u00f9 bassa \u00e8 la profondit\u00e0 di bit, pi\u00f9 grande deve essere il dither. Il risultato sar\u00e0 ancora distorto, ma la distorsione, essendo di natura casuale, viene ridotta a rumore. Qualsiasi processo di riduzione di bit dovrebbe aggiungere il dither alla forma d'onda prima di applicare la riduzione.\nDifferenti tipi di dithering.\nRPDF sta per \"Rectangular Probability Density Function\" (Funzione rettangolare di densit\u00e0 della probabilit\u00e0), ed \u00e8 equivalente al lancio di un dado. Ogni numero ha la stessa probabilit\u00e0 di uscire.\nTPDF sta per \"Triangular Probability Density Function\" (Funzione triangolare di densit\u00e0 della probabilit\u00e0), equivalente al lancio di due dadi. La somma dei dadi ha differenti probabilit\u00e0 d'uscita:\nil 7 uscir\u00e0 molto pi\u00f9 spesso del 2 o del 12, e la relazione tra queste probabilit\u00e0 viene detta \"triangolare\".\nLa PDF Gaussiana \u00e8 equivalente al lancio di infiniti dadi. La relazione tra le probabilit\u00e0 dei risultati ha una forma a campana detta curva Gaussiana. Il dithering prodotto dalla PDF Gaussiana \u00e8 quasi coincidente al rumore atmosferico naturale, il fruscio delle musicassette, ecc.\nIl dithering colorato viene a volte descritto come quel dithering che \u00e8 stato filtrato per differenziarsi dal rumore bianco. Alcuni algoritmi di dithering usano un rumore che possiede pi\u00f9 energia nelle alte frequenze, e meno nella banda audio critica.\nIl noise shaping non \u00e8 in realt\u00e0 un dithering, poich\u00e9 consiste nel \"modellare\" il rumore, come dice il suo nome, spostandolo in zone dello spettro audio in cui \u00e8 meno udibile. Normalmente viene associato al dithering, e quindi sposta appunto questo rumore. \u00c8 tuttavia possibile anche usarlo senza dithering. In tal caso il rumore di ri-quantizzazione rimane distorto, ma viene spostato in zone dello spettro audio in cui \u00e8 meno udibile.\nQuale dithering usare.\nSe il segnale da processare deve subire un ulteriore lavoro, dovrebbe essere usato il TPDF che ha l'ampiezza di due passi di quantizzazione (in modo che i valori calcolati varino tra -1 e +1 o, se vogliamo, tra 0 e 2). Se il dithering colorato viene usato come processo intermedio, la gamma di frequenze pu\u00f2 sfumarsi in un'altra e diventare vagamente udibile.\nSe il segnale da lavorare non deve essere ulteriormente processato (ovvero accettiamo direttamente il risultato del dithering) \u00e8 conveniente usare il dithering colorato o il noise shaping, in grado di diminuire enormemente il livello del rumore udibile spostandone buona parte nell'area non critica.\nFotografia digitale e image processing.\nIl \"dithering\" viene usato in computer grafica per creare l'illusione della profondit\u00e0 di colore in immagini dotate di una tavolozza limitata (quantizzazione del colore). In un'immagine sottoposta a dithering, i colori non disponibili vengono approssimati dalla distribuzione dei pixel colorati con le tinte disponibili. L'occhio umano percepisce la diffusione come un amalgama dei colori.\nIl dithering \u00e8 simile alla tecnica chiamata \"halftone\" nella stampa in cui si usava un retino stocastico. Le immagini trattate con il dithering, particolarmente quelle in cui vengono usati pochi colori, possono spesso apparire granulari, o composte da puntini.\nEsempi di dithering.\nRidurre la profondit\u00e0 del colore di un'immagine spesso causa effetti collaterali indesiderati. Se l'immagine originale \u00e8 una fotografia, probabilmente i colori saranno migliaia, o addirittura milioni. Limitarne il numero fa, ovviamente, perdere qualit\u00e0 all'immagine.\nMolti fattori possono modificare la qualit\u00e0 risultante, probabilmente il pi\u00f9 significativo di questi \u00e8 la \"larghezza\" della tavolozza usata. Ad esempio, un'immagine di alta qualit\u00e0 (\"Figura 1\") pu\u00f2 essere ridotta con una tavolozza a 256 colori (Web-safe colors). Se i colori dei pixel originali venissero semplicemente spostati nel colore \"pi\u00f9 vicino\" tra quelli disponibili, non avremmo applicazione del dithering (\"Figura 2\"). Normalmente, questo approccio causa aree di colore uniforme e perdita di dettaglio, generando macchie di colore molto diverse dall'originale. Le aree sfumate appaiono a strisce (effetto banding). L'applicazione del dithering pu\u00f2 aiutare a limitare questi artefatti visivi e, di solito, crea un'immagine pi\u00f9 simile all'originale (\"Figura 3\"). Il dithering permette di ridurre il banding e la \"piattezza\" dei colori.\nUno dei problemi legati all'uso di tavolozze preimpostate \u00e8 dato dal fatto che molti dei colori necessari non sono presenti, e molti di quelli presenti non sono necessari; una tavolozza che contenga molte sfumature di verde \u00e8 controindicata se non usiamo il verde nell'immagine, ad esempio. In questi casi \u00e8 indicato l'uso di tavolozze ottimizzate. In queste tavolozze i colori vengono scelti basandosi sulla loro frequenza nell'immagine originale. L'immagine ottenuta presenta ulteriori miglioramenti rispetto alla precedente (\"Figura 4\").\nIl numero di colori disponibili nella tavolozza \u00e8 un dato importante. Se, ad esempio, \u00e8 composta di soli 16 colori, l'immagine perder\u00e0 altri dettagli, oltre ad un incremento dell'effetto banding (\"Figura 5\"). Ancora una volta, il dithering ci aiuta ad aggirare il problema (\"Figura 6\").\nUtilizzi del dithering.\nTutti i display hardware, comprese le vecchie schede video dei primi computer o i moderni schermi LCD fino alle fotocamere digitali, sono in grado di mostrare un limitato numero di colori rispetto alle periferiche pi\u00f9 avanzate. Uno degli usi del dithering permette di mostrare immagini di qualit\u00e0 su schermi che non lo sono. Ad esempio, possiamo visualizzare immagini in truecolor su schermi in grado di mostrare solo 256 colori alla volta. I colori disponibili verranno usati per generare \"un'approssimazione\" dell'immagine originale. Il dithering sfrutta i vantaggi dell'occhio umano, che tende a miscelare due colori se sono posti troppo vicini (acutezza visiva).\nQuesto uso del dithering, in cui gli schermi dei computer sono la principale limitazione, viene fatto nel campo del software come i web browser. Dal momento che il browser raccoglie immagini da fonti esterne, pu\u00f2 essere necessario operare il dithering su quelle troppo \"profonde\". A causa di questo problema, venne definita una tavolozza standard chiamata \"Web-safe palette\", che raggruppa i colori visualizzabili su tutti gli schermi, a prescindere dal sistema operativo o dal browser utilizzati.\nUn altro utile impiego del dithering \u00e8 in quelle situazioni in cui il formato dei file grafici \u00e8 il fattore limitante. In particolare, il comunissimo GIF utilizza al massimo 256 colori in molti software di editing. Le immagini in altri formati, come il PNG, possono avere restrizioni imposte dalla volont\u00e0 di limitare la dimensione del file. Questo genere di immagini ha una tavolozza predefinita contenente i colori utilizzabili all'interno dell'immagine. In questi casi, i programmi di editing possono sobbarcarsi il compito di applicare il dithering prima di salvare le immagini nel loro formato.\nAlgoritmi di dithering.\nEsistono molti algoritmi creati per l'applicazione del dithering. Uno dei primi, ed ancora tra i pi\u00f9 popolari, \u00e8 l'algoritmo di Floyd-Steinberg, sviluppato nel 1975. Uno dei punti di forza di questo algoritmo \u00e8 la sua capacit\u00e0 di minimizzare gli artefatti visivi attraverso un processo di diffusione dell'errore; solitamente produce immagini pi\u00f9 simili all'originale rispetto a quanto fatto da altri algoritmi similari.\nGli altri metodi comprendono:\nIl dithering nei sistemi in fibra ottica.\nLo \"Stimulated Brillouin Scattering\" (SBS) \u00e8 un effetto ottico non lineare che limita la potenza ottica utilizzata nei sistemi in fibra ottica. Il segnale trasmesso pu\u00f2 essere manipolato con il dithering al fine di limitare il \"rumore\" trasmesso.\nIl dithering in fotografia astronomica.\nIl termine dithering \u00e8 usato in fotografia astronomica digitale con un significato molto diverso. Quando si eseguono riprese a posa molto lunga (foto di galassie, nebulose, ammassi stellari, ecc.) \u00e8 pratica comune suddividere la posa in sequenze di scatti, che vengono poi \"fusi\" nell'immagine finale mediante software appositi. Per esempio, 12 scatti da 10 minuti generano un'immagine simile a quella che si otterrebbe con 120 minuti di posa continua (suddividere la posa in pi\u00f9 scatti brevi porta una serie di vantaggi, tanto che questa metodologia \u00e8 standard). Il dithering consiste nello spostare leggermente lo strumento tra uno scatto e il successivo, in modo che eventuali difetti del sensore non si presentino in tutti i singoli scatti nello stesso punto dell'immagine. Ci\u00f2 permette di cancellare questi difetti dall'immagine finale, mediante l'elaborazione che si esegue dopo le riprese. Di norma il sistema di controllo del telescopio si occupa in automatico di questa operazione, spostando di pochissimo lo strumento (in una direzione casuale) tra uno scatto e l'altro, ovviamente prima di riaprire l'otturatore per lo scatto successivo."}
{"id": "773069", "revid": "46291", "url": "https://it.wikipedia.org/wiki?curid=773069", "title": "Dioscorea", "text": "Dioscorea \u00e8 un genere di piante della famiglia delle Dioscoracee, articolate su circa 600 variet\u00e0, coltivate in tutte le regioni tropicali del globo a scopo alimentare, per via dei tuberi ricchi di amido. Alcune specie del genere sono note come ignami (nome maschile, sing. \"igname\").\nIl termine designa anche il tubero stesso consumato come alimento. In America del Nord e nel Qu\u00e9bec, ci\u00f2 che viene comunemente cucinato e chiamato \"igname\" \u00e8 in realt\u00e0 una patata dolce.\nEtimologia.\nLa parola \"igname\" deriva dal portoghese \"inhame\" o dallo spagnolo \"\u00f1ame\", entrambe derivate a loro volta dalla parola wolof \"nyam\", che significa \"campione\" o \"assaggiare\". In altre lingue africane pu\u00f2 anche assumere il significato di \"mangiare\".\nDescrizione.\nSono piante erbacee perenni, alte fino a 5 metri, con radici o rizomi tuberiformi. Possiedono fusti volubili (si attorcigliano). Le foglie cuoriformi (base cordata) sono lungamente picciolate con profonde nervature. I fiori sono poco appariscenti, color giallo/verdastro, unisessuali sulla stessa pianta. Il frutto \u00e8 una capsula. La droga utilizzata \u00e8 il bulbo o rizoma di almeno 4/5 anni contenente saponine come la diosgenina, utilizzata per la preparazione di corticosteroidi, ormoni sessuali e contraccettivi orali.\nDistribuzione e habitat.\nLe specie del genere \"Dioscorea\" sono diffuse nelle regioni intertropicali, desertiche, rocciose e secche, in Messico, Texas, Africa centrale e Cina centrale.\nTassonomia.\nIl genere comprende oltre 600 specie tra cui:\nPropriet\u00e0.\nLe piante del genere \"Dioscorea\" contengono diosgenina, una molecola strutturalmente molto simile a quella del progesterone. Grazie alla \"Dioscorea\" trafugata dal Messico, Veracruz, Russell Marker riusc\u00ec a sintetizzare ormoni stereoidei in Pennsylvania e divent\u00f2 cos\u00ec, malgrado alcune difficolt\u00e0, il progenitore dell'odierna pillola anticoncezionale.\nMedia.\nNell'episodio n. 107 della serie animata giapponese \"Lam\u00f9\" (\"Precario equilibrio\") sono presenti i tuberi di yam (nello specifico quelli di \"Dioscorea japonica\"), che per uno strano fenomeno attaccano gli esseri umani al calar del sole."}
{"id": "773070", "revid": "74801", "url": "https://it.wikipedia.org/wiki?curid=773070", "title": "Jason Rullo", "text": "Biografia.\nVotato dai lettori della rivista \"Modern drummer\" tra i migliori 30 batteristi Rock di tutti i tempi. Ha collaborato ad un album dei Redemption dal titolo omonimo, un esperimento che oltre a lui includeva Michael Romeo (anch'egli proveniente dai Symphony X) e membri dei Prymary e Fates Warning."}
{"id": "773079", "revid": "32428", "url": "https://it.wikipedia.org/wiki?curid=773079", "title": "Chiesa di Santa Maria Egiziaca all'Olmo", "text": ""}
{"id": "773093", "revid": "767487", "url": "https://it.wikipedia.org/wiki?curid=773093", "title": "One Kill Wonder", "text": "One Kill Wonder \u00e8 un album della band Melodic death metal/Thrash metal The Haunted. \u00c8 stato pubblicato nel 2003 dopo essere stato registrato e mixato allo Studio Fredman, G\u00f6teborg, Svezia."}
{"id": "773094", "revid": "33921", "url": "https://it.wikipedia.org/wiki?curid=773094", "title": "Regola del parallelogramma", "text": ""}
{"id": "773101", "revid": "78273", "url": "https://it.wikipedia.org/wiki?curid=773101", "title": "Basilica Santa Maria Egiziaca all'Olmo", "text": ""}
{"id": "773108", "revid": "287204", "url": "https://it.wikipedia.org/wiki?curid=773108", "title": "Hatillo", "text": "Il termine Hatillo \u00e8 un toponimo spagnolo che letteralmente significa \"fagottino\" e pu\u00f2 riferirsi alle seguenti localit\u00e0:"}
{"id": "773112", "revid": "124603494", "url": "https://it.wikipedia.org/wiki?curid=773112", "title": "Dagon (racconto)", "text": "Dagon \u00e8 il secondo racconto di Howard Phillips Lovecraft, pubblicato sulla rivista \"Weird Tales\" (lo scrittore lo invi\u00f2 ben cinque volte nel 1923, ma prima era gi\u00e0 stato pubblicato sull'amatoriale \"The Vagrant\" nel novembre 1919).\nScritto nel luglio del 1917, prende il titolo dal dio mitologico Dagon (che compare nel Primo libro di Samuele) e narra, da un punto di vista soggettivo (come del resto quasi tutti i racconti dell'autore), una particolare vicenda accaduta anni prima ad un uomo adesso sull'orlo del suicidio (come si evince dalle prime righe dello scritto).\nTrama.\nPrima di gettarsi dalla finestra della propria soffitta, il protagonista scrive di getto alcuni appunti sul suo stato mentale (ha finito tra l'altro la propria morfina, \u00abla sola [cosa] che renda la [sua] vita sopportabile\u00bb, e i mezzi di sostentamento), ricordando un'avventura occorsagli all'inizio della prima guerra mondiale. Fatto prigioniero da una nave tedesca nell'Oceano Pacifico, dopo soli cinque giorni riesce a fuggire, portando con s\u00e9 pochi viveri su di una scialuppa; vaga alla deriva nel mare finch\u00e9 un pomeriggio, dopo essersi addormentato, si risveglia arenato su una sorta di isola dal terreno fangoso, grigio, ricoperto di pesci morti ed in putrefazione. L'uomo ipotizza che la causa della comparsa della terra, che non aveva mai notato in precedenza all'orizzonte, sia l'eruzione subitanea di un vulcano sottomarino; rimane qualche tempo presso la propria imbarcazione, quindi si decide a lasciarla per esplorare il territorio circostante.\nDopo giorni di cammino arriva ad un crepaccio, al cui interno si trova acqua oceanica nella quale si specchia la Luna; sul versante opposto al suo si trova un enorme monolito decorato con bassorilievi a tema subacqueo. Mentre \u00e8 teso in osservazione del monumento, la sua attenzione viene catturata da un gigantesco vortice marino dal quale, con sommo orrore dell'uomo, fuoriescono due arti titanici, seguiti da un altrettanto ciclopico corpo squamoso e viscido, ad abbracciare la pietra del monolito.\nA questo punto, ridendo come un folle, e correndo ed urlando, il protagonista scappa a tutta velocit\u00e0 risalendo il pendio verso la propria barca, presso la quale presumibilmente sviene, dato che si risveglia in una stanza d'ospedale a San Francisco.\nLa narrazione prosegue tornando al tempo presente, e la conclusione si avvicina, quando l'uomo sta appuntando questo scritto sul proprio diario; alla fine sente, o crede di sentire, il grattare di un'enorme mano, probabilmente la mano di Dagon stesso, viscida, alla porta, e le ultime parole lasciate sulla carta sono queste:\nCritica.\nDagon era un dio mesopotamico adorato dai Filistei (Primo libro di Samuele, 5, 2-7), ed il suo nome significa \u00abgrano\u00bb. In effetti \u00e8 una delle poche divinit\u00e0 del pantheon lovecraftiano (insieme a Nodens, dio celtico) ripresa da entit\u00e0 venerate realmente in epoche pi\u00f9 o meno remote; dopo, infatti, sull'esempio di Lord Dunsany, lo scrittore cominci\u00f2 a descrivere una serie di creature di propria invenzione, dando vita a una mitologia autonoma (denominata successivamente alla morte del Solitario \u00abMiti di Cthulhu\u00bb o \u00abCiclo di Cthulhu\u00bb, da uno degli immaginari Dei pi\u00f9 famosi).\nBibliografia.\nEdizioni.\nLa versione ufficiale in lingua inglese del testo di \"Dagon\", cui tutte le altre case editrici si sono conformate, \u00e8 quella a cura di S. T. Joshi, pubblicata nel 1986 dalla Arkham House e raccolta in \"Dagon and Other Macabre Tales\".\nIn Italia il racconto si trova variamente (e con notevoli differenze anche interne) tradotto\nda diverse case editrici, ma le versioni maggiormente curate sono quelle della Newton&amp;Compton (ne \"Le storie del Ciclo di cthulhu, volume I: Il mito\", a cura di Gianni Pilo e Sebastiano Fusco), e quella della Arnoldo Mondadori Editore (in \"Tutti i racconti 1897-1922\", a cura di Giuseppe Lippi); entrambe presentano apparati critici e note esplicative relative a tutti i racconti contenuti."}
{"id": "773123", "revid": "1543377", "url": "https://it.wikipedia.org/wiki?curid=773123", "title": "Emmanuel Chukwudi Eze", "text": " Ha lavorato prevalentemente negli Stati Uniti d'America.\nEsperto in filosofia postcoloniale, il suo lavoro comprende una serie di scritti storici sulla filosofia postcoloniale in Africa, Europa e nelle Americhe. Le influenze sul suo lavoro includono Paulin Hountondji, Richard Rorty, David Hume ed Immanuel Kant.\nProfessore di filosofia alla DePaul University a Chicago, ha redatto la rivista Philosophia Africana fondata nel 2001 che si occupa di \"analysis of philosophy and issues in Africa and the Black Diaspora\". Nel 2002 la rivista ha ricevuto il titolo di \"Migliore nuova rivista\" dal Council of Editors of Learned Journals."}
{"id": "773124", "revid": "1318658", "url": "https://it.wikipedia.org/wiki?curid=773124", "title": "Vittore Branca", "text": "Branca \u00e8 stato professore emerito di letteratura italiana presso l'Universit\u00e0 degli Studi di Padova fino alla sua morte nel 2004. \u00c8 noto per essere stato uno dei maggiori studiosi contemporanei di Giovanni Boccaccio, delle cui opere studi\u00f2 la tradizione manoscritta e, soprattutto, di cui identific\u00f2 l'autografia nel celebre codice Hamilton 90, della Staatsbibliothek di Berlino, contenente il \"Decameron\".\nUomo dal forte radicamento religioso, durante la seconda guerra mondiale ha partecipato alla lotta partigiana.\nBiografia.\nVittore Branca nasce a Savona nel 1913, ma trascorre gran parte della sua infanzia sul lago di Como.\nDopo essersi diplomato al liceo classico \"Gabriello Chiabrera\" di Savona, nel 1931 sostiene l'esame d'ammissione alla Scuola Normale Superiore di Pisa. In quegli anni entra a far parte della FUCI. In segno di protesta, il giovane Branca si presenta dinnanzi alla commissione esaminatrice indossando il distintivo di Azione Cattolica, i cui circoli giovanili erano stati soppressi dal regime fascista. In quest'occasione ha il suo primo incontro con Giovanni Gentile, che diventer\u00e0 suo maestro e con il quale, nonostante le profonde divergenze ideologiche, stringer\u00e0 una particolare amicizia. Nel 1933 rischia l'espulsione dalla scuola, fatto che tuttavia viene scongiurato da un intervento dello stesso Gentile. Si laurea nel 1935 col massimo dei voti.\nDue anni dopo, \u00e8 a Firenze per collaborare con l'Accademia della Crusca all'edizione nazionale delle opere di Boccaccio. Sempre nel capoluogo toscano inizia a insegnare nelle scuole superiori.\nNel luglio 1943 prese parte ai lavori che portarono alla redazione del Codice di Camaldoli. Dopo l'arresto di Mussolini (eseguito due giorni dopo il completamento del Codice), Branca collabora attivamente alla Resistenza. I suoi cordiali rapporti con monsignor Giovanni Battista Montini (il futuro papa Paolo VI) e, per mediazione di questi, con Alcide De Gasperi, lo rendono un membro di spicco dell'antifascismo fiorentino, permettendogli di rappresentare l'area cattolica della resistenza nella direzione toscana del CNL. \nNel 1944 viene contattato da Gentile, ora presidente dell'Accademia d'Italia, che lo invita a collaborare \"per carit\u00e0 di patria\" alla rivista \"Nuova Antologia\". Branca, nonostante il profondo legame col filosofo, rifiuta l'offerta, decidendo di proseguire la lotta contro il nazifascismo. Gentile viene ucciso da alcuni partigiani nell'aprile dello stesso anno. \nL'agosto seguente, Branca partecipa ai drammatici eventi dell'insurrezione di Firenze, che poi porteranno alla liberazione della citt\u00e0. Dei coordinatori dell'azione partigiana, \u00e8 l'unico sopravvissuto.\nNegli anni di formazione della Repubblica, De Gasperi gli propone l'incarico di vicesegretario della Democrazia Cristiana. Branca declina l'invito per dedicarsi attivamente agli studi e alla carriera accademica.\nTra il 1944 e il 1949 insegna presso l'Universit\u00e0 di Firenze e la facolt\u00e0 di magistero \"Maria Assunta\" di Roma. Nel 1949 fonda unitamente a Giovanni Getto la rivista \"Lettere italiane\". Dal 1952 al 1953 \u00e8 a Parigi, in quanto professore ospite presso l'Universit\u00e0 Sorbonne. Nel 1953 inizia la sua carriera all'Universit\u00e0 di Padova, alla quale rester\u00e0 legato per tutta la vita. Nello stesso anno entra nel comitato direttivo della Fondazione Giorgio Cini, di Venezia, dal 1972 al 1995 ne \u00e8 vice presidente per poi diventarne presidente dal 1995 al 1996.\nTra il 1968 e il 1972 \u00e8 rettore dell'Universit\u00e0 di Bergamo. Nel 1968 presiede un comitato ordinatore per stabilire nell'ateneo l'\"Istituto di lingue e letterature straniere\". Fino al 1970 collabora a pi\u00f9 riprese con l'UNESCO.\nMuore a Venezia il 28 maggio 2004 all'et\u00e0 di 91 anni. I suoi funerali vengono celebrati nella chiesa di Santo Stefano della citt\u00e0 lagunare.\nA Padova gli \u00e8 stata dedicata la \"Biblioteca circolante\" e l'attigua aula-studio nel polo universitario \"Cittadella dello Studente\" in via Venezia.\nHa lasciato la sua biblioteca come fondo speciale alla Biblioteca della Scuola Normale Superiore. Questa \u00e8 in libero accesso e comprende circa 20.000 volumi e 15.000 estratti riguardanti prevalentemente la letteratura italiana e la storia dell'arte.\nStudi e attivit\u00e0 accademica.\nFondamentali sono stati i contributi di Branca nella ricerca su Boccaccio. Nel 1962 identifica nel codice Hamilton 90 un preziosissimo autografo del Decameron, scritto da Boccaccio attorno al 1370. Del 1998 invece \u00e8 la scoperta di un idiografo, sempre del Decameron, per\u00f2 concepito a met\u00e0 degli anni cinquanta del 1300 e materialmente redatto verso il 1360.\nGli studi di Branca hanno influenzato anche l'ambito filologico. Si devono a lui le definizioni di \"tradizione caratterizzata\" (vale a dire lo studio di una tradizione manoscritta fine a s\u00e9 stessa) e di \"tradizione caratterizzante\" (i modi e i motivi per cui si \u00e8 venuta a creare quella data tradizione, anche da un punto di vista delle arti visuali e musicali).\nTra i suoi allievi, Giorgio Padoan e Gianna Gardenal.\nOnorificenze.\n\u00c8 stato inoltre insignito delle lauree \"honoris causa\" delle seguenti Universit\u00e0: "}
{"id": "773127", "revid": "30610", "url": "https://it.wikipedia.org/wiki?curid=773127", "title": "Heriberto Herrera", "text": "Tecnico dal carattere severo e inflessibile, nonch\u00e9 assertore di una rigida disciplina tattica e comportamentale, leg\u00f2 il suo nome al credo calcistico del \"movimiento\" \u2014 anticipando attraverso esso concetti poi portati alla ribalta dal calcio totale quali il \"pressing\", l'assenza di posizioni fisse sul campo e il continuo movimento senza palla dei giocatori \u2014 che trov\u00f2 la pi\u00f9 fruttuosa applicazione nella cosiddetta \"\" degli anni 1960.\nEra colloquialmente soprannominato \"HH2\" per distinguerlo dal pi\u00f9 noto collega Helenio Herrera, quest'ultimo gi\u00e0 famoso come \"HH\"; per il giornalista italiano Gianni Brera il paraguaiano era invece \"Accacchino\", contrapposto all\"Accaccone\" franco-argentino.\nCaratteristiche tecniche.\nGiocatore.\nImpiegato come difensore, si espresse al meglio nel ruolo di \"stopper\".\nAllenatore.\nSal\u00ec alla ribalta da tecnico come fautore del cosiddetto \"movimiento\". Tra i precursori nel suo genere, si trattava di un sistema di gioco corale e votato alla difesa, una sorta di \"zona latinoamericana\" dove la corsa contava pi\u00f9 della tecnica, con giocatori senza ruoli fissi in campo bens\u00ec con precisi movimenti da seguire, attaccando gli spazi e sfiancando gli avversari attraverso l'arma del \"pressing\".\nPer applicare al meglio tali dettami, Herrera aveva nella cultura del lavoro e nella rigida disciplina \u2014 sia tattica sia comportamentale \u2014 i suoi cardini, rifuggendo quindi dagli individualismi tipici di solisti o campioni; di fatto pi\u00f9 preparatore atletico che allenatore, si guadagn\u00f2 per questo gli appellativi di \"ginnasiarca democratico\" o \"sergente di ferro\", scevro da privilegi e insubordinazioni che non tollerava tanto in allenamento quanto in partita, non lesinando quando necessario le maniere forti per \u00abrisolvere da uomini\u00bb i dissidi coi giocatori.\nUna visione del calcio che lo porr\u00e0 in aperto contrasto, durante la sua esperienza juventina, con uno dei maggiori fuoriclasse dell'epoca, l'irriverente Omar S\u00edvori. In questo senso, pass\u00f2 agli annali una sua uscita davanti alla stampa, ovvero \u00abCoramini e S\u00edvori, per me sono uguali\u00bb; una massima che riassunse al meglio la filosofia \"heribertiana\" di squadra \u2014 il gruppo prima dei singoli \u2014, paragonando uno sconosciuto ventenne delle giovanili bianconere al ben pi\u00f9 famoso \"Cabez\u00f3n\".\nCarriera.\nGiocatore.\nHerrera inizi\u00f2 la sua carriera di calciatore in patria con il , per poi approdare in Spagna all', dove gioc\u00f2 dal 1952 al 1959 prima di dover abbandonare l'attivit\u00e0 agonistica a seguito di un incidente di gioco. In precedenza, con la maglia del aveva contribuito nel 1953 alla vittoria finale in Copa Am\u00e9rica contro il , mentre in seguito disputer\u00e0 anche una partita tra le file della , il 10 marzo 1957, contro la .\nAllenatore.\nLa carriera di Herrera in panchina prese il via dove aveva trovato conclusione quella da calciatore, in terra iberica, guidando nella prima met\u00e0 degli anni 1960 compagini di secondo piano come il , il , il , il , l' e soprattutto l', dove consolid\u00f2 la sua crescente fama. I buoni risultati conseguiti nei campionati spagnoli ne agevolarono l'approdo in Italia, chiamato nel 1964 da una in cerca di un tecnico caparbio e dai modi intransigenti, per riportare disciplina in uno spogliatoio divenuto alquanto insubordinato.\nHerrera rimarr\u00e0 alla guida dei bianconeri fino al 1969, vincendo con una \"Juve Operaia\" priva di fuoriclasse lo scudetto dell'annata 1966-1967 \u2014 rimasto nella memoria per il sorpasso all'ultima giornata su una crepuscolare \"Grande Inter\" \u2014 e, in precedenza, la Coppa Italia della stagione 1964-1965, anch'essa a spese dei nerazzurri; port\u00f2 inoltre i piemontesi alla finale di Coppa delle Fiere (1965) e, per la prima volta, in semifinale di Coppa dei Campioni (1968).\nTuttavia, col passare del tempo la piazza juventina si mostr\u00f2 sempre pi\u00f9 insofferente verso la visione di \"HH2\", reo agli occhi dei tifosi di aver \u00abdemocratizzato\u00bb l'aristocratico club sabaudo \u2014 non gli verr\u00e0 perdonato, in particolar modo, l'avallo alla cessione di Omar S\u00edvori, un capriccioso \"Cabez\u00f3n\" per niente ligio alla disciplina richiesta dal paraguaiano \u2014, sicch\u00e9 nel 1969 pass\u00f2 ai rivali dell', che allener\u00e0 fino agli inizi della stagione 1970-1971.\nIn nerazzurro Herrera ottenne un secondo posto nel campionato del 1969-1970, alle spalle del di Gigi Riva, ma anche a Milano il rapporto con la squadra andr\u00e0 presto a deteriorarsi, con una vera e propria \u00abrivolta\u00bb a opera dei \"senatori\" interisti culminata in un esonero sul finire del 1970. La sua decennale esperienza italiana si chiuse con le panchine di e , prima di un ritorno in Spagna che, nella seconda met\u00e0 degli anni 1970, lo vide di nuovo a Barcellona ed Elche, oltrech\u00e9 alla guida di e .\nCi fu infine spazio anche per un breve interregno come commissario tecnico della nazionale paraguaiana, incarico peraltro gi\u00e0 ricoperto fugacemente nel corso del quinquennio juventino, prima del definitivo ritiro."}
{"id": "773128", "revid": "287204", "url": "https://it.wikipedia.org/wiki?curid=773128", "title": "Doug Richardson", "text": ""}
{"id": "773130", "revid": "77358", "url": "https://it.wikipedia.org/wiki?curid=773130", "title": "'O Sole mio", "text": ""}
{"id": "773135", "revid": "834", "url": "https://it.wikipedia.org/wiki?curid=773135", "title": "L'Impero del Sole", "text": ""}
{"id": "773136", "revid": "6923", "url": "https://it.wikipedia.org/wiki?curid=773136", "title": "Megalochelys", "text": "Megalochelys era una specie di tartaruga terrestre di dimensioni eccezionali, vissuta in India del Nord durante il Pleistocene (1,8 milioni di anni fa - 8.000 anni fa).\nDescrizione.\nNota anche con il nome particolarmente evocativo di \"Colossochelys\", questa testuggine si differenziava dalle attuali \"Testudo\" principalmente per la taglia, che raggiungeva i 2,5 metri di lunghezza grazie al solo carapace. Alta circa 1,8 metri e pesante forse 4 tonnellate (solitamente 1 t), \"Megalochelys\" \u00e8 una delle pi\u00f9 grandi testuggini mai esistite; solo le tartarughe marine del Cretaceo (\"Archelon\" e \"Protostega\") la superavano in dimensioni. Attualmente le dimensioni medie in questo genere variano dai 10 cm della \"Testudo kleinmanni\" ai 40 cm della \"Testudo marginata\".\nProbabilmente, l'aspetto richiamava da vicino quello delle testuggini giganti delle Gal\u00e1pagos (\"Chelonoidis nigra\"). Come queste, anche questo rettile preistorico era dotato di quattro zampe elefantine con dei cuscinetti sotto i piedi in grado di sostenere l'enorme peso e il carapace in cui si poteva nascondere dai predatori. Nonostante ci\u00f2 era assai lento. \"Megalochelys\" era dotato di artigli con cui scavava buche per le uova.\nDieta.\nSi nutriva di foglie e germogli arbustivi che tagliava col suo becco corneo. A volte si alimentava di vermi."}
{"id": "773137", "revid": "1632387", "url": "https://it.wikipedia.org/wiki?curid=773137", "title": "Scarsick", "text": "Scarsick \u00e8 il sesto album in studio della band progressive metal svedese Pain of Salvation, pubblicato il 22 gennaio 2007 dalla Inside Out Music.\nDescrizione.\nQuesto disco rappresenta probabilmente l'opera pi\u00f9 controversa del gruppo, che nei primi momenti ha diviso molti fan per via di alcune particolari scelte stilistiche e per arrangiamenti apparentemente pi\u00f9 scarni e semplici. La versione definitiva dell'album ha iniziato a circolare in rete tre mesi prima dell'uscita ufficiale, pertanto molti fan impazienti hanno potuto ascoltarlo e discuterne in netto anticipo. L'impazienza era dovuta soprattutto alle voci che sostenevano che il nuovo disco sarebbe stato il seguito di The Perfect Element Pt. I, annunciato pi\u00f9 volte da Daniel, il quale sosteneva che si sarebbe avvalso dell'accompagnamento una vera orchestra. Quindi le aspettative dei fan, che si sarebbero probabilmente aspettati un disco pomposo come \"BE\", non erano propense ad accogliere un disco come \"Scarsick\".\nIn questo disco si pu\u00f2 notare che la struttura e gli arrangiamenti dei brani siano molto meno articolati dei precedenti; le sezioni strumentali sono praticamente assenti, cos\u00ec come gli assoli di chitarra. Le prime due tracce, in particolare, colpiscono per un uso quasi eccessivo del parlato, che spostano le sonorit\u00e0 del gruppo, gi\u00e0 precedentemente influenzate dal \"crossover\", verso la soglia del nu metal, mentre gli intricati intrecci vocali tipici dei Pain of Salvation sono stati quasi abbandonati. La tesi ritenuta pi\u00f9 attendibile \u00e8 quella secondo la quale il gruppo avrebbe voluto realizzare un disco pi\u00f9 \"grezzo\" come una sorta di ritorno alle origini, dopo il grande sfarzo di arrangiamenti e orchestrazioni di \"BE\", ma anche per adattarsi a quello che \u00e8 il tema di fondo dell'album: la rabbia di un uomo verso il mondo esterno, osservato attraverso i mass media.\nI brani \"America\" e \"Disco Queen\" sono quelli che maggiormente hanno attirato le diffidenze di chi ha voluto vedere in \"Scarsick\" una svolta commerciale dei Pain Of Salvation.\n\"America\" si basa su una melodia molto allegra, che non nasconde un'ispirazione all'omonima canzone del musical West Side Story. \u00c8 apparentemente una canzone semplice, basata su pochi riff ripetuti, dal tono goliardico. Solo con il testo davanti, si pu\u00f2 notare come il brano, in realt\u00e0, sia una ferocissima critica agli USA, nascosta in una canzone dal tono allegro. Nello svolgimento della concept, dove il protagonista, osserva il mondo attraverso la tv, il gruppo considera tale brano come una sorta di spot pubblicitario, dove ad un certo punto si pu\u00f2 sentire la frase \"we'll be back after a short break\". La musica semplice e la melodia allegra attirano l'ascoltatore (sia l'ascoltatore del cd che il protagonista del concept) e gli entrano in testa, proprio come accade con uno spot ben riuscito, anche se poi il vero significato \u00e8 ben diverso da quello che crede di percepire. \u00c8 possibile che il fraintendimento della canzone da parte di molti fan sia un effetto che i Pain Of Salvation abbiano deliberatamente cercato di ottenere a sostegno della loro tesi.\nCon \"Disco Queen\" la goliardia di \"America\" viene portata agli eccessi: il gruppo presenta un brano basato principalmente sui tempi in levare e le melodie della disco music, oltre che da un ritornello accompagnato da dei cori in falsetto. Paradossalmente la strofa \u00e8 basata su un riff molto cupo e cantata con un tono di voce che la rendono una delle parti dell'intero disco pi\u00f9 vicino ai \"classici\" POS. Inoltre, tra i cori in falsetto del ritornello, compaiono anche delle vere e proprie urla, che trasformano questa citazione della disco music in qualcosa di altro. Anche in questo caso, il testo aiuta a comprendere il motivo di questa scelta: il brano parla di quelle persone che vendono la propria immagine ai mass media. Viene utilizzata la scena di una discoteca, in cui alcuni personaggi cedono alle loro tentazioni, che vanno dai rapporti sessuali consumati in mezzo alla pista fino all'utilizzo di droga. Pertanto l'utilizzo di un genere commerciale (la disco music), lontanissimo dalle sonorit\u00e0 dei POS, \u00e8 stato voluto dal gruppo per rappresentare il mondo del facile successo.\nNonostante le critiche, durante il tour di Scarsick, tale brano \u00e8 stato utilizzato come chiusura della setlist; il pubblico ha lasciato da parte tutte le controversie accogliendo con divertimento tale canzone, durante la quale gli stessi componenti dei POS hanno messo da parte i toni cupi e intimisti, per sfoggiare un lato ironico: Johan Hallgren, durante l'esecuzione del brano, ha sfoggiato delle movenze alla John Travolta, mentre nel concerto milanese del 2007, il bassista Simon Andersson ha indossato una parrucca lanciatagli dal pubblico .\nUn altro aspetto che sembra mostrare una cura approssimativa del disco \u00e8 l'ultima traccia; mentre nei dischi precedenti l'aspetto conclusivo del concept era molto marcato, con il ritorno di molte melodie gi\u00e0 sentite nel disco oppure con grandi intrecci vocali, \"Enter Rain\" \u00e8 un brano meno elaborato, che lascia un senso di sospensione e non riesce a risolvere completamente tutte le tensioni accumulate durante l'ascolto, forse per poter lasciare aperto uno spiraglio verso la terza ed ultima parte della trilogia.\nTutti gli aspetti citati, nel momento in cui Daniel ha ufficializzato che Scarsick sarebbe stato il seguito di \"The Perfect Element\", hanno creato un forte senso di disappunto tra i fan; per molte settimane hanno circolato nei forum divertenti fotomontaggi in cui venivano ritratti dei personaggi famosi, piuttosto che animali, e la loro reazione isterica all'annuncio di Daniel.\nCon l'uscita ufficiale del disco, e quindi con la presenza del booklet, sono comparsi altri aspetti che hanno partecipato alla comprensione di Scarsick. Innanzitutto si capisce che il disco riguarda il personaggio maschile di The Perfect Element, detto generalmente \"he\" (lui). Mentre i dischi precedenti erano divisi in tre parti, questo \u00e8 diviso in due \"side\", come a voler considerare il cd come se fosse un vinile o audiocassetta. Il \"side A\", pi\u00f9 sperimentale, riguarda il momento i cui \"he\", costretto su una sedia a rotelle dal disco precedente, osserva il mondo attraverso la tv e ne rimane disgustato, pertanto anche i testi riguardano aspetti pi\u00f9 materialisti e terreni. Il \"side B\", invece, \u00e8 pi\u00f9 introspettivo, e vi \u00e8 un ritorno alle sonorit\u00e0 pi\u00f9 classiche del gruppo. Inoltre l'album fa intendere che la saga di \"The Perfect Element\" preveder\u00e0 un terzo episodio, dedicato molto probabilmente a \"she\", e in cui forse sar\u00e0 presente l'orchestra.\nPertanto chi ha valutato \"Scarsick\" senza fermarsi esclusivamente all'aspetto musicale, crede che la netta separazione stilistica, rispetto al primo episodio, sia dovuta alle caratteristiche del personaggio protagonista (\"he\") e potr\u00e0 essere compresa completamente solo nel momento in cui la trilogia sar\u00e0 completa.\nTracce.\nConcept e testi di Daniel Gildenl\u00f6w."}
{"id": "773149", "revid": "1821847", "url": "https://it.wikipedia.org/wiki?curid=773149", "title": "Louis Bromfield", "text": "Biografia.\nLouis (Brucker) Bromfield nacque in una fattoria a Mansfield in Ohio, discendente di una famiglia di pionieri. Studi\u00f2 agricoltura al Cornell Agricultural College nel 1914-15 e nel 1916 studi\u00f2 giornalismo alla Columbia University. Quando gli Stati Uniti d'America dichiararono guerra alla Germania nel 1917, Bromfield si un\u00ec agli American Ambulance Corps e all'esercito francese prestando servizio dal 1917 al 1919 ricevendo la Croce di Guerra e la Legion d'Onore.\nRitorn\u00f2 a New York, dove scrisse critiche per numerosi periodici, tra i quali il \"The Bookman\" e \"Time Magazine\". Nel frattempo si dedic\u00f2 alla stesura di varie commedie che riscossero scarso successo e si impegn\u00f2 come aiuto regista.\nNel 1921 spos\u00f2 Mary Appleton Wood, dalla quale ebbe tre figlie. Dopo la pubblicazione di \"The Green Bay Tree\" (\"L'albero della baia verde\", 1924), Bromfield si dedic\u00f2 interamente alla narrativa e nel 1926 vinse il Premio Pulitzer con il romanzo \"Autunno\" (\"Early Autumn\"). Entrambe le opere fecero parte di una quadrilogia intitolata \"Escape\" (\"La fuga\"), incentrata sulla figura di una donna forte e ribelle.\nIn seguito si trasfer\u00ec con la moglie e le figlie in Francia, a Senlis, un antico villaggio a nord di Parigi. Nel 1931 conobbe Edith Wharton. La loro corrispondenza fu pubblicata nel 1999 con il titolo \"Yrs, ever affly. The correspondence of Edith Wharton and Louis Bromfield\".\nNel 1932 visit\u00f2 l'India, e quel viaggio gli ispir\u00f2 il suo romanzo pi\u00f9 famoso, \"The Rains Came\" (\"La grande pioggia\"), da cui sono stati tratti due film.\nNel 1938 Bromfield torn\u00f2 negli Stati Uniti e si stabil\u00ec a Lucas, in Ohio dove nel 1939 fond\u00f2 la pi\u00f9 famosa fattoria sperimentale degli anni del dopoguerra, battezzandola Malabar Farm. In questi anni lo scrittore ader\u00ec con entusiasmo al New Deal rooseveltiano.\nNel decennio seguente, invece, volt\u00f2 le spalle al partito democratico, per aderire a quello repubblicano. In uno dei suoi scritti pi\u00f9 apprezzati, intitolato \"Out of the Earth\" (\"Al di fuori della terra\", 1950), lo scrittore sostenne il primato dell'agricoltura sul mondo dell'industria, giudicato sterile e inumano.\nLa Malabar Farm di Louis Bromfield era molto famosa e fu visitata da attori come Humphrey Bogart e Lauren Bacall che celebrarono il loro matrimonio proprio alla Malabar Farm nel 1945. Lo scrittore e Bogart erano molto amici, anche se, quando Bromfield faceva visita a Bogart a Los Angeles, le loro conversazioni degeneravano spesso in discussioni politiche a causa del diverso orientamento dei due.\nLo scrittore mor\u00ec a Columbus, in Ohio, il 18 marzo 1956. Durante la sua vita, fu paragonato a molti famosi scrittori dei suoi tempi, tra i quali Francis Scott Fitzgerald, James Thurber e John Steinbeck."}
{"id": "773166", "revid": "767487", "url": "https://it.wikipedia.org/wiki?curid=773166", "title": "Quando eravamo re", "text": "Quando eravamo re (\"When We Were Kings\") \u00e8 un film documentario del 1996, diretto da Leon Gast.\nNato come documentario sul concerto di musica soul che doveva precedere l'incontro di pugilato tra Muhammad Ali e il campione del mondo George Foreman, svoltosi a Kinshasa nello Zaire il 30 ottobre 1974, dopo una gestazione di ben ventidue anni divenne il ritratto di uno dei pi\u00f9 grandi atleti del secolo.\nTrama.\nIl regista Leon Gast, attraverso interviste e filmati d'archivio, ricostruisce la carriera di Al\u00ec-Cassius Clay, il suo carisma e la battaglia per i diritti civili, soprattutto in favore degli afroamericani. Al\u00ec, nelle settimane che precedono l'incontro pi\u00f9 difficile della sua carriera, si fa portavoce e simbolo del riscatto culturale e morale dell'intero popolo africano, affrontando una sfida difficilissima (da alcuni definita impossibile) con un pugile pi\u00f9 potente e pi\u00f9 giovane di lui. George Foreman, anche se a sua volta nero, nell'immaginario del popolo zairese diventa subito il nemico da battere, simboleggiato nel grido \"\u00abAl\u00ec, boma ye\u00bb\" (\"\u00abAli uccidilo\u00bb\"), che accompagna gli allenamenti di Ali e che viene scandito dal pubblico durante l'incontro."}
{"id": "773171", "revid": "201939", "url": "https://it.wikipedia.org/wiki?curid=773171", "title": "Pavimento radiante", "text": ""}
{"id": "773172", "revid": "287204", "url": "https://it.wikipedia.org/wiki?curid=773172", "title": "Basilica di Santa Restituta", "text": " \nLa basilica di Santa Restituta \u00e8 una chiesa monumentale di Napoli, raggiungibile dall'attuale duomo cittadino, di cui costituisce la terza cappella della navata sinistra.\nDi origine paleocristiana, \u00e8 la pi\u00f9 antica basilica napoletana e la primitiva chiesa cattedrale della citt\u00e0.\nStoria.\nLa fondazione della basilica, in origine dedicata al Salvatore, \u00e8 attribuita all'imperatore Costantino nel IV secolo, ricordata anche in un passo dalla vita di papa Silvestro I nel \"Liber pontificalis\": \nLa basilica si trova, con molta probabilit\u00e0, sul luogo occupato in precedenza da un antico tempio di Apollo. Accanto a essa, per volere del vescovo Stefano I, alla fine del V secolo fu edificata la basilica di Santa Stefania, poi rimaneggiata, dopo un incendio, dall'arcivescovo Stefano II sul finire dell'VIII secolo, periodo in cui cade anche la titolarit\u00e0 a santa Restituta della basilica del Salvatore. Un secolo pi\u00f9 tardi, invece, l'arcivescovo Atanasio I (849-872) colloc\u00f2 mosaici e panni dipinti negli intercolumni delle navate. La Stefania fu abbattuta nel 1294 per volere di Carlo II d'Angi\u00f2 che incaric\u00f2 le maestranze francesi di edificare il Duomo di Napoli, dedicandolo a Santa Maria Assunta.\nIn origine si presentava pi\u00f9 estesa rispetto a com'\u00e8 oggi, a cinque navate e con una campata in pi\u00f9, oltre a disporre di una facciata autonoma e di un ingresso per ognuna delle navate. Con l'edificazione dell'attuale duomo, avvenuta nel XIII secolo, la basilica perse sostanzialmente la facciata esterna e fu ridotta nelle dimensioni, divenendo, di fatto, una cappella della nuova cattedrale.\nDopo il terremoto del 1456, le navate pi\u00f9 esterne furono trasformate in cappelle laterali e i corrispondenti ingressi furono murati per rafforzare l'edificio. Risalgono alla fine del Seicento, invece, i restauri condotti dall'architetto Arcangelo Guglielmelli \u2013 in particolare nell'abside a calotta \u2013 che hanno determinato l'attuale aspetto barocco della basilica.\nAltri lavori di consolidamento, infine, furono condotti nel 1742 per volont\u00e0 del cardinale arcivescovo Giuseppe Spinelli, che fece murare altri due ingressi laterali per consentire maggiore stabilit\u00e0 all'edificio.\nDescrizione.\nInterno.\nSi accede alla basilica tramite un portale situato nella quarta campata della navata di sinistra della cattedrale, corrispondente alla terza cappella della chiesa, in asse con il portale d'accesso alla cappella del Tesoro di san Gennaro che si apre sulla navata opposta. L'ingresso avviene sostanzialmente non in linea con l'altare maggiore della basilica, rispetto al quale \u00e8 spostato pi\u00f9 a destra.\nLo spazio interno della basilica \u00e8 suddiviso in tre navate da sette arcate ogivali per lato, databili al Trecento, sorrette da ventisette antiche colonne originarie con capitelli corinzi. I restauri della fine del XVII secolo hanno lasciato inalterata la struttura dell'edificio, modificandone, per\u00f2, lo stile architettonico e apportando, dunque, le relative modifiche: a questi restauri, infatti, si deve la foggia rettangolare delle finestre della navata maggiore.\nLa parete d'ingresso presenta, sulla cantoria in controfacciata, il pregevole organo a canne costruito nel 1750 da Tomaso de Martino, ai lati del quale \u00e8 un affresco che occupa l'intera facciata e che raffigura una falsa prospettiva architettonica. Pi\u00f9 in basso, addossato alla parete sinistra della nicchia d'ingresso alla basilica, \u00e8 il \"monumento funebre ad Alessio Simmaco Mazzocchi\" di Giuseppe Sanmartino, mentre al lato, sul pilastro ed entro l'arco che un tempo costituiva una navata dell'edificio, sono altri monumenti funebri cinque-seicenteschi di presbiteri napoletani.\nMentre il soffitto delle navate laterali \u00e8 ancora quello originario con volte a crociera gotiche, quello della navata centrale \u00e8 frutto dei rifacimenti barocchi con al centro l\"Arrivo a Ischia del corpo di santa Restituta\" di Giuseppe Simonelli, restaurato successivamente da Luca Giordano. I sedici dipinti sotto la volta che si alternano alle finestre delle pareti sono opera di Santolo Cirillo, mentre i diciotto tondi tra le arcate della navata in cui sono affrescati \"Cristo\", la \"Vergine\" e gli \"Apostoli\", sono opera di Francesco De Mura.\nSul pavimento, rialzato da Arcangelo Guglielmelli dopo il terremoto del 1688, trovano posto diverse lastre tombali dell'ultimo quarto del Quattrocento appartenenti ai canonici della cattedrale. In linea d'aria, al di sotto della basilica di santa Restituta, si sviluppa, invece, una parte degli scavi archeologici del duomo, il cui accesso \u00e8 dopo la settima cappella della navata sinistra della cattedrale.\nLa parete di fondo della navata centrale \u00e8 decorata in alto dal grande drappeggio in stucco di Arcangelo Guglielmelli realizzata grazie anche alla collaborazione di Bartolomeo Ghetti e di Lorenzo Vaccaro che incorniciano il dipinto della \"Gloria del Salvatore\" di Nicola Vaccaro. L'abside, pi\u00f9 bassa rispetto alla navata centrale, presenta nel catino absidale l'affresco duecentesco del \"Cristo in trono\" al centro contornato da \"angeli in gloria\" aggiunti nella fine Cinquecento e, dietro l'altare e sopra il coro ligneo, la pala cinquecentesca della \"Madonna in trono fra i santi Michele e Restituta\" attribuita ad Andrea da Salerno.\nLe cappelle laterali sono sostanzialmente quattordici: due sulle rispettive controfacciate delle navate e sei per lato. Queste, per lo pi\u00f9, sono decorate da dipinti e sculture di varie epoche nonch\u00e9 da monumenti funebri dedicati a diverse importanti figure ecclesiastiche napoletane che vanno dal Medioevo al Novecento, tra le quali Gennaro Aspreno Galante. Le cappelle si caratterizzano, inoltre, anche per il fatto di ospitare al loro interno sarcofagi romani, talvolta riutilizzati e rilavorati nel Trecento, e diverse lapidi tombali e iscrizioni di epoca medievale.\nCappelle della navata sinistra.\nLa navata sinistra vede nella cappella della controfacciata della navata un altare barocco di Domenico Antonio Vaccaro, un tempo alla cappella del Succorpo e destinato a questa nuova collocazione nel 1887. La prima cappella, di propriet\u00e0 della famiglia De Gennaro, affida il culto a san Nicola e si compone, al suo interno, dei busti del vescovo \"Matteo De Gennaro\" e di \"Marc\u2019Antonio De Gennaro\", mentre sul fronte \u00e8 un altare marmoreo. La seconda cappella \u00e8 dedicata a sant'Elena e appartiene alla famiglia Polverino; al suo interno sono due tele su \"san Francesco da Paola\" e sul \"Tradimento di Giuda\" di ignoti autori del XVII secolo. La terza cappella \u00e8 della famiglia De Rossi; al suo interno sono le sepolture di alcuni esponenti della famiglia mentre la pala d'altare \u00e8 un\"Assunzione della Vergine\" del Seicento. Nella quarta cappella, devota a sant'Aspreno, sono i monumenti funebri di \"Carlo Maiello\" e \"Giuseppe Maria Pulci\"; sopra l'altare \u00e8 invece una \"Predicazione di san Pietro a Napoli\", opera di Santolo Cirillo, mentre sulla destra una tela su \"san Nicola\". La quinta e sesta cappella della navata sinistra costituiscono infine un unico ambiente assieme allo spazio presbiteriale che segue. Questo ambiente \u00e8 dedicato alla Madonna del Principio ed ha nell'abside il mosaico della \"Madonna in trono col Bambino fra i santi Gennaro e Restituta\" realizzato nel 1322 da Lello da Orvieto; al centro della cappella, invece, \u00e8 l'altare barocco che custodisce le reliquie di santa Restituta e di san Giovanni Scriba mentre sulle pareti laterali sono disposte trenta tavole (quindici per lato) scolpite in bassorilievo agli inizi del Duecento da un ignoto napoletano che raccontano le \"Storie di Giuseppe ebreo\", \"di Sansone\" e \"di san Gennaro\". Nella cappella sono infine presenti diverse lastre tombali e monumenti funebri di canonici napoletani.\nCappelle della navata destra.\nLa cappella della navata di destra che si apre nella controfacciata vede sull'altare il \"Martirio di San Giovanni Battista\", opera di autore anonimo. La prima cappella laterale, invece, \u00e8 quella del Crocifisso, che risale al XII secolo e ospita armadi contenenti reliquie e conserva un pavimento su cui \u00e8 posto lo scudo di famiglia del 1603. A seguire s'incontra la cappella Piscicelli, che vede alle pareti tre dipinti su tavola provenienti dalla cappella Galeota del transetto del duomo: il \"Salvatore\", datato 1484 e posto al centro, e il \"san Gennaro\" e \"sant'Atanasio d'Alessandria\" ai lati. La terza cappella appartiene alla famiglia Caracciolo Guidazzi; al suo interno sono custodite una tela sulla parete frontale che raffigura \"sant'Anna con la Vergine e il Bambino\", sulla parete sinistra \u00e8 una \"Madonna tra il Battista e san Gennaro\" mentre sul pavimento \u00e8 collocata una lapide dedicata alla memoria di Giannone Caracciolo. La quarta cappella \u00e8 dedicata alla famiglia Forma e conserva al suo interno targhe ed epigrafi commemorative alcune dedicate a Giovanni e Marino Forma, altre che testimoniano le vicende storiche della sala legate ai suoi passaggi di propriet\u00e0. La quinta cappella della navata destra, di san Giuseppe, custodisce sull'altare una \"Piet\u00e0\" di Hendrick van Somer e due tele di Giovanni Balducci ai lati, raffiguranti una \"san Gennaro che protegge Napoli dal Vesuvio\" (a sinistra) e l'altra \"sant'Agnello che mette in fuga i Saraceni\" (a destra). In fondo alla navata destra, infine, la sesta ed ultima cappella si apre in uno spazio presbiteriale occupato da sarcofagi romani riadattati a monumenti funebri nel Trecento, che conserva, entro una nicchia sulla parete frontale, un tabernacolo con ciborio databile XVI secolo opera della scuola di Tommaso Malvito, mentre da un accesso posto lungo la parete presbiteriale si estende alla destra dell'abside il battistero di san Giovanni in Fonte, il pi\u00f9 antico d'occidente."}
{"id": "773173", "revid": "2203405", "url": "https://it.wikipedia.org/wiki?curid=773173", "title": "Modello (professione)", "text": "Un modello (modella al femminile) \u00e8 la persona che un artista ritrae nella creazione della propria opera figurativa e, pi\u00f9 in particolare, colui che per professione posa a favore di uno scultore o di un pittore.\nProfessione.\nNel campo della fotografia \u00e8 in uso il termine \"fotomodello\", mentre il professionista che sfili in specifiche occasioni per mostrare al pubblico abiti e accessori di moda \u00e8 chiamato \"indossatore\".\nLa professione di modella/o deve la sua nascita a Charles Frederick Worth, il quale oltre ad essere il primo stilista a creare abiti lavorando su persone fisiche, negli anni \u201960 rivoluzion\u00f2 l'industria della moda presentando una collezione su donne vere."}
{"id": "773184", "revid": "732240", "url": "https://it.wikipedia.org/wiki?curid=773184", "title": "Teoria di Betz", "text": ""}
{"id": "773185", "revid": "117270058", "url": "https://it.wikipedia.org/wiki?curid=773185", "title": "Collestrada", "text": "Collestrada \u00e8 una frazione del comune di Perugia (PG), situata al confine est della circoscrizione VIII, sulla sommit\u00e0 di una piccola collina (246 ) che domina sia la pianura percorsa dal fiume Tevere che la vicina piana di Assisi, delle quali \u00e8 spartiacque naturale; \u00e8 facilmente identificabile anche da lontano, grazie al caratteristico viale in salita adornato da pini. Il borgo conta 2.301 residenti.\nStoria.\nAnticamente chiamato \"Colle della Strada\", era noto per il grande ospedale di S. Lazzaro, usato per ospitare i pellegrini, probabilmente fondato intorno al 1099. Nel 1202, il castello di Colle della Strada venne sottomesso a Perugia; lo stesso anno, vi si svolse una grande battaglia tra le truppe di Assisi e Perugia, durante la quale Giovanni di Pietro Bernardone, il futuro san Francesco, fu fatto prigioniero assieme a tanti altri giovani assisiati.\nNel 1228, Gregorio IX pose l'ospedale sotto la giurisdizione della Santa Sede. Nel corso del XIII secolo venne dotato di molti beni e, infine, fortificato.\nNel XIV secolo venne danneggiato a pi\u00f9 riprese, sia dalle truppe inglesi che da quelle pontificie, in guerra con Perugia.\nNel 1524, l'ospedale venne unito a quello della Misericordia di Perugia.\nIl 5 novembre 1860, don Leone Farinelli, parroco, pur sapendo del rischio di incorrere nella sospensione a divinis, si present\u00f2 a Perugia per l'annessione dell'Umbria al Piemonte con un cappello con la scritta \"S\u00ec\".\nAlla fine della I guerra mondiale, vi venne fondata una colonia-scuola per gli orfani di guerra.\nEconomia.\nA partire dagli anni '90, Collestrada ha subito un forte sviluppo edilizio ed \u00e8 diventato noto per l'omonimo centro commerciale, uno dei pi\u00f9 grandi della regione.\nSociet\u00e0.\nEvoluzione demografica.\nPopolazione nel 2001 (Censimento Istat): 113.\nPopolazione nel 2011 (Censimento Istat): 2020 (incremento: +1788%)."}
{"id": "773191", "revid": "1546219", "url": "https://it.wikipedia.org/wiki?curid=773191", "title": "Algoritmo di Floyd-Steinberg", "text": "L'algoritmo di Floyd-Steinberg \u00e8 un algoritmo di dithering pubblicato nel 1976 da Robert W. Floyd e Louis Steinberg. Viene usato nei programmi di manipolazione delle immagini grafiche, ad esempio quando si converte un'immagine nel formato GIF, limitata a 256 tonalit\u00e0 di colore.\nDescrizione.\nQuesto algoritmo compie il dithering diffondendo l'errore di quantizzazione di un pixel ai pixel vicini. Pi\u00f9 specificamente, nell'algoritmo da essi proposto, l'errore di un pixel viene diffuso ai pixel circostanti in queste proporzioni: formula_1 dell'errore viene sommato al pixel a destra, formula_2 al pixel in basso a sinistra, formula_3 al pixel sottostante, e formula_4 al pixel in basso a destra.\nformula_5\nConsideriamo ad esempio una matrice con i seguenti valori di pixel:\nformula_6\nSe il valore centrale \u00e8 quantizzato a zero e l'errore viene diffuso secondo l'algoritmo di Floyd-Steinberg, questo sar\u00e0 il risultato:\nformula_7\nL'algoritmo esamina l'immagine da sinistra a destra e dall'alto verso il basso, quantizzando i valori dei pixel uno ad uno, trasferendo l'errore di quantizzazione di ogni pixel a quelli adiacenti, senza per\u00f2 coinvolgere quelli gi\u00e0 quantizzati. Quindi se un certo numero di pixel \u00e8 gi\u00e0 stato arrotondato per difetto, \u00e8 lecito attendersi che il prossimo pixel sia arrotondato verso l'alto, per cui la media della quantizzazione dell'errore \u00e8 vicina a zero.\nIn alcune implementazioni la direzione orizzontale dell'analisi si alterna fra le righe (una riga verso destra, poi una verso sinistra e cos\u00ec via): questo modo \u00e8 noto come \"serpentine scanning\" (\"scansione a serpentina\") o \"dithering bustrofedico\".\nI coefficienti di diffusione hanno la propriet\u00e0 che se i valori dei colori di partenza della tonalit\u00e0 del pixel sono esattamente uguali il risultato del dithering sar\u00e0 un motivo a scacchiera. Ad esempio, il grigio 50% pu\u00f2 generare un motivo a scacchiera bianco e nero.\nSi noti che l'intero algoritmo pu\u00f2 essere eseguito \"in-place\", invece di accumulare l'errore in un buffer separato.\nEsempio di codice.\nQuello che segue \u00e8 un esempio in pseudocode dell'algoritmo:\n per ogni y dall'alto in basso\n per ogni x da sinistra a destra\n vecchio_pixel := pixel[x][y]\n nuovo_pixel := trova_il_colore_della_tavolozza_pi\u00f9_vicino(vecchio_pixel)\n pixel[x][y] := nuovo_pixel\n quant_errore := vecchio_pixel - nuovo_pixel\n pixel[x+1][y] := pixel[x+1][y] + 7/16 * quant_errore\n pixel[x-1][y+1] := pixel[x-1][y+1] + 3/16 * quant_errore\n pixel[x][y+1] := pixel[x][y+1] + 5/16 * quant_errore\n pixel[x+1][y+1] := pixel[x+1][y+1] + 1/16 * quant_errore\nPer ottenere un buon risultato la quantizzazione degli errori dovrebbe avere un'accuratezza sufficiente a prevenire eventuali errori di arrotondamento che potrebbero influenzare l'immagine finale. Ad esempio, per convertire un'immagine a 16 bit in una ad 8 bit la funzione codice_1 potrebbe eseguire una semplice operazione:\n trova_il_colore_della_tavolozza_pi\u00f9_vicino(vecchio_pixel) = (vecchio_pixel + 128) / 256"}
{"id": "773194", "revid": "1444747", "url": "https://it.wikipedia.org/wiki?curid=773194", "title": "Neve rossa", "text": "La neve rossa \u00e8 un fenomeno di colorazione della neve in tonalit\u00e0 dal rosa al rosso causato da organismi unicellulari che si verifica esclusivamente in alta montagna e nelle regioni polari.\nIl fenomeno \u00e8 provocato dallo sviluppo di massa di organismi del genere \"Chlamydomonas\" ascrivibili alla classe delle alghe verdi. La colorazione \u00e8 dovuta a carotenoidi, tra cui l'astasantina. Le spore di quest'alga sono responsabili del brillante colore rosso. Le cellule vegetative pigmentate di verde crescono dentro la neve e poi sporificano. Quando la neve si dissolve, le spore appaiono in superficie. Un nome obsoleto ma ancora in uso per questo pigmento \u00e8 \"ematocromo\". Le alghe si proteggono grazie a questo carotenoide soprattutto dai raggi UV-A frequenti ad alta quota e nei territori polari. La \"Chlamydomonas nivalis\" \u00e8 una specie conosciuta per la colorazione rossa della neve che questa provoca.\nTuttavia, la presenza di neve rossa non \u00e8 sempre causata dalla presenza delle spore dell'alga, in quanto pu\u00f2 anche essere causata dal deposito al suolo di sabbia del deserto trasportata dal vento come nel caso della pioggia rossa."}
{"id": "773199", "revid": "39224", "url": "https://it.wikipedia.org/wiki?curid=773199", "title": "Cristianesimo Ortodosso", "text": ""}
{"id": "773203", "revid": "287204", "url": "https://it.wikipedia.org/wiki?curid=773203", "title": "Guimaraes", "text": ""}
{"id": "773204", "revid": "339392", "url": "https://it.wikipedia.org/wiki?curid=773204", "title": "38 Luglio", "text": ""}
{"id": "773215", "revid": "6923", "url": "https://it.wikipedia.org/wiki?curid=773215", "title": "Giron\u00e8s", "text": "Il Giron\u00e8s (nome ufficiale in lingua catalana; in spagnolo \"Giron\u00e9s\") \u00e8 una delle 41 comarche della Catalogna, con una popolazione di 160.838 abitanti; suo capoluogo \u00e8 Gerona, cui deve il nome.\nAmministrativamente fa parte della provincia di Girona, che comprende 8 comarche."}
{"id": "773216", "revid": "183694", "url": "https://it.wikipedia.org/wiki?curid=773216", "title": "Armando Balduino", "text": "Allievo di Vittore Branca e professore ordinario di Letteratura italiana presso l'Universit\u00e0 degli Studi di Padova, produsse contributi nello studio della letteratura trecentesca, di Foscolo e di Nievo.\nImpegnato in politica, Balduino fu tra l'altro membro del Consiglio comunale di Padova per i Democratici di Sinistra. Candidato al Senato nelle elezioni politiche del 2006, non risult\u00f2 tuttavia eletto."}
{"id": "773218", "revid": "2069609", "url": "https://it.wikipedia.org/wiki?curid=773218", "title": "Skita", "text": "Uno skita o skete \u00e8 costituito da un gruppo di eremiti che, seguendo una regola monastica che permette loro di poter meditare in solitudine, sono tuttavia supportati da un'organizzazione che provvede ai loro bisogni materiali e spirituali.\nIl nome deriva dal termine greco utilizzato per indicare gli asceti. Uno skita ha solitamente un'area per la preghiera (una chiesa o una cappella), con piccole celle nelle vicinanze per un gruppo ristretto di monaci o suore.\nCostituendo un ponte tra il \"cenobio\" (il \"cenobium\", ovvero una comunit\u00e0 di monaci e suore che vivevano assieme) e l'eremitismo, all'inizio della cristianit\u00e0 lo skita era uno dei modelli di vita monastica pi\u00f9 diffusi. Nei primi secoli dopo Cristo gli uomini e le donne che aspiravano a divenire eremiti o anacoreti dovevano infatti essere prima inviati ad uno skita che li preparasse alla completa solitudine.\nLo skita \u00e8 caduto quasi del tutto in disuso gi\u00e0 dal medioevo presso il Cristianesimo occidentale, salvo che nell'ordine certosino e nella congregazione camaldolese (che ne ripropongono il modello); rimane invece tutt'oggi presente nella tradizione ortodossa.\nIn russo il termine \"skit\" indica la struttura, l'insediamento monastico che ospita i seguaci di questa regola. "}
{"id": "773219", "revid": "599013", "url": "https://it.wikipedia.org/wiki?curid=773219", "title": "Chiesa di Santa Maria Egiziaca a Pizzofalcone", "text": "La chiesa di Santa Maria Egiziaca a Pizzofalcone \u00e8 una delle chiese basilicali di Napoli; si erge nell'omonima via, sulla collina di Pizzofalcone, nella zona ovest del centro storico. \u00c8 sede della parrocchia dell'Immacolata a Pizzofalcone e con questo titolo \u00e8 anche conosciuta.\nStoria.\nLa struttura originale era costituita da una piccola chiesa fondata nel 1616. \nNel 1639 un gruppo di cinque Monache Agostiniane lasci\u00f2 la Egiziaca a Forcella per fondare il Convento dell'Egiziaca a Pizzofalcone in un palazzo annesso alla piccola chiesa. \nNel 1648 le suore promossero un rimaneggiamento dell'intero complesso. Il progetto originario si deve a Cosimo Fanzago, ma l'attuale aspetto \u00e8 il risultato di numerosi diversi interventi. Nel 1665 la direzione dei lavori venne assunta da Francesco Antonio Picchiatti, che concep\u00ec la parte esterna, Antonio Galluccio e, dal 1691 al 1716, Arcangelo Guglielmelli. Questi diversi architetti mutarono buona parte del progetto fanzaghiano.\nArchitettura.\nIl tempio \u00e8 preceduto da una scenografica scala, progettata ed edificata, insieme alla cupola, da Guglielmelli; architettonicamente, interessante \u00e8 la facciata convessa. Essa mostra infatti una doppia sagoma curvilinea caratterizzante l'ingresso e l'atrio (come avvenne gi\u00e0 in Santa Teresa a Chiaia); \u00e8 articolata in due ordini sulla quale ci sono grandi finestre e anfore decorative sul marcapiano del livello superiore.\nLa chiesa, anche se un frutto di rifacimento iniziato nel 1655, fu realizzata sulla base di un progetto precedente al soggiorno romano dell'architetto (avvenuto tra il 1647 e il 1651); ci\u00f2 significa che la pianta della chiesa, frutto della combinazione di due croci greche ruotate tra loro, \u00e8 una delle prime applicazioni dell'architettura barocca. Infatti, il Fanzago, oltre a restaurare la Basilica di San Lorenzo in Lucina e la Basilica di Santa Maria in Via Lata, partecip\u00f2 al concorso della chiesa di Sant'Agnese in Agone, presentando un progetto simile a quello della chiesa in questione, idea che influenz\u00f2 con molta probabilit\u00e0 Girolamo Rainaldi; in quel periodo, entrambi i progettisti si frequentavano ed il Fanzago aveva molta stima di questi.\nRicordiamo, inoltre, che questa chiesa basilicale, appartiene a quel compatto gruppo di chiese napoletane che si sono \"ribellate\" alla tradizione cittadina, di voler edifici di culto con interni voluminosi, eccessivi nelle decorazioni o nei particolari architettonici; per questo motivo l'interno si presenta per lo pi\u00f9 abbellito da una semplice decorazione a stucco e dal pregevole pavimento in maiolica del 1717.\nDa segnalare il pregevole altare in marmi policromi, realizzato da Giuseppe Bastelli nel 1738. Sulla balaustra sono riportati 6 stemmi, in intarsi di marmi colorati, raffiguranti i blasoni di 6 famiglie nobili napoletane, le quali probabilmente contribuirono al finanziamento della sistemazione della chiesa basilicale. In ordine, dalla sinistra alla destra di chi osserva l'altare: Confalone, Milano, Rocco (si ipotizza un ramo cadetto), Caracciolo, d'Aquino e Rizzo.\nI sei altari laterali sono sormontati da tele di Paolo De Matteis e da sculture lignee di Nicola Fumo. Alle spalle dell'altare maggiore \u00e8 situata la \"Madonna con il Bambino e i Santi Maria Egiziaca e Agostino\" di Onofrio Palumbo. Del Palumbo \u00e8 anche il quadro della \"Sacra Famiglia con i Santi Anna e Gioacchino\" esposto nella sacrestia.\nLa chiesa possiede anche un cortile e due chiostri monumentali."}
{"id": "773221", "revid": "44735", "url": "https://it.wikipedia.org/wiki?curid=773221", "title": "Manuale d'amore - Capitoli successivi", "text": ""}
{"id": "773225", "revid": "120665304", "url": "https://it.wikipedia.org/wiki?curid=773225", "title": "Bernardo di Quintavalle", "text": "Fu il primo seguace di Francesco d'Assisi ed \u00e8 venerato come beato dalla Chiesa cattolica.\nBiografia.\nFiglio di Quintavalle di Berardello, di condizione agiata, si laure\u00f2 dottore \"in utroque iure\" a Bologna. Successivamente conobbe Francesco d'Assisi e - secondo l'agiografia - era assieme a lui, il 16 aprile 1208, quando ascolt\u00f2 un predicatore pronunciare un passo del \"Vangelo secondo Matteo\" che lo indusse a spogliarsi dei suoi averi e distribuirne il ricavato ai poveri seguendo l'esempio tracciato da Francesco.\nQualche tempo dopo Bernardo fece ritorno a Bologna come predicatore insieme a Pietro Cattani. Successivamente si trasfer\u00ec a Firenze.\nTra il 1213 e il 1214, insieme a Francesco, si diresse in Marocco attraverso la Spagna; durante il viaggio fece tappa a Sang\u00fcesa, in Navarra, per assistere un infermo, nel luogo in cui sarebbe stato fondato, in seguito, il primo - probabilmente - convento dell'Ordine francescano.\nContinu\u00f2 le sue peregrinazioni per un'altra quindicina d'anni, dopodich\u00e9 si ritir\u00f2 in eremitaggio, rimanendovi fino al 1240. \u00c8 sepolto in Assisi, nella Basilica inferiore."}
{"id": "773226", "revid": "829073", "url": "https://it.wikipedia.org/wiki?curid=773226", "title": "Pannelli radianti", "text": "I pannelli radianti sono sistemi di riscaldamento che utilizzano il calore proveniente da tubazioni collocate dietro le superfici dell'ambiente da riscaldare.\nSi suddividono generalmente in tre categorie:\nPannelli radianti a pavimento.\nIl principio si basa sulla circolazione di acqua calda a bassa temperatura (in genere tra i 30 e i 35\u00a0\u00b0C) in un circuito chiuso, che si sviluppa coprendo una superficie radiante molto elevata. Il calore dell\u2019acqua che passa nella serpentina sotto il pavimento viene trasmesso via via verso l'alto, fino a riscaldare l\u2019ambiente della stanza in maniera costante e uniforme.\nVi sono attualmente sistemi che utilizzano l'energia elettrica, sistemi composti da cavi scaldanti o strisce di vario genere, anche se il principio \u00e8 quello tecnico/scientifico dell'effetto joule (sinteticamente: un conduttore attraversato da una corrente elettrica dissipa energia sotto forma di calore).\nLe disposizioni possibili delle tubazioni sono due: \nTecniche base di realizzazione.\nVi sono diversi tipi di struttura di pavimenti radianti: la \"norma UNI EN 1264\" (parte 1 e 4) ne distingue tre:\nNella versione pi\u00f9 semplice (tipo A), il sistema viene realizzato inserendo un isolante sopra la soletta portante del pavimento; il materiale pi\u00f9 diffuso \u00e8 il polistirene espanso in lastre, lisce o con sagomature particolari, ma sono presenti sul mercato anche la fibra di legno, il sughero, il poliuretano e altri. Al di sopra dell'isolante vengono posate le tubazioni o i conduttori scaldanti, che vengono annegate completamente nello \"strato di supporto\" (il \"massetto\"), generalmente costituito da calcestruzzo. Infine, si ricopre il massetto con il \"rivestimento finale\": solitamente piastrelle, ma anche parquet, linoleum, moquette, ecc.\nLe tubazioni previste dalla norma per impianti ad acqua sono di polietilene reticolato (PE-X), polibutilene (PB), polipropilene (PP), rame; l'uso dell'acciaio \u00e8 stato abbandonato, sebbene i primissimi impianti fossero eseguiti con questo materiale. Il passo di posa \u00e8 variabile, perfino all'interno dello stesso locale: il progettista pu\u00f2 scegliere di infittire i passi laddove \u00e8 necessaria una maggiore emissione termica, cio\u00e8 vicino alle pareti esterne. Per impianti realizzati con conduttori elettrici specifici, il sistema di installazione non varia, ma essendo essi di pi\u00f9 facile lavorabilit\u00e0, la realizzazione di un impianto risulta pi\u00f9 semplice e veloce.\nPer gli impianti ad acqua, le tubazioni in materiale plastico, in particolare quelle in PE-X, sono le pi\u00f9 comuni: essendo flessibili e leggere, hanno una maggiore \"facilit\u00e0 di posa\"; esse devono essere dotate di uno strato barriera all'ossigeno, per proteggere l'impianto dalla corrosione. Seppure meno diffuse sul mercato, vengono installate anche tubazioni in rame. Il vantaggio di queste consiste nella loro altissima conduttivit\u00e0 termica (390 W/(m*K)), che permette una \"efficienza\" altrimenti non raggiungibile; il rame ha passi pi\u00f9 ampi (in genere 20\u201325\u00a0cm), \u00e8 impermeabile all'ossigeno e presenta una dilatazione termica pi\u00f9 vicina a quella del massetto in cui \u00e8 immerso.\nDal punto di vista storico, il primo edificio italiano di una certa importanza riscaldato con pannelli radianti \u00e8 stato il Duomo di Lodi, per il quale nei primi anni sessanta \u00e8 stato scelto un impianto in rame, tuttora funzionante.\nCon massetto o senza massetto?\nUna delle domande principali sull'installazione di pannelli radianti a pavimento riguarda la scelta di inserire o non inserire uno strato di massetto tra l'impianto e la pavimentazione.\nLa maggior parte dei sistemi a pavimento sono posati con uno strato di massetto sopra per creare una superficie piana e regolare su cui posare il pavimento. L'aggiunta di questo elemento edilizio richiede anche un mese di tempo: \u00e8 importante che il cemento asciughi a dovere prima di posare il rivestimento desiderato.\nInoltre il massetto pu\u00f2 appesantire la struttura, un fattore importante se i pannelli vengono posati ai piani alti. Un massetto cementizio aumenta anche l'inerzia termica dell'impianto, raccogliendo il calore e rilasciandolo nell'aria pi\u00f9 lentamente, un aspetto da non sottovalutare se serve un impianto di riscaldamento reattivo e per poche ore al giorno. Infine aumenta lo spessore finale del pavimento, un aspetto da non sottovalutare in fase di ristrutturazione. Il lato positivo \u00e8 il minor costo del materiale di realizzazione.\nNegli impianti con pannelli radianti a pavimento senza massetto la serpentina di tubazioni \u00e8 rivestita di solito con uno speciale foglio di alluminio, che aiuta il calore a propagarsi in maniera pi\u00f9 uniforme su tutta la superficie del pavimento.\nIl pavimento radiale senza massetto (detto anche a secco per distinguerlo dal sistema con massetto) \u00e8 preferibile per il minor peso che apporta alla superficie piana dell\u2019edificio. Per di pi\u00f9 impiega meno tempo ad asciugare rispetto al calcestruzzo, prima di poter essere calpestato. L'assenza dell'elemento cementizio migliora i tempi di risposta del sistema di riscaldamento e abbassa la sua inerzia termica. Tuttavia l'installazione risulta molto pi\u00f9 dispendiosa per via dei materiali tecnici adoperati.\nVantaggi.\nRispetto ai tradizionali corpi scaldanti, cio\u00e8 i radiatori, il pavimento radiante ha i seguenti vantaggi:\nUna nota per quanto riguarda i vantaggi degli impianti elettrici di riscaldamento \u00e8 che oltre a sfruttare il solito concetto di quelli ad acqua, non necessitano n\u00e9 di caldaia, n\u00e9 di canna fumaria n\u00e9 di tubazioni di distribuzione e non hanno bisogno di alcun tipo di manutenzione. Sul fronte economico il riscaldamento elettrico ha dei costi elevati, pertanto \u00e8 interessante solo dove l'energia elettrica \u00e8 abbondante ed economica. In Francia, ad esempio, questo sistema \u00e8 reso conveniente dal massiccio impiego di energia nucleare e dall'esigenza di smaltire l'energia prodotta in eccesso durante le ore notturne.\nSvantaggi.\nAnalogamente, il sistema a pannelli radianti presenta svantaggi da tenere presenti:\nPrendere una giusta decisione per quanto riguarda il riscaldamento della propria abitazione \u00e8 fondamentale: \u00e8 bene ricordare che i vantaggi economici tanto millantati del sistema a pannelli radianti si ottengono solo se il volume abitativo \u00e8 occupato nell'intero arco della giornata. Qualora non fosse cos\u00ec, la possibilit\u00e0 di spegnere e riaccendere il riscaldamento in maniera repentina e veloce (vero ed unico risparmio energetico) rimane ad oggi l'unica soluzione plausibile.\nPannelli radianti a parete.\nQuesti pannelli radianti vengono installati nelle pareti del locale rivolte verso l'esterno: con questo accorgimento si \"limitano le dispersioni termiche\", dal momento che sotto le tubazioni vengono inseriti gli isolanti, e vengono annullate o ridotte le differenze di temperatura tra pareti calde e pareti fredde. La superficie occupata dalla parte radiante delle pareti dipende dalla temperatura di progetto (\"pi\u00f9 alta rispetto ai sistemi a pavimento\"), ma in genere varia da 1/3 a 1/2 della superficie calpestabile. Le tubazioni non si estendono oltre i 2 metri d'altezza.\nUn altro sistema di riscaldamento \u00e8 quello \"a battiscopa\". All'interno di uno speciale battiscopa circolano piccole tubazioni (di rame con alettature in alluminio o, meglio ancora, in ottone antistatico) in cui scorre acqua calda. L'aria che entra in contatto con il tubo/alettato si riscalda, esce da una fessura superiore del battiscopa e sale lambendo la parete e data la bassa temperatura e bassa velocit\u00e0 di salita, rimane appoggiata alla parete; quest'ultima a sua volta si scalda in superficie (2/3\u00a0mm) ed irraggia calore (come tutti corpi a temperatura superiore a 19\u00a0\u00b0C) verso l'interno della stanza. Gli arredi possono essere posizionati davanti al listello battiscopa perch\u00e9 trattandosi di calore radiante (cio\u00e8 trasmesso per vibrazione delle molecole che compongono l'aria) non fungono da paravento ma assorbono parzialmente il calore e lo riflettono.\nTecniche base di realizzazione.\nLa posa dei pannelli radianti a parete \u00e8 pi\u00f9 semplice rispetto a quelli a pavimento, anche se ne ricalca i principi fondamentali. Sopra la parete viene posato l'isolante su cui vengono fissati i tubi; su questi vengono stesi strati di intonaco cementizio, che li ricoprono completamente. Una rete portaintonaco e la realizzazione della finitura superficiale completano l'opera. La posa del battiscopa radiante \u00e8 semplice e pu\u00f2 essere applicata anche in case abitate, non avendo necessit\u00e0 di opere murarie invasive.\nVantaggi.\nIl riscaldamento a parete presenta alcuni vantaggi rispetto a quello a pavimento:\nI vantaggi del battiscopa radiante sono: \nSvantaggi.\nBisogna tenere conto anche di alcuni svantaggi:\nPannelli radianti a soffitto.\nBisogna distinguere tra due tipologie: i pannelli radianti 'classici' e le termostrisce radianti.\nI \"pannelli radianti a soffitto\" sono in genere costituiti da moduli metallici o in cartongesso di varia forma appesi al soffitto: si tratta di pannelli a vista al di sopra (o all'interno) dei quali \u00e8 installato il tubo. Molto pi\u00f9 raro \u00e8 il caso delle tubazioni annegate direttamente nella struttura del solaio. Sono per lo pi\u00f9 usati per il \"raffrescamento\" (si parla in questo caso di \"soffitti freddi\"): infatti le condizioni di benessere ottimale prevedono che \"la temperatura a livello dei piedi sia lievemente superiore rispetto alla testa\". Per questo motivo, nel caso del riscaldamento, le temperature massime ammissibili dipendono fortemente dalla altezza di installazione.\nL'altro tipo di riscaldamento a soffitto \u00e8 quello delle \"termostrisce radianti\", applicate in ambienti molto estesi e con altezze rilevanti, come magazzini, depositi, capannoni industriali, ecc. Si differenziano dai \u2018classici\u2019 pannelli radianti visti sopra per la loro limitata area superficiale e le \"alte temperature di esercizio\" (anche qualche centinaio di gradi).\nTecniche base di realizzazione.\nI pannelli radianti a soffitto pi\u00f9 comuni sono composti da \"moduli\" dentro cui sono attaccate le tubazioni. I tubi vengono collegati tra loro oppure a dei collettori e sono separati dal soffitto da uno strato isolante; i moduli sono dotati di \"clips\" di fissaggio e possono avere una superficie liscia o corrugata.\nNelle termostrisce radianti l'impianto \u00e8 costituito da un bruciatore esterno collegato a una condotta (a forma di tubo o di nastro), dentro cui passano i gas combusti e che si snoda all'interno dell'edificio.\nLa norma UNI EN 1264.\nLa norma relativa ai pannelli radianti \u00e8 la \"UNI EN 1264\" (\" 'Riscaldamento a pavimento - Impianti e componenti' \" per le parti 1, 3 e 4; \" 'Sistemi radianti alimentati ad acqua per il riscaldamento e il raffrescamento integrati nelle strutture' \" per le parti 2 e 5) che si divide in cinque parti:\nEssa si applica solo agli impianti a pavimento per gli edifici residenziali, uffici o altri edifici ad uso corrispondente o simile.\nSecondo questa norma, la potenza termica di un impianto viene calcolata secondo una equazione che tiene conto di vari parametri:\n\"q= B* ab* at* au* ad* \u0394\u0398H\",\ndove: \nCome appare negli esempi che seguono, la norma, oltre alle tabelle con i valori da inserire nei calcoli, riporta anche i limiti di temperatura superficiale del pavimento da non superare.\nRapporto tra allergie e impianti con pannelli radianti.\nGli impianti con pannelli radianti aiutano molto i soggetti che soffrono di allergie dovute a polveri o umidit\u00e0. Gli offrono un miglioramento delle condizioni di vita.\nRiducendo le differenze di temperatura all\u2019interno delle stanze si previene la formazione di muffe.\nCon gli impianti termici tradizionali si possono invece creare muffe negli angoli freddi o negli intradossi delle finestre.\nGli impianti di climatizzazione con pannelli radianti muovono meno aria rispetto a quelli con radiatori; circolano quindi meno allergeni.\nI pavimenti asciutti e caldi costituiscono un habitat ostile agli acari, .\nGli acari proliferano quando in casa abbiamo un livello di umidit\u00e0 piuttosto alto.\nGli edifici con impianti a pannelli radianti hanno un livello di umidit\u00e0 dell\u2019aria inferiore rispetto a quelli riscaldati con i radiatori tradizionali."}
{"id": "773230", "revid": "287204", "url": "https://it.wikipedia.org/wiki?curid=773230", "title": "Chorzow", "text": ""}
{"id": "773232", "revid": "984922", "url": "https://it.wikipedia.org/wiki?curid=773232", "title": "Cantone di Argenteuil-Est", "text": "Il Cantone di Argenteuil-Est era una divisione amministrativa dell'Arrondissement di Argenteuil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Argenteuil."}
{"id": "773238", "revid": "984922", "url": "https://it.wikipedia.org/wiki?curid=773238", "title": "Cantone di Argenteuil-Nord", "text": "Il Cantone di Argenteuil-Nord \u00e8 una divisione amministrativa dell'Arrondissement di Argenteuil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Argenteuil."}
{"id": "773241", "revid": "1654832", "url": "https://it.wikipedia.org/wiki?curid=773241", "title": "Chorz\u00f3w", "text": "Chorz\u00f3w, pron. (, in slesiano \"Chorz\u016fw\", in tedesco \"K\u00f6nigsh\u00fctte\"), \u00e8 una citt\u00e0 polacca di abitanti, situata nel voivodato della Slesia presso Katowice. La citt\u00e0 fa parte della conurbazione slesiana, la cui popolazione ammonta a circa 2 milioni di abitanti.\nStoria.\nLa citt\u00e0 di Chorz\u00f3w si form\u00f2 tra il 1934 ed il 1939 per la fusione di 4 citt\u00e0 adiacenti: Chorz\u00f3w, Kr\u00f3lewska Huta, Nowe Hajduki e Hajduki Wielkie. Il nome dell'insediamento pi\u00f9 antico, Chorz\u00f3w, venne dato alla nuova citt\u00e0. Chorz\u00f3w \u00e8 stata la sede di uno dei 45 sottocampi del campo di concentramento di Auschwitz.\nEconomia.\nChorz\u00f3w \u00e8 uno dei principali poli economici della regione e della Polonia. Fino a pochi decenni fa le principali attivit\u00e0 economiche cittadine erano l'estrazione del carbone, l'industria chimica, quella siderurgica e quella manifatturiera. Con lo smantellamento o il ridimensionamento di buona parte dell'industria pesante cittadina, la popolazione si \u00e8 drasticamente ridotta e ci\u00f2 ha comportato il passaggio ad un'economia di servizi.\nSport.\nLa principale squadra di calcio \u00e8 il Ruch Chorz\u00f3w, che nella sua storia ha conquistato quattordici campionati nazionali e tre Coppe di Polonia, diventando uno dei club pi\u00f9 titolati del Paese.\nImpianti sportivi:"}
{"id": "773245", "revid": "984922", "url": "https://it.wikipedia.org/wiki?curid=773245", "title": "Cantone di Argenteuil-Ovest", "text": "Il Cantone di Argenteuil-Ovest \u00e8 una divisione amministrativa dell'Arrondissement di Argenteuil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Argenteuil."}
{"id": "773247", "revid": "984922", "url": "https://it.wikipedia.org/wiki?curid=773247", "title": "Cantone di Bezons", "text": "Il Cantone di Bezons era una divisione amministrativa dell'Arrondissement di Argenteuil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Bezons."}
{"id": "773248", "revid": "984922", "url": "https://it.wikipedia.org/wiki?curid=773248", "title": "Cantone di Cormeilles-en-Parisis", "text": "Il Cantone di Cormeilles-en-Parisis era una divisione amministrativa dell'Arrondissement di Argenteuil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773249", "revid": "984922", "url": "https://it.wikipedia.org/wiki?curid=773249", "title": "Cantone di Herblay", "text": "Il Cantone di Herblay \u00e8 una divisione amministrativa dell'Arrondissement di Argenteuil.\nA seguito della riforma complessiva dei cantoni del 2014 \u00e8 passato da 2 a 3 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773250", "revid": "984922", "url": "https://it.wikipedia.org/wiki?curid=773250", "title": "Cantone di Sannois", "text": "Il Cantone di Sannois era una divisione amministrativa dell'Arrondissement di Argenteuil.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Sannois."}
{"id": "773254", "revid": "984922", "url": "https://it.wikipedia.org/wiki?curid=773254", "title": "Cantone di Beauchamp", "text": "Il Cantone di Beauchamp era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773256", "revid": "984922", "url": "https://it.wikipedia.org/wiki?curid=773256", "title": "Cantone di Beaumont-sur-Oise", "text": "Il Cantone di Beaumont-sur-Oise era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773260", "revid": "984922", "url": "https://it.wikipedia.org/wiki?curid=773260", "title": "Cantone di Cergy-Nord", "text": "Il Cantone di Cergy-Nord era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Cergy e i comuni di:"}
{"id": "773261", "revid": "130040", "url": "https://it.wikipedia.org/wiki?curid=773261", "title": "Bernardo III di Tolosa", "text": "Origine.\nFiglio del duca di Settimania, conte di Barcellona e conte di Tolosa, Bernardo di Settimania e di Dhuoda di Guascogna (804-843), presunta figlia del duca di Guascogna Sancho I Lopez (772-816)\nBiografia.\nBernardo fu abate di Brioude dall'857 all'868, conte d'Autun nell'864, deposto nell'869 e conte di Rodez dall'864 all'874.Da un documento presente nel carteggio dell'abbazia \"Saint-Julien de Brioude\", si ha notizia che il conte Bernardo con la moglie, Ermengarda, nell'867) fece una donazione di una propriet\u00e0 all'abbazia di Brioude.\nSecondo gli \"Annales Bertiniani\", Bernardo nell'868 era ancora marchese di Gotia o Settimania\nBernardo, che ambiva alla contea d'Alvernia, in quanto la moglie, Ermengarda, era la figlia del conte, Bernardo I d'Alvernia, la ottenne, nell'872, dopo aver spodestato il conte, Gerardo II.Gli \"Annales Bertiniani\" citano Bernardo come conte di Alvernia (Bernardum Arvernicum comitem).\nNell'874 fece assassinare Bernardo il Vitello, conte di Tolosa e gli subentr\u00f2 nel titolo.\nNell'876 fu fatto prigioniero dal re di Franconia, Sassonia e della Lotaringia orientale (dall'880, tutta la Lotaringia) Ludovico III il Giovane.\nNell'877 si un\u00ec alla ribellione contro l'imperatore Carlo il Calvo; ma dopo la morte di quest'ultimo, nell'autunno dello stesso anno, accett\u00f2 di rendere omaggio al successore sul trono di Francia, Luigi il Balbo.\nNell'880, durante la guerra tra i carolingi, Carlomanno, re di Provenza, e Luigi III, re di Francia, alleati del re d'Italia, Carlo il Grosso, contro Bosone, Bernardo fu tra coloro che espugnarono M\u00e2con, e a Bernardo fu concesso il titolo di conte di Macon.\nDa un documento presente nel carteggio dell'abbazia di Conques in Rouergue si ha notizia che il conte Bernardo con la moglie, Ermengarda, nell'882) fece una donazione di una propriet\u00e0 all'abbazia di Conques e, secondo l\"'Histoire G\u00e9n\u00e9rale de Languedoc\" (volume II), ne fece un'altra l'anno successivo.\nNell'885 l'imperatore Carlo il Grosso, ora anche re d'Aquitania e di Provenza gli concesse il titolo di marchese d'Aquitania.\nMor\u00ec nell'886, come risulta dal mortuario della chiesa principale di Lione, lasciando al figlio Guglielmo il Pio il titolo della contea d'Alvernia, mentre la contea di Tolosa ritorn\u00f2 alla famiglia Rouergue.\nDiscendenza.\nBernardo aveva sposato Ermengarda (\u2020 dopo il luglio 883), figlia del conte Bernardo I d'Alvernia (\u2020 868) e di Liutgarda, come risulta da alcuni documenti, sopra citati, relativi ad alcune donazioni fatte alle abbazie di Brioude e di Conques e da una donazione fatta, nel 916, dal figlio primogenito, Guglielmo alla chiesa della Ss. Trinit\u00e0 in memoria dei genitori, Bernardo ed Ermengarda. Da Ermengarda, Bernardo ebbe quattro figli:"}
{"id": "773265", "revid": "339392", "url": "https://it.wikipedia.org/wiki?curid=773265", "title": "Villaggio della sabbia", "text": ""}
{"id": "773271", "revid": "984922", "url": "https://it.wikipedia.org/wiki?curid=773271", "title": "Cantone di Cergy-Sud", "text": "Il Cantone di Cergy-Sud era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Cergy e il comune di \u00c9ragny."}
{"id": "773276", "revid": "984922", "url": "https://it.wikipedia.org/wiki?curid=773276", "title": "Cantone di Eaubonne", "text": "Il Cantone di Eaubonne era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Eaubonne."}
{"id": "773278", "revid": "984922", "url": "https://it.wikipedia.org/wiki?curid=773278", "title": "Cantone di Ermont", "text": "Il Cantone di Ermont \u00e8 una divisione amministrativa dell'Arrondissement di Pontoise.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Ermont; dal 2015 comprende Eaubonne ed Ermont."}
{"id": "773281", "revid": "984922", "url": "https://it.wikipedia.org/wiki?curid=773281", "title": "Cantone di Franconville", "text": "Il Cantone di Franconville \u00e8 una divisione amministrativa degli arrondissement di Argenteuil e di Pontoise.\nA seguito della riforma complessiva dei cantoni del 2014 \u00e8 passato da 1 a 2 comuni.\nComposizione.\nPrima della riforma del 2014 comprendeva il solo comune di Franconville.\nDal 2015 comprende i comuni di Cormeilles-en-Parisis e di Franconville."}
{"id": "773285", "revid": "599013", "url": "https://it.wikipedia.org/wiki?curid=773285", "title": "Tyler Hamilton", "text": "Professionista dal 1995, fu secondo al Giro d'Italia 2002 e si aggiudic\u00f2 la Liegi-Bastogne-Liegi 2003. Nel 2004 vinse la medaglia d'oro nella cronometro dei Giochi olimpici di Atene, salvo poi essere trovato positivo (primo nella storia) ad un'emotrasfusione e squalificato per due anni, fino al settembre 2006. Nel 2012 il CIO gli ha ufficialmente tolto la medaglia d'oro vinta ai Giochi del 2004. Si \u00e8 ritirato al termine della stagione 2009.\nCarriera.\nI primi anni.\nDopo aver frequentato la Holderness School nel New Hampshire, si diplom\u00f2 nel 1990. L'anno dopo entr\u00f2 alla University of Colorado a Boulder intraprendendo al contempo la carriera di sciatore; fu anche nazionale statunitense nella discesa libera, ma, dopo una brutta caduta e la rottura di due vertebre, a 19 anni decise di passare al ciclismo. Tre anni dopo, nel 1994, consegu\u00ec il titolo di bachelor (laurea) in economia.\nNel 1995 divenne ciclista professionista con la Montgomery Bell, piccola squadra statunitense diretta da Mark Gorski; nei sei anni a venire fu ancora tra le file di tale formazione, cresciuta grazie alle sponsorizzazioni e dal 1996 rinominata in US Postal Service. A partire dal 1999 leg\u00f2 il suo nome a quello del direttore sportivo Johan Bruyneel e soprattutto a quello di Lance Armstrong, risultando essere uno dei principali artefici, nel ruolo di gregario, delle prime tre vittorie del ciclista texano al Tour de France (1999, 2000 e 2001). Ottenne comunque al contempo anche numerosi risultati nelle cronometro individuali, e nel 2000 si aggiudic\u00f2 il Giro del Delfinato dopo aver vinto la tappa del Mont Ventoux.\nIl secondo posto al Giro 2002.\nNel 2002 pass\u00f2 alla CSC-Tiscali, voluto fortemente dal manager Bjarne Riis. Nella squadra danese, costruita intorno a lui, divenne capitano per le corse a tappe pi\u00f9 importanti: partecip\u00f2 cos\u00ec per la prima volta, con ambizioni di vittoria, al Giro d'Italia. Gi\u00e0 nella quinta tappa, quella di Limone Piemonte, fu vittima di una caduta sulla discesa di Colletto del Moro, e si procur\u00f2 la frattura composta del trochite omerale sinistro; pur sul punto di ritirarsi e in preda a lancinanti dolori, decise di continuare la competizione. A seguire riusc\u00ec a vincere la quattordicesima frazione, la cronometro di Numana, salendo in tal modo al terzo posto delle generale, poi prov\u00f2 ad attaccare sulle Dolomiti: nella tappa di Folgaria, per\u00f2, fu il rivale Paolo Savoldelli a prendere a Cadel Evans, che quel giorno usc\u00ec di classifica, la maglia rosa e a guadagnare quasi due minuti su Hamilton. Lo statunitense tent\u00f2 allora la difficile rimonta nella cronometro di Monticello Brianza: guadagn\u00f2 una posizione in classifica su Pietro Caucchioli, tuttavia perse altri 14 secondi da Savoldelli e si dovette accontentare del secondo posto nella generale finale, staccato di 1'41\".\nL'anno dopo si aggiudic\u00f2 la Liegi-Bastogne-Liegi, gara di Coppa del mondo (nell'occasione attacc\u00f2 in solitaria a 3 chilometri dal traguardo, vinse e divenne il primo statunitense in grado di fare sua la \"Decana\") e, dopo solo una settimana, il Tour de Romandie; si iscrisse quindi al Tour de France puntando, come l'anno prima al Giro, alla classifica finale. Ma la sfortuna fu ancora dalla sua parte, dal momento che nella prima tappa cadde e si procur\u00f2 una doppia microfrattura alla clavicola sinistra; decise per\u00f2 di rimanere in corsa e riusc\u00ec addirittura a vincere la 16\u00aa tappa a Bayonne dopo una fuga solitaria di 140\u00a0km. Alla fine concluse la \"Grande Boucle\" al quarto posto, venendo premiato con il trofeo \"Cuore di Leone\" per la tenacia mostrata nel lottare per le primissime posizioni.\nL'oro olimpico e la sospensione per doping.\nNel 2004 passa alla squadra svizzera Phonak Hearing Systems. Dopo il nono posto alla Liegi-Bastogne-Liegi fa suo per la seconda volta consecutiva il Tour de Romandie; poi un altro infortunio al Tour de France, che puntava a vincere, lo debilita e lo spinge al ritiro. In estate vince la medaglia d'oro nella cronometro individuale su strada ai Giochi olimpici di Atene, battendo il campione in carica russo Vja\u010deslav Ekimov ed il connazionale Bobby Julich; in settembre partecipa quindi alla Vuelta a Espa\u00f1a, fa sua l'ottava tappa, la cronometro di Almussafes, ma dopo sei giorni abbandona la corsa adducendo come motivazione un mal di stomaco.\nLa stagione \u00e8 per\u00f2 caratterizzata soprattutto dalle due vicende di doping che lo coinvolgono. Dopo il trionfo di Atene Hamilton viene infatti sottoposto ad un controllo e trovato positivo (il 16 settembre) alla pratica di trasfusione, vietata dal 1985: il campione per le controanalisi tuttavia risulta inutilizzabile poich\u00e9 mal congelato e la vittoria, proprio per questo motivo (lo annuncer\u00e0 il CIO il 23 settembre seguente), non gli viene revocata. Durante la Vuelta, nel campione sanguigno prelevatogli proprio il giorno della vittoria di tappa, vengono ancora individuate, cos\u00ec come gi\u00e0 avvenuto ad Atene, tracce di trasfusione; questa volta per\u00f2 anche le controanalisi confermano la positivit\u00e0. Il 21 settembre 2004 le due vicende diventano note al grande pubblico: il ciclista si professa innocente ma la Phonak (gi\u00e0 implicata nell\"'affaire\" Camenzind e, poco dopo, in quello P\u00e9rez) prima lo sospende e poi lo licenzia.\nIl 18 aprile 2005 viene condannato dall'agenzia antidoping statunitense (la USADA) a due anni di sospensione dal ciclismo professionistico. Poche settimane dopo presenta un appello alla Tribunale Arbitrale dello Sport di Losanna contro la squalifica di due anni; \nL\"'Operaci\u00f3n Puerto\", il rientro e il ritiro.\nIl 26 giugno 2006 il quotidiano spagnolo \"El Pa\u00eds\" rivela che Hamilton, tra il 2002 e il 2003, aveva pagato pi\u00f9 di 43\u00a0000 euro al dottor Eufemiano Fuentes per usufruire di consulenze mediche e per procurarsi sostanze dopanti, come l'eritropoietina (EPO), ma anche somatotropina e IGF-1, al fine di migliorare le prestazioni sportive. Il quotidiano parla anche di una doppia reinfusione avvenuta sei giorni prima della Liegi-Bastogne-Liegi 2003, vinta proprio dallo statunitense, e della complicit\u00e0 della moglie dell'atleta, Haven Parchinski, per i conti sulle consulenze mediche e i programmi d'utilizzo delle sostanze proibite. Il 20 agosto dello stesso anno il quotidiano danese \"Politiken\", citando l'inchiesta spagnola, pubblica un reportage secondo il quale il ciclista, nel 2003, avrebbe assunto EPO, ormoni, testosterone e insulina, dopandosi per 114 giorni su 200 di gara. In ottobre, comunque, il nome di Hamilton viene escluso dalle indagini relative all\"'Operaci\u00f3n Puerto\" su decisione del giudice istruttore di Madrid.\nHamilton finisce di scontare la squalifica il 22 settembre 2006, esattamente a due anni dall'annuncio della positivit\u00e0. Per la stagione 2007 firma un contratto annuale con la squadra italo-russa Tinkoff Credit Systems diretta da Omar Piscina. Alla vigilia del Giro d'Italia, tuttavia, la squadra ci ripensa e lo licenzia per il coinvolgimento nell\"'Operaci\u00f3n Puerto\". Nel 2008, trentasettenne, passa alla Rock Racing, Continental Team fondato dal milionario statunitense Mike Ball: in quella stagione vince una tappa e la classifica finale del Tour of Qinghai Lake, oltre al titolo di campione nazionale nella corsa in linea.\nIl 17 aprile 2009 annuncia il ritiro dall'attivit\u00e0 agonistica: a met\u00e0 febbraio era risultato positivo al DHEA, ormone steroideo contenuto in un prodotto che assumeva contro la depressione. \u00abLo sport sta meglio senza di lui\u00bb il commento del presidente dell'UCI Pat McQuaid. In giugno, stante la recidivit\u00e0, viene squalificato per otto anni dall'agenzia antidoping degli Stati Uniti.\nIl 10 agosto 2012 il Comitato Olimpico Internazionale gli ha ufficialmente tolto la medaglia d'oro vinta ai Giochi del 2004, squalificandolo da entrambe le competizioni a cui prese parte e attribuendo l'oro nella prova a cronometro al russo Vja\u010deslav Ekimov.\nThe Secret Race.\nTyler Hamilton \u00e8 l'autore, insieme al giornalista del New York Times Daniel Coyle, del libro \"The Secret Race\" in cui descrive il mondo del ciclismo professionistico e il tema del doping che circonda questo sport e Lance Armstrong.\nNel corso di oltre due anni, Coyle ha intervistato Hamilton per pi\u00f9 di 200 ore in relazione ai suoi numerosi compagni di squadra, rivali ed amici. Il risultato \u00e8 un libro che descrive, probabilmente per la prima volta cos\u00ec dettagliatamente, il mondo oscuro e surreale del ciclismo, composto da medici compiacenti, manager senza scrupoli e atleti disposti a tutto, e correre rischi di ogni tipo - mentali, fisici, reputazionali, morali - pur di ottenere la vittoria sportiva."}
{"id": "773290", "revid": "110157", "url": "https://it.wikipedia.org/wiki?curid=773290", "title": "Cantone di L'Hautil", "text": "Il Cantone di L'Hautil era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773291", "revid": "287204", "url": "https://it.wikipedia.org/wiki?curid=773291", "title": "Bernard Rhodes", "text": "Biografia.\nBernard \"Bernie\" Rhodes nacque subito dopo la Seconda Guerra Mondiale in Inghilterra. La madre era una russa ebrea che fugg\u00ec dal suo Paese incinta di Bernie nel 1945, mentre in Russia si compivano indescrivibili orrori. Bernard non seppe mai chi era suo padre. Quando la donna arriv\u00f2 in Inghilterr\u00e0 si sistem\u00f2 nell'East End di Londra dove, secondo Rhodes, dovette comprare un certificato di nascita al mercato nero per ottenere la cittadinanza. Bernie nacque subito dopo.\nCominci\u00f2 a lavorare part time gi\u00e0 da bambino, quando lavorava presso il negozio di un macellaio. Nel 1954 cominci\u00f2 a fare vita da strada.\nNei primi anni Sessanta conobbe e cominci\u00f2 a frequentare un giovane apprendista di sua madre (che a quel tempo faceva la sarta) di nome John Parse con cui nel 1963 o 1964 fn\u00ec per dividere un appartamento al 68 di Hamilton Terrace a St John's Wood e frequentava un istituto d'arte nella zona Nordovest di Londra.\nAlla fine degli anni Sessanta spos\u00f2 la sua ragazza, Sheila, ebbero un figlio e andarono a vivere a Camden Road. Verso il 1974 cominci\u00f2 a disegnare e stampare magliette per Malcolm McLaren (il futuro manager dei Sex Pistols) e come attivit\u00e0 secondaria gestiva un'officina di riparazioni per automobili Renault.\nBen presto avrebbe deciso di fondare un proprio gruppo come avrebbe fatto l'amico Malcolm McLaren con i Sex Pistols.\nI Clash, 1976 - 1979, 1981 - 1986.\nFu proprio lui, unitamente al chitarrista Mick Jones (che conobbe a met\u00e0 degli anni settanta diventando il manager della sua band London SS), ad aiutarlo a cercare gli altri membri della futura band. Oltre al futuro bassista Paul Simonon, Rhodes 'ingaggi\u00f2' anche il cantante e chitarrista Joe Strummer, gi\u00e0 voce e chitarra degli 101'ers che dopo 24 ore (il manager gli diede 48 ore di tempo per decidere) lo richiam\u00f2 dicendogli che avrebbe accettato la sua proposta di entrare nel nuovo gruppo che avrebbe preso il nome di The Clash.\nRhodes fu tanto importante per la nascita della band londinese quanto per il suo scioglimento, Si dice infatti che fu proprio lui, nel 1983, a convincere Joe Strummer e Paul Simonon ad estromettere Mick Jones dal gruppo, facendo leva sull'insicurezza di Strummer e sulla grande influenza che aveva su di lui. Ma bisogna anche tener presente che la situazione era molto tesa tra i membri del gruppo e Bernie non ha fatto altro che accelerare i tempi.\nDopo l'abbandono di Mick Jones, i restanti membri dei Clash Strummer e Simonon ingaggiarono altri musicisti (i chitarristi Vincent White e Nick Sheppard) e con il contributo in studio di Rhodes incisero l'ultimo album sotto il nome The Clash, \"Cut The Crap\", che fu pubblicato l'8 novembre del 1985. Questo album oltre a presentarsi completamente diverso dai precedenti dal punto di vista del sound, presenta un'altra caratteristica curiosa: tutte le canzoni sono firmate Joe Strummer/Bernard Rhodes.\nNon molto tempo dopo Strummer e Simonon decisero di sciogliere il gruppo.\nAttivit\u00e0 oltre i Clash.\nRhodes ha collaborato a lungo con Malcolm McLaren futuro manager dei Sex Pistols. Fu proprio lui ad accompagnare John Lydon ad un provino da cantante presso il locale di McLaren. Egli inoltre \u00e8 stato il manager della band punk rock Subway Sect."}
{"id": "773293", "revid": "767487", "url": "https://it.wikipedia.org/wiki?curid=773293", "title": "Cantone di L'Isle-Adam", "text": "Il Cantone di L'Isle-Adam \u00e8 una divisione amministrativa degli arrondissement di Pontoise e di Sarcelles.\nA seguito della riforma complessiva dei cantoni del 2014 \u00e8 passato da 6 a 15 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773294", "revid": "767487", "url": "https://it.wikipedia.org/wiki?curid=773294", "title": "Cantone di Magny-en-Vexin", "text": "Il Cantone di Magny-en-Vexin era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773295", "revid": "767487", "url": "https://it.wikipedia.org/wiki?curid=773295", "title": "Cantone di Marines", "text": "Il Cantone di Marines era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773299", "revid": "984922", "url": "https://it.wikipedia.org/wiki?curid=773299", "title": "Cantone di Pontoise", "text": "Il Cantone di Pontoise \u00e8 una divisione amministrativa dell'Arrondissement di Pontoise.\nA seguito della riforma complessiva dei cantoni del 2014 \u00e8 passato da 1 a 32 comuni.\nComposizione.\nPrima della riforma del 2014 comprendeva il solo comune di Pontoise.\nDal 2015 comprende i comuni di:"}
{"id": "773300", "revid": "984922", "url": "https://it.wikipedia.org/wiki?curid=773300", "title": "Cantone di Saint-Leu-la-For\u00eat", "text": "Il Cantone di Saint-Leu-la-For\u00eat era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773301", "revid": "984922", "url": "https://it.wikipedia.org/wiki?curid=773301", "title": "Cantone di Saint-Ouen-l'Aum\u00f4ne", "text": "Il Cantone di Saint-Ouen-l'Aum\u00f4ne \u00e8 una divisione amministrativa dell'Arrondissement di Pontoise.\nA seguito della riforma complessiva dei cantoni del 2014 \u00e8 passato da 2 a 12 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773302", "revid": "1305772", "url": "https://it.wikipedia.org/wiki?curid=773302", "title": "Piani di Praglia", "text": "I Piani di Praglia (in ligure \"C\u00e9n de Pr\u00e2gia\") sono un piccolo altopiano della Liguria, al confine con il Piemonte, situato sull'Appennino ligure a un'altitudine tra i 780 e i 900\u00a0m, in prossimit\u00e0 dello spartiacque ligure-padano. Fanno parte del comune di Ceranesi, nella citt\u00e0 metropolitana di Genova, da cui distano . L'altopiano d\u00e0 il nome alla omonima localit\u00e0, formata da case sparse utilizzate per la villeggiatura estiva.\nToponimo.\nIl nome deriva da \"prataglia\" (termine ormai desueto, con il significato di \"prateria\") a sua volta derivato dal tardo latino \"pratalia\", con riferimento al suo utilizzo sin dai tempi antichi per il pascolo e la fienagione.\nGeografia.\nI Piani di Praglia, situati appena oltre lo spartiacque, sul versante padano dell'Appennino ligure, geograficamente costituiscono la testata della valle Stura; i rilievi che contornano la conca dei Piani di Praglia, i monti Vesolina (977\u00a0m), Orditano (939\u00a0m) e Sejeu (958\u00a0m), separano i bacini imbriferi dello Stura, del Polcevera e del Gorzente. Le tre dorsali confluiscono sul monte Orditano, che si trova immediatamente alle spalle delle case di Praglia, il monte Vesolina, gi\u00e0 in territorio alessandrino, \u00e8 sul crinale tra Stura e Gorzente, mentre il monte Sejeu, una piramide erbosa con rocce affioranti lungo le pendici, \u00e8 il rilievo pi\u00f9 settentrionale del massiccio della Scaggia, che dal mare di Pegli e Pra', attraverso in monti Penello, Foscallo e Proratado giunge alla zona di Praglia e per un tratto costituisce lo spartiacque appenninico.\nLe vallette della zona sono caratterizzate da piccole zone umide e radi boschi di pino nero, mentre le aree sommitali, per la particolare composizione dei suoli, sono quasi del tutto prive di vegetazione arborea.\nLa vicina colla di Praglia (880\u00a0m), in ligure passo di \"Prou Nercu\", ampia sella sullo spartiacque ligure-padano tra i monti Orditano e Sejeu, divide la valle dello Stura e quella del rio San Martino, subaffluente del Polcevera, ed \u00e8 terminale di tappa dell'Alta Via dei Monti Liguri. oltre che un punto panoramico affacciato sulla val Polcevera. In realt\u00e0 la sella \u00e8 divisa a met\u00e0 da un piccolo rilievo, dando vita a due diversi punti di valico: il principale \u00e8 la colla di Praglia, ai piedi del monte Orditano, percorsa dalla provinciale SP4, mentre a poche centinaia di metri, lungo la sterrata per il monte Penello, si trova la colla del Canile (871\u00a0m), ai piedi del monte Sejeu, che d\u00e0 anch'essa accesso alla conca di Praglia, ma non \u00e8 percorribile con veicoli, se non per un breve tratto che conduce ad alcune case sparse.\nTutela naturalistica.\nI piani di Praglia fanno parte del SIC \"(Sito di interesse comunitario)\" denominato \"Praglia - Pracaban - Monte Leco - Punta Martin\" (codice: IT1331501).\nVie d'accesso.\nI Piani di Praglia si raggiungono da Genova tramite la strada SP 4 che sale da Pontedecimo e Ceranesi oppure da Campo Ligure percorrendo la strada SP 69 che conduce alle Capanne di Marcarolo, in provincia di Alessandria; sono inoltre raggiungibili sia da Bosio sia da Voltaggio, attraverso le SP 165 e SP 167 che collegano i due centri abitati del Basso Piemonte con le Capanne di Marcarolo, attraverso la colla degli Eremiti e il Sacrario della Benedicta, quest'ultima via d'accesso \u00e8 per\u00f2 chiusa nei mesi invernali, in presenza di neve o ghiaccio, nel tratto compreso tra la Colla degli Eremiti e la Benedicta.\nGeologia.\nGeologicamente la zona dei Piani di Praglia \u00e8 compresa nell'area di sovrapposizione (conosciuta come \"linea Sestri-Voltaggio\") tra le rocce del cosiddetto \"Gruppo di Voltri\" (rocce serpentinose e ofiolitiche) e le argilliti e i calcari marnosi tipici dell'Appennino. Questa linea di transizione non crea per\u00f2 una netta suddivisione tra le due strutture geologiche, ma la loro alternanza, caratterizzando il paesaggio di quest'area.\nLa sovrapposizione di rocce e strutture tettoniche tipiche sia delle Alpi Occidentali, sia dell'Appennino nord-occidentale, dal punto di vista geologico costituisce il confine tra Alpi e Appennini (che invece i geografi collocano al Passo di Cadibona).\nLa presenza di rocce magnesiache \u00e8 evidenziata spesso dalla scarsit\u00e0 di vegetazione di copertura, mentre sono presenti rare specie in grado di tollerare elevati tenori di magnesio come la viola di Bertoloni, endemica in questo territorio.\nStoria.\nFin da tempi remoti, probabilmente assai prima dell'epoca romana, la zona dei Piani di Praglia, peraltro allora del tutto priva di insediamenti, era attraversata da una via che conduceva dal mare di Genova alla localit\u00e0 oggi chiamata Capanne di Marcarolo, antico luogo di scambi commerciali tra mercanti liguri e padani. Questa mulattiera, seguita per il trasporto delle merci sbarcate sulla spiaggia di Pegli, risaliva la val Varenna e si congiungeva nei dintorni di Praglia con la pista proveniente dalla val Polcevera (Pontedecimo, Campomorone, San Martino di Paravanico). In epoca medioevale questo percorso era molto frequentato perch\u00e9 costituiva una \"via libera\" (cio\u00e8 una strada non soggetta a dazi e pedaggi) detta Via de' Mercaroli, popolarmente \"Caban\u00e8a\". Dalle Capanne di Marcarolo era poi possibile raggiungere Alessandria attraverso Lerma, Ovada e Acqui Terme, oppure Pavia attraverso Voltaggio, Gavi e Tortona.\nPer il controllo di queste vie la Repubblica di Genova nel XII secolo fece costruire alla sommit\u00e0 del monte Sejeu un piccolo fortilizio di cui sono tuttora visibili i resti delle fondamenta.\nA partire dalla prima met\u00e0 del Novecento sorsero i primi insediamenti nella zona. Negli anni trenta venne aperta la strada carrozzabile seguita da una prima edificazione di case e villini utilizzati per la villeggiatura estiva, poi cresciuti notevolmente nel secondo dopoguerra.\nDurante la seconda guerra mondiale la zona fu interessata da tragici episodi legati alla resistenza, ricordati da lapidi commemorative che testimoniano delle vicende partigiane che si svolsero su queste montagne. Durante la settimana santa del 1944 truppe tedesche e militari italiani della RSI attuarono una violenta offensiva contro le formazioni partigiane acquartierate sui monti, che culminarono il 7 aprile 1944 con l'eccidio della Benedicta, a pochi chilometri di distanza, dove vennero massacrati 97 partigiani. Lo stesso giorno ai Piani di Praglia in uno scontro a fuoco con una formazione tedesca trovarono la morte altri sei partigiani, tra i quali due carabinieri che all'indomani dell'8 settembre si erano uniti alla resistenza. Nei pressi della trattoria Chelina sorge oggi un cippo in loro memoria.\nNel dopoguerra accanto alle strutture turistiche gi\u00e0 esistenti (lo storico albergo Pino e l'osteria della Chelina) venne costruito un grande albergo, il Grand Hotel Praglia, molto frequentato negli anni sessanta ma chiuso alla fine degli anni ottanta e da allora abbandonato al degrado e oggetto di incursioni vandaliche. Secondo una diceria, priva di riscontri attendibili, nei primi anni novanta la struttura abbandonata sarebbe stata teatro di riti satanici.\nEscursioni.\nOltre che per la villeggiatura estiva, grazie alla relativa vicinanza alla citt\u00e0, \u00e8 una frequentata meta di gite fuori porta dei genovesi, soprattutto in tarda primavera e all'inizio dell'autunno e punto di partenza per escursioni ai laghi del Gorzente, al monte delle Figne, e percorrendo una strada militare risalente alla seconda guerra mondiale, al monte Penello e da qui alla Punta Martin.\nInoltre brevi e facili passeggiate consentono di raggiungere i monti che contornano la localit\u00e0 (Orditano, Vesolina e Sejeu) e anche il bric dell'Orologio (939\u00a0m) e il monte Proratado (928\u00a0m), che offre un ampio panorama sull'alta val Polcevera, il santuario della Guardia e la val Varenna.\nL'Alta Via dei Monti Liguri.\nLa colla di Praglia \u00e8 il punto terminale di due tappe dell'Alta Via dei Monti Liguri che percorre tutto lo spartiacque appenninico della Liguria, la n. 22, (Passo del Turchino - Colla di Praglia) e la n. 23 (Colla di Praglia \u2013 Passo della Bocchetta). Il primo tratto corrisponde in gran parte all'itinerario per il monte Penello e la punta Martin, che si possono raggiungere con una breve deviazione dal percorso principale, il secondo, coincidente per un tratto con il sentiero dei laghi del Gorzente, consente di raggiungere con brevi deviazioni i monti Figne, Taccone e Leco.\nIl sentiero naturalistico dei laghi del Gorzente.\nLungo la strada provinciale, circa un chilometro prima dei Piani di Praglia, ha inizio il \"Sentiero naturalistico dei Laghi del Gorzente\", che si sviluppa lungo un percorso ad anello nell'alta valle del torrente Gorzente. Accanto a motivi di interesse naturalistico, lungo il percorso si trovano luoghi e manufatti di interesse storico, quali la \"Pietra del Grano\", un grande masso presso il quale in epoche passate si incontravano mercanti liguri e padani per scambiarsi i loro prodotti e diverse neviere, grosse cavit\u00e0 rivestite di pietre che, prima della diffusione dei frigoriferi, durante l'inverno venivano riempite di neve e ricoperte di materiale isolante (foglie secche e paglia); la neve, una volta solidificata, era tagliata in blocchi che venivano poi trasportati a Genova a dorso di mulo in apposite sacche di tela; dal XVII secolo si ha notizia di questi manufatti, rimasti in uso fino al 1870. A poca distanza dal punto di inizio del percorso si trova anche una grossa pietra, ritenuta da alcuni uno dei termini della tavola bronzea di Polcevera, che delimitavano il territorio dei Liguri Langenses, a seguito dell'arbitrato di due magistrati romani nel 117 a.C."}
{"id": "773303", "revid": "984922", "url": "https://it.wikipedia.org/wiki?curid=773303", "title": "Cantone di Taverny", "text": "Il Cantone di Taverny \u00e8 una divisione amministrativa dell'Arrondissement di Pontoise.\nA seguito della riforma complessiva dei cantoni del 2014 \u00e8 passato da 5 a 4 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773307", "revid": "984922", "url": "https://it.wikipedia.org/wiki?curid=773307", "title": "Cantone di La Vall\u00e9e-du-Sausseron", "text": "Il Cantone di La Vall\u00e9e-du-Sausseron era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773308", "revid": "984922", "url": "https://it.wikipedia.org/wiki?curid=773308", "title": "Cantone di Vigny", "text": "Il Cantone di Vigny era una divisione amministrativa dell'Arrondissement di Pontoise.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773310", "revid": "287204", "url": "https://it.wikipedia.org/wiki?curid=773310", "title": "Basket Parma", "text": "L'Associazione Basket Parma era la principale societ\u00e0 di pallacanestro femminile di Parma. Dal 2016 prende il nome di Tigers Parma basket academy e riparte dal campionato di serie B femminile. \nStoria.\nLa societ\u00e0 nasce nel 1962 nei campionati di Prima Divisione avvalendosi quasi subito di un importante sponsor tecnico quello di Salvarani, industria di arredamento di Baganzola, che accompagna la squadra nella veloce scalata alla serie B. Corre l'anno 1969 quando il pool parmense vede la consacrazione nella categoria che successivamente prender\u00e0 il nome di A2. Bisogna attendere qualche anno, precisamente la stagione 1974-75, per vedere militare il team parmigiano nella massima serie, anche se un eccesso di entusiasmo o un impatto brutale sono la causa della sua immediata retrocessione. Non si fa attendere il rientro in serie A che arriva nella stagione 1976 con lo sponsor Foglia &amp; Rizzi; la squadra conclude la stagione regolare posizionandosi al terzo posto e settima nella classifica finale della poule scudetto. \nI campionati 1979-1980 e 1980-81 sono caratterizzati da due difficili lotte per la salvezza. La neo presidenza di Giovanni Bertolazzi e una modifica del regolamento FIP, che consente ora l'acquisto di una straniera per squadra, favoriscono l'accesso dell'americana Sandra Murray. Ma la formazione neopromossa non garantisce continuit\u00e0 e cos\u00ec approda due volte alla poule scudetto (1981-82; 1982-83), ma nelle tre stagioni successive (1983-84; 1984-85; 1985-86) conquista faticosamente la salvezza. Nella seconda met\u00e0 degli anni '80 grazie a una seconda modifica apportata al regolamento, il presidente Bertolazzi affianca alla confermata Alisha Jones, l'americana Cynthia Cooper (che vanta tuttora il maggior numero di presenze della rosa). Il Basket Parma nella stagione 1987-88, all'epoca targato Primizie, conquista il quarto posto in campionato, entrando cos\u00ec nei play-off e accedendo alle qualificazioni della competizione europea, la Coppa Ronchetti. Il doppio traguardo raggiunto vede un epilogo in cui il Primizie Basket Parma si vede abbinato, nei quarti di finale europea, alla squadra russa che successivamente si aggiudicher\u00e0 il trofeo, Cska Mosca, mentre in campionato \u00e8 costretta a rinunciare all'estro tecnico della Cooper, ferma a causa di un infortunio, vedendo sfumare cos\u00ec i sogni dello scudetto: conclude al quarto posto. La stagione 1989-90, in cui il Primizie si posiziona al secondo posto in campionato, prepara la societ\u00e0 a una data storica. \u00c8 il 1990: sulla panchina assistiamo al ritorno di Stefano Tommei e in campo alla riapparizione di Marinella Draghetti e alla ripresa di Cynthia Cooper, affiancata da Carvie Upshaw. Il frutto di questa sinergia \u00e8 la conquista per il Basket Parma, nella sua seconda apparizione europea, della Coppa Ronchetti nella citt\u00e0 bosniaca di Tuzla (23 marzo 1990). Nessuna possibilit\u00e0 di replica in Europa per la stagione 1990-91: la Federazione europea nega alla vincitrice del trofeo la qualificazione di diritto per l'anno successivo. In campionato, quello stesso anno, la squadra si posiziona all'ottavo posto. Il trentennale della fondazione della societ\u00e0 viene festeggiato con un quinto posto in campionato 1991-92 e la qualificazione in extremis per l'anno successivo alla coppa Ronchetti. Ormai la squadra ha raggiunto quella condizione tale che le consente di posizionarsi nei piani alti della classifica: 3\u00ba posto nel campionato 1992-93 e conquista della Coppa Ronchetti contro la polacca TS Olimpia Pozna\u0144; 2\u00ba posto in quello 1993-1994 e finalista nella competizione europea; 3\u00ba posto nei campionati 1994-95 (oltre che finalista di Coppa Ronchetti contro Cesena); 6\u00b0 nel 1995-96; 2\u00ba posto nel 1996-97, finalista in Coppa Ronchetti contro CSKA Mosca, ma battuta nel palazzetto di casa; 5\u00ba posto nella stagione 1997-98. Nel 1998-99 il numero di squadre partecipanti passa da dodici a quattordici; la Cariparma Parma, rientrando tra quelle che disputano gli ottavi di finale, non ha la meglio sulla squadra siracusana Isab Priolo e conclude la stagione prima di poter sostenere i play-off scudetto. Nell'anno 1999-2000 il secondo posto conquistato nella stagione regolare le consente di entrare direttamente nella fase dei quarti di finale, ma perde contro La Spezia e vede svanire nuovamente i sogni di gloria. Ben diversa la conclusione nella coppa continentale che vede affrontare il team giallobl\u00f9 e l'allora detentrice del trofeo, Caja Rural Las Palmas. La Cerve Parma si aggiudica la terza coppa Ronchetti.\nAl termine della stagione 2000-2001 arriva l'agognato scudetto. La Cerve Parma vince i play-off e si laurea per la prima volta Campione d'Italia centrando la doppietta con la conquista della seconda Coppa Italia.\nNella stagione 2008-09, la Lavezzini Parma si qualifica per i play-off per lo scudetto classificandosi al quinto posto. Nei quarti di finale le parmensi vengono subito eliminate dal Club Atletico Faenza per 2-1.\nNel 2013-14 all'allenatore Francesco Iurlaro, che si \u00e8 dimesso per motivi familiari, \u00e8 subentrato Massimo Olivieri. Olivieri \u00e8 stato esonerato l'8 gennaio 2015, gli \u00e8 subentrato Mauro Procaccini.\nAl termine della stagione 2015-16 rinuncia alla Serie A1 ripartendo dalla Serie B. \nNella stagione 2017/2018 perde in finale contro Bolzano per salire in A2. Nella stagione 2018/2019 perde in semifinale contro Ariano Irpino."}
{"id": "773311", "revid": "2091899", "url": "https://it.wikipedia.org/wiki?curid=773311", "title": "Cantone di Domont", "text": "Il Cantone di Domont \u00e8 una divisione amministrativa degli arrondissement di Pontoise e di Sarcelles.\nA seguito della riforma complessiva dei cantoni del 2014 \u00e8 passato da 4 a 11 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773317", "revid": "110157", "url": "https://it.wikipedia.org/wiki?curid=773317", "title": "Cantone di \u00c9couen", "text": "Il Cantone di \u00c9couen era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773318", "revid": "77358", "url": "https://it.wikipedia.org/wiki?curid=773318", "title": "Lavezzini Parma", "text": ""}
{"id": "773319", "revid": "77358", "url": "https://it.wikipedia.org/wiki?curid=773319", "title": "Meverin Parma", "text": ""}
{"id": "773320", "revid": "198277", "url": "https://it.wikipedia.org/wiki?curid=773320", "title": "Monte Subasio", "text": "Il monte Subasio \u00e8 una montagna dell'Appennino umbro-marchigiano, alta 1.290\u00a0m s.l.m., situata in Umbria, nella provincia di Perugia. Sulle sue pendici occidentali sorgono le citt\u00e0 di Assisi e Spello; a sud un suo lembo ricade nel territorio di Foligno; a est \u00e8 compresa nei territori di Valtopina e di Nocera Umbra; a nord un sistema di brevi dorsali da essa dipendenti insiste sui territori di Gualdo Tadino, Gubbio (per una piccola porzione che comprende le frazioni di Carbonesca e Colpalombo) e di Valfabbrica.\nGeografia.\nDi conformazione arrotondata, abbastanza esteso, altezza modesta e pendii non troppo scoscesi, \u00e8 ben visibile da buona parte della Valle Umbra e, dalla cima, si gode un panorama ampio sulla stessa fino a tutto l'Appennino umbro-marchigiano a est. \u00c8 ricoperto da boschi di leccio, quercia, faggio fin quasi alla parte sommitale. \nClima.\nIl clima \u00e8 caratterizzato da estati fresche e inverni spesso rigidi e nevosi. Peculiarit\u00e0 del massiccio del Subasio \u00e8 la ventilazione quasi sempre presente grazie alla sua posizione distaccata e isolata dalla catena appenninica umbro-marchigiana. I venti che maggiormente nel corso dell'anno investono la montagna provengono da nord-est e da sud-ovest.\nIn inverno \u00e8 frequente l'innevamento, con la sua comparsa che inizia a partire dalla fine di novembre sino agli inizi di marzo, con accumuli anche molto considerevoli nel versante esposto a nord-est e nelle aree soggette alle forti raffiche di Tramontana che investono la montagna, specialmente a seguito del Buran.\nIn tale situazione solitamente il monte Subasio risulta essere l'ultimo massiccio montuoso innevato della catena appenninica proseguendo verso ovest, poich\u00e9 risulta il limite orografico tra lo stau e il f\u00f6hn appenninico. In concomitanza invece dei venti meridionali, frequenti sono le piogge che accompagnano le perturbazioni atlantiche in autunno e in primavera con temperature anche miti soprattutto nelle minime. Le precipitazioni annuali si aggirano comprese tra circa i 900/1100mm.\nHabitat.\nLa formazione montuosa d\u00e0 il nome al Parco del Monte Subasio all\u2019interno del quale sono stati individuati cinque siti di interesse comunitario, ambiti concepiti per la tutela e la conservazione degli \"habitat\" naturali e delle specie animali e vegetali: essi sono la parte alta del fiume Tescio, l'area Colli Selvalonga \u2013 Il Monte, la sommit\u00e0, il fosso dell'Eremo delle Carceri e l'area Poggio Caselle - Fosso Renaro.\nMonumenti e luoghi di interesse.\nSul versante assisano, a 791 metri d'altitudine \u00e8 sito l'Eremo delle carceri, monastero di grotte dove san Francesco era solito rifugiarsi in meditazione con i suoi compagni; alle pendici del monte \u00e8 invece sita l'emittente Radio Subasio.\nSport.\nDalla cima si pratica attivit\u00e0, anche agonistica, di parapendio (in tutte le stagioni).\nDal punto di vista ciclistico, l'ascesa alla cima del Subasio da Assisi presenta pendenze e caratteristiche importanti; partendo da Santa Maria degli Angeli sono infatti almeno 14\u00a0km di strada per circa 1.000\u00a0m di dislivello. All'inizio vi \u00e8 un breve tratto al 5% per arrivare ad Assisi, poi il tratto tra Assisi (dopo la Porta dei Cappuccini) e l'Eremo delle Carceri \u00e8 il pi\u00f9 duro, con pendenze intorno al 10% con punte che toccano il 15%. Dopo l'Eremo, la strada sale intervallata da lunghi tornanti e le pendenze si fanno pi\u00f9 dolci e regolari, mantenendosi comunque importanti. Sopra i 1.000 metri la strada comincia a spianare (anche con un tratto di breve discesa) e un ultimo tratto pedalabile per arrivare alla vetta (quota 1.290\u00a0m)."}
{"id": "773321", "revid": "1865216", "url": "https://it.wikipedia.org/wiki?curid=773321", "title": "Gaiden", "text": " \u00e8 una parola giapponese che significa \"biografia esterna\", nel significato di \"biografia alternativa\", cio\u00e8 differente dalla biografia ufficiale di un personaggio.\nNella terminologia di anime e manga, \"gaiden\" \u00e8 spesso usato per indicare una storia \"parallela\" (talvolta non-canonica o ambientata in un altro universo, oppure narrante avvenimenti temporalmente prima della storia principale) o un approfondimento esterno alla storia principale. Tali storie costituiscono spesso degli spin-off del prodotto originale, o sono aggiunte come bonus ad un volume del manga o a una serie animata. Non di rado, tale bonus costituisce la biografia di uno o pi\u00f9 personaggi della serie prima o dopo il periodo coperto dalla storia principale.\nEsempi ne sono:"}
{"id": "773322", "revid": "640277", "url": "https://it.wikipedia.org/wiki?curid=773322", "title": "CariParma", "text": ""}
{"id": "773323", "revid": "984922", "url": "https://it.wikipedia.org/wiki?curid=773323", "title": "Cantone di Enghien-les-Bains", "text": "Il Cantone di Enghien-les-Bains era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773324", "revid": "77358", "url": "https://it.wikipedia.org/wiki?curid=773324", "title": "Cerve Parma", "text": ""}
{"id": "773327", "revid": "984922", "url": "https://it.wikipedia.org/wiki?curid=773327", "title": "Cantone di Garges-l\u00e8s-Gonesse-Est", "text": "Il Cantone di Garges-l\u00e8s-Gonesse-Est era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Garges-l\u00e8s-Gonesse e il comune di Bonneuil-en-France."}
{"id": "773332", "revid": "984922", "url": "https://it.wikipedia.org/wiki?curid=773332", "title": "Cantone di Garges-l\u00e8s-Gonesse-Ovest", "text": "Il Cantone di Garges-l\u00e8s-Gonesse-Ovest era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Garges-l\u00e8s-Gonesse."}
{"id": "773333", "revid": "1305772", "url": "https://it.wikipedia.org/wiki?curid=773333", "title": "Fahrenheit (disambigua)", "text": ""}
{"id": "773334", "revid": "984922", "url": "https://it.wikipedia.org/wiki?curid=773334", "title": "Cantone di Gonesse", "text": "Il Cantone di Gonesse era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di"}
{"id": "773337", "revid": "53116", "url": "https://it.wikipedia.org/wiki?curid=773337", "title": "Gi. Fra.", "text": ""}
{"id": "773338", "revid": "984922", "url": "https://it.wikipedia.org/wiki?curid=773338", "title": "Cantone di Goussainville", "text": "Il Cantone di Goussainville \u00e8 una divisione amministrativa dell'Arrondissement di Sarcelles.\nA seguito della riforma complessiva dei cantoni del 2014 \u00e8 passato da 2 a 9 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773339", "revid": "110157", "url": "https://it.wikipedia.org/wiki?curid=773339", "title": "Cantone di Luzarches", "text": "Il Cantone di Luzarches era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773340", "revid": "53116", "url": "https://it.wikipedia.org/wiki?curid=773340", "title": "Gifrini", "text": ""}
{"id": "773341", "revid": "31886", "url": "https://it.wikipedia.org/wiki?curid=773341", "title": "Cantone di Montmorency", "text": "Il Cantone di Montmorency \u00e8 una divisione amministrativa degli arrondissement di Pontoise e di Sarcelles.\nA seguito della riforma complessiva dei cantoni del 2014 \u00e8 passato da 2 a 6 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773343", "revid": "984922", "url": "https://it.wikipedia.org/wiki?curid=773343", "title": "Cantone di Saint-Gratien", "text": "Il Cantone di Saint-Gratien era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Saint-Gratien."}
{"id": "773344", "revid": "77358", "url": "https://it.wikipedia.org/wiki?curid=773344", "title": "Comense Como", "text": ""}
{"id": "773346", "revid": "125218355", "url": "https://it.wikipedia.org/wiki?curid=773346", "title": "C/2006 P1 McNaught", "text": "La Cometa McNaught, formalmente C/2006 P1 (McNaught), \u00e8 una cometa non periodica che \u00e8 stata scoperta il 7 agosto 2006 in Australia presso l'Osservatorio di Siding Spring da Robert H. McNaught e ha raggiunto il perielio il 12 gennaio 2007, diventando visibile a occhio nudo senza l'aiuto di un telescopio.\nSi tratta della cometa pi\u00f9 luminosa degli ultimi 40 anni, ancora pi\u00f9 della Cometa Hale-Bopp, anche se quest'ultima poteva apparire pi\u00f9 spettacolare in quanto la sua osservazione avveniva nelle ore notturne. Lo splendore di questa cometa \u00e8 aumentato repentinamente dai primi di gennaio, quando l'astro chiomato ha iniziato ad avvicinarsi al Sole. Ben presto la cometa McNaught ha superato anche la luminosit\u00e0 di Giove, divenendo il 12 gennaio splendente quanto Venere, osservabile anch'essa al tramonto a poca distanza dalla cometa.\n\u00c8 conosciuta come la Grande Cometa del 2007.\nTra l'8 e il 12 gennaio la cometa presentava una coda di polveri molto evidente di 3-4 gradi di lunghezza, perfettamente visibile gi\u00e0 dopo 15 minuti dal tramonto del Sole. Il giorno 13 gennaio la cometa McNaught \u00e8 stata avvistata ad occhio nudo addirittura con il Sole sopra l'orizzonte; evento rarissimo, capitato solamente altre due volte nel secolo passato: nel 1910 con la Cometa Daylight e nel 1965 con la Ikeya Seki. Quel giorno lo splendore della McNaught ha raggiunto un valore stimato di magnitudine compreso tra \u20135 e \u20136, catalogato come \u20135,5, da confrontarsi con quello di Venere al suo massimo (\u20134,92), divenendo cos\u00ec per alcune ore il terzo oggetto pi\u00f9 luminoso del cielo, dopo il Sole (m.v. \u201326,7) e la Luna Piena (m.v. \u201312,7).\nLa Cometa McNaught nei cieli australi.\nDa quel giorno la cometa si \u00e8 \u201ctuffata\u201d nei cieli australi, divenendo inosservabile alle latitudini boreali, anche se non mancano comunque segnalazioni di avvistamenti diurni i giorni 14 e 15 gennaio.\nDal 12 al 16 gennaio la McNaught \u00e8 entrata nel campo di vista del telescopio spaziale SOHO, che da anni ormai segue quotidianamente l'attivit\u00e0 del Sole. La luminosit\u00e0 della chioma e della coda della cometa era talmente elevata da saturare il sensore CCD della sonda.\nIl perielio \u00e8 stato raggiunto il 12 gennaio ad una distanza di 0,17 U.A. dal Sole, pari a circa 25 milioni di chilometri, all'interno quindi dell'orbita di Mercurio.\nL'orbita iperbolica ci dice che la cometa proviene dagli spazi interstellari e non fa quindi parte del \u201cregno\u201d del Sole, nei pressi del quale non ritorner\u00e0 mai pi\u00f9. Il fatto che fosse una cometa \u201cvergine\u201d ha fatto subito ritenere che il nucleo si potesse spezzare, non resistendo allo shock del passaggio ravvicinato alla nostra stella. Cos\u00ec invece non \u00e8 stato e la McNaught ha mostrato una straordinaria attivit\u00e0 emissiva. Le immagini riprese dall'emisfero australe nei giorni successivi al perielio mostravano infatti la maestosit\u00e0 della coda, formata da decine di striature create dalle emissioni di atomi di ferro neutro avvenute nelle settimane precedenti e perfettamente visibili ai privilegiati osservatori del sud del mondo.\nLa luminosit\u00e0 della chioma, in rapido calo, era comunque ancora elevatissima, tanto che il giorno 20 gennaio essa era ancora pari a quella di Sirio, la stella pi\u00f9 luminosa del cielo. La coda di polveri, molto arcuata e striata, si estendeva per oltre 30 gradi quasi parallela all'orizzonte; molti osservatori dell'emisfero boreale, nonostante la cometa si trovasse ben al di sotto dell'orizzonte, hanno osservato e fotografato le sue striature pi\u00f9 estreme.\nAllontanandosi rapidamente dal Sole e dalla Terra, la McNaught \u00e8 rimasta comunque perfettamente visibile ad occhio nudo ancora fino a met\u00e0 febbraio, con una coda di oltre 10 gradi. La lunghezza reale delle polveri rilasciate nello spazio dalla McNaught ha superato i 150 milioni di chilometri, vale a dire la distanza che separa la Terra dal Sole.\nOsservazioni scientifiche.\nLa sonda spaziale \"Ulysses\" ha attraversato inaspettatamente la coda della cometa il 3 febbraio 2007. La notizia dell'accaduto \u00e8 stata pubblicata il 1\u00ba ottobre 2007 sull\"Astrophysical Journal\". \"Ulysses\" \u00e8 volata attraverso la coda di ioni della cometa McNaught a 290 milioni di chilometri dal nucleo e le letture degli strumenti a bordo hanno indicato che la regione era interessata da una \"chimica complessa\". La fortuita circostanza ha permesso di indagare l'interazione tra la coda della cometa ed il vento solare e le modalit\u00e0 secondo le quali la cometa perde la sua massa.\nIl \"Solar Wind Ion Composition Spectrometer\" (SWICS) a bordo di \"Ulysses\" ha misurato la composizione e le velocit\u00e0 della coda e del vento solare, rilevando la presenza di ioni inattesi. Per la prima volta sono stati individuati ioni dell'ossigeno O3+ in prossimit\u00e0 di una cometa, mentre \u00e8 stato misurato che la densit\u00e0 di protoni \u00e8 diminuita di due ordini di grandezza. Inoltre, SWICS ha trovato che la velocit\u00e0 posseduta dal vento solare \u00e8 all'incirca la met\u00e0 di quella attesa a tale distanza dal Sole, ovvero di circa 360\u00a0km/s rispetto ai 750\u00a0km/s attesi. Il materiale della coda ha esercitato quindi una notevole azione frenante. L'esperienza \u00e8 stata utile per capire cosa accade quando il materiale neutro e freddo emesso dalle comete incontra il plasma caldo del vento solare.\n\u00c8 stato misurato un valore del campo magnetico pi\u00f9 debole rispetto a quello associato al solo vento solare, con direzione costante, radiale, verso il Sole - opposta a quella associata al vento solare durante il ciclo solare allora in corso. A queste misure, si intervallavano brevi periodi in cui il campo magnetico riacquistava la direzione usuale, ovvero verso l'esterno. Queste misure corrispondono ad una struttura filamentosa della coda cometaria. L'entit\u00e0 del campo magnetico \u00e8 risultata leggermente superiore alla media ai bordi della coda, ma non sono state registrate onde d'urto."}
{"id": "773355", "revid": "125693169", "url": "https://it.wikipedia.org/wiki?curid=773355", "title": "Famila Basket Schio", "text": "Il Famila Basket Schio Srl SSD \u00e8 societ\u00e0 di pallacanestro femminile italiana. Ha sede in Viale dell'Industria a Schio (VI) e gioca al Palasport Livio Romare. Conosciuta fino al 2015 come Asd Pallacanestro Femminile Schio, ha poi cambiato denominazione sociale, incorporando il nome dell'abbinamento Famila del presidente Marcello Cestaro.\n\u00c8 la squadra pi\u00f9 titolata d'Italia. Detiene il record di Coppe Italia vinte (dodici) e quello di Supercoppe (dodici) ed \u00e8 al terzo posto per numero di scudetti (dieci) dopo la Pool Comense e Vicenza.\nStoria.\nI primi anni.\nNel 1973 viene fondata la societ\u00e0, presieduta da Ivano Baron e sponsorizzata da una piccola azienda vicentina, Luma Asfalti. La squadra di Schio, non disponendo di mezzi economici rilevanti, gioca nella palestra Don Bosco, ubicata nel centro della citt\u00e0. Il 10 giugno 1974 a Padova, la squadra supera la concorrenza della Sorgente Alba Treviso per la promozione nel campionato di Serie B.\nI campionati successivi, nonostante il cambio di sponsor (UFO blue jeans dei fratelli Zanella di Caldogno) e l'arrivo di Maria Grazia Saggin prima, Mariangela De Luca e Anna Bazzi poi (entrambe dalla Standa Milano) non riservano grandi soddisfazioni per la Pallacanestro Schio, che permane dunque in serie B.\nIl campionato 1977-78 segna la svolta, perch\u00e9 la societ\u00e0 ingaggia l'allenatore Gino Minervini e acquista Sandra Bernetti, Angela Natale e Antonella Stanzani. Al termine di un campionato concluso con 12 vittorie su 14 partite disputate, l'UFO Schio approda in serie A.\nGli anni '80 e la Serie A.\nLe prime due stagioni della UFO Schio in Serie A, pur senza mai lottare per lo scudetto, sono positive. Nella stagione 1981-82, la Pallacanestro Schio ingaggia Lynette Woodard, una delle migliori cestiste al mondo. Malgrado l'acquisto, la squadra non riesce ad entrare nella poule scudetto.\nLa stagione 1984-85 \u00e8 la stagione dei cambiamenti. Lo sponsor innanzitutto, dopo 10 anni termina la sponsorizzazione UFO per lasciare posto alla Lanerossi. Poi il campo di gioco: il Palazzetto Don Bosco viene sostituito dalla Palestra Mario Lanzi. La campagna acquisti porta a Schio la statunitense Joyce Walker, ma qualcosa non va per il verso giusto, perch\u00e9 Schio entra nei play-off ma viene eliminato da Vicenza.\nDurante la stagione successiva Joyce Walker riceve un'offerta dagli Harlem Globetrotters e lascia Schio. Dopo le prime giornate di campionato, il presidente Bruno Faoro \u00e8 colpito da una grave malattia che in breve tempo lo porter\u00e0 alla scomparsa, viene di poco evitata la retrocessione solo grazie agli spareggi di Marsciano, ma sar\u00e0 solo rimandata all'anno successivo, a conclusione della stagione 1986-87.\nNell'1987-88 la Pallacanestro Femminile Schio riparte con il nuovo presidente Marcello Cestaro e il nuovo allenatore Milan Vusojevic. La campagna acquisti \u00e8 notevole considerato il campionato di A2 al quale la squadra partecipa; nonostante ci\u00f2 l'immediato ritorno nella massima serie non avviene. Schio si riaffaccia all'A1 l'anno successivo targato per\u00f2 Famila, la catena di supermercati del presidente. Anche il campo di gioco cambia nuovamente: si gioca al PalaCampagnola, una nuova struttura adatta a manifestazioni sportive di alto livello.\nGli anni '90 e i primi trionfi.\nGrazie all'apporto dell'imprenditore locale e presidente della societ\u00e0 Marcello Cestaro, la Pallacanestro Femminile Schio diventa uno dei club pi\u00f9 competitivi d'Italia. Supportata da una buona campagna acquisti (Beverly Williams, Tammy Jackson, Marina Pirani) la stagione 1989-90 vede il Famila competere per i play-off, con eliminazione ai quarti di finale ad opera di Milano. Per la stagione successiva si attende una riconferma ad alti livelli, ma molte cose non funzionano ed il Famila Schio viene retrocesso.\nLa societ\u00e0 intende riapprodare immediatamente alla massima serie: nella stagione 1991-92 viene ingaggiato un nuovo allenatore, Dante Carzaniga e vengono promosse in prima squadra tante giovani di qualit\u00e0: Strazzabosco, Pozzan, Caselin. A fine stagione il Famila raggiunge l'obiettivo, ritornando nella massima serie.\nPer la stagione 1992-93 allenatore e squadra vengono riconfermati, integrata da Beverly Williams e Regina Street, proveniente da Priolo. L'ottimo campionato porta per la prima volta lo Schio alle semifinali dei play-off, venendo per\u00f2 eliminato da Como.\nPer la stagione successiva lo Schio punta a riconfermare i buoni risultati, viene ingaggiata Chana Perry, ma la \"regular season\" non conferma le aspettative e la squadra si piazza solo al settimo posto per venir eliminata durante i play-off dal Parma. Al termine di questa stagione la storica capitana arancione Paola Finozzi, lascia la squadra dopo 14 anni di permanenza.\nPer la stagione 1994-95 la squadra viene rinforzata grazie all'inserimento di Andrea Lloyd e Lorenza Arnetoli. I play-off vedono per la prima volta il Famila in finale, ma la vittoria va ancora al Como.\nLa stagione seguente non porta grandi risultati in campionato (la squadra viene eliminata ai play-off dal Cesena), ma il Famila si aggiudica il suo primo trofeo: la Coppa Italia 1996 vincendo contro la Pool Comense.\nNella stagione 1996-97 il Famila sar\u00e0 impegnato su pi\u00f9 fronti: Coppa Italia, Coppa Ronchetti e campionato. La stagione, anche a causa di alcuni infortuni, si rileva esser molto deludente e la squadra non raggiunge nessuno degli obiettivi prefissati; a fine stagione Carzaniga non viene riconfermato.\nCome nuovo allenatore per la stagione 1997-98 viene scelto Piero Pasini il quale riesce a portare la squadra in finale play-off nonostante il modesto piazzamento durante la stagione regolare.\nNella stagione seguente Pasini viene sostituito dalla coach canadese Bev Smith e il Famila affronta ancora in finale la Pool Comense, perdendo ancora; la squadra scledense si aggiudica per\u00f2 la sua seconda Coppa Italia, conquistata sconfiggendo il Messina. Ancora sotto la guida di Smith lo Schio sfiora nuovamente la vittoria nella stagione 1999-2000 subendo la sconfitta nella finale dei play-off ad opera del Priolo.\nGli anni duemila e gli scudetti.\nLa stagione 2000-2001 vede l'arrivo a Schio dell'allenatore Aldo Corno, protagonista delle numerose vittorie del Como e Vicenza degli anni passati: a fine stagione il Famila si piazza al terzo posto e ai play-off viene fermato dalla Comense alle semifinali; il Parma si aggiudica lo scudetto ai danni di Como.\nSchio continua a arrivare in finale senza mai aggiudicarsi la vittoria: anche la stagione 2001-2002 vede vittoriosa Como che sconfiggendo 3 a 1 il Famila si aggiudica il suo quattordicesimo titolo. Durante queste stagioni la squadra diventa pi\u00f9 competitiva e, pur non riuscendo a vincere il campionato, raggiunge comunque risultati di rilievo: si aggiudica 2 trofei della competizione Coppa Ronchetti, uno nel 2001 sconfiggendo la squadra Turca Botasspor Club Adana, il secondo nel 2002 - l'ultima edizione del torneo - imponendosi contro le francesi del Tarbes Gespe Bigorre.\nMeno brillante la stagione 2002-03 dove il Famila arriva settimo al termine della stagione regolare, ma viene eliminata durante i play-off per lo scudetto.\nCon la stagione 2003-04 sulla panchina arancione arriva Santino Coppa, per anni allenatore del Priolo; la societ\u00e0 scledense acquista inoltre giocatrici di rilievo: da La Spezia arriva Penny Taylor, Susanna Bonfiglio da Priolo, inoltre la francese Nicole Antibe e \u201cBoba\u201d Tuvi\u0107. Il Famila si appresta a iniziare una stagione da protagonista: a Napoli Schio vincendo contro l'Umana Reyer Venezia si aggiudica la terza Coppa Italia della sua storia. Ma in campionato, vinto nuovamente da Como, la serie si conclude ancora una volta solamente ai play-off.\nVista la delusione per l'esito del campionato appena finito il Famila per la stagione 2004-2005 non conferma il coach Santino Coppa (che torner\u00e0 a Priolo), che viene rimpiazzato da Fabio Fossati (reduce da una stagione in Russia, a Mosca). La squadra viene rinforzata con l'acquisto di Elisabetta Moro da Taranto e Raffaella Masciadri da Como, di C\u00edntia Silva dos Santos e Bethany Donaphin.\nCon questa formazione Schio vince la sua quarta Coppa Italia (battendo in finale Napoli). Terminata la \"regular season\" al secondo posto dietro Napoli, il Famila in finale contro Faenza si impone 3-0 e, dopo esser stata sconfitta per ben cinque volte in finale nelle passate stagioni, finalmente conquista il suo primo storico scudetto. \nPer la stagione successiva, la squadra viene quasi tutta riconfermata, ad eccezione delle due veterane: Caselin che lascia il basket, e Lorenza Arnetoli, che passa al Faenza. Gli acquisti sono limitati a Federica Ciampoli ed Emanuela Ramon. Inaspettatamente la squadra, impegnata anche in Eurolega senza per\u00f2 ottenere risultati di rilievo (viene eliminata ai sedicesimi di finale), viene eliminata dalla Coppa Italia gi\u00e0 nelle fasi iniziali del torneo, ma si aggiudica la sua prima Supercoppa e la stagione regolare del campionato si chiude con il Famila in prima posizione, ai play-off riesce ad imporsi sull'Acer Priolo dopo una serie molto combattuta, aggiudicandosi il secondo scudetto.\nLa stagione seguente vede l'abbandono del basket da parte di Anna Pozzan ed Elisabetta Moro diviene il nuovo capitano della squadra arancione. La societ\u00e0 si impegna in una massiccia campagna acquisti, mettendo sotto contratto Ngoyisa (proveniente dal Ribera) e Gianolla (in arrivo dal Priolo). La stagione sportiva inizia in maniera positiva (la squadra si aggiudica la sua seconda Supercoppa imponendosi sul Ribera) ma poi, complice una serie di infortuni, la squadra non riesce ad ottenere risultati di rilievo e viene eliminata dall'Eurolega, dalla Coppa Italia e nei play-off del campionato ai quarti di finale.\nDopo una stagione molto deludente il Famila per il campionato 2007-2008 sostituisce l'allenatore Fossati con Sandro Orlando (gi\u00e0 a Schio nella stagione 2002-2003 in qualit\u00e0 di assistente allenatore); la formazione vede il trasferimento ad Ekaterinburg di Penny Taylor, e l'arrivo di Chicca Macchi e di Kathrin Ress. La stagione riserva gandi soddisfazioni alla squadra scledense che si aggiudica l'Eurocup - battendo in finale Mosca - ed il terzo scudetto - ottenuto imponendosi 3-0 sul Napoli.\nLa stagione 2008-09, vede l'ingresso in squadra di Kara Braxton, Candice Dupree, Nuria Mart\u00ednez, Allison Feaster e di Masha Maiorano in sostituzione di Simona Tassara. Problemi burocratici determineranno per\u00f2 la risoluzione del contratto di Dupree che verr\u00e0 rimpiazzata da Antibe, gi\u00e0 a Schio in passato. Nonostante gli acquisti la squadra si piazza al secondo posto in classifica a fine campionato e viene fermata ai quarti di finale ai play-off dall'Umana Venezia che saranno poi vinti dal Taranto Cras Basket; il Famila viene inoltre eliminato da Supercoppa e Coppa Italia (entrambe conquistate da Venezia). Successivamente la squadra conquista la sua quinta Coppa Italia, battendo in finale Venezia. Nella stagione regolare, arrivata terza in classifica, batte la Comense, quindi l'Atletico Faenza, ma viene bloccata in finale 3 a 2 dal Cras Taranto, che vince il campionato.\nGli anni 2010-2019.\nNella stagione 2010-11 si ripropone la sfida con Taranto, giunta seconda in campionato dietro a Schio; stavolta \u00e8 Schio ad avere la meglio, conquistando cos\u00ec il suo quarto scudetto vincendo 3 a 2.\nDurante la stagione Schio si aggiudica anche la sesta Coppa Italia, superando cos\u00ec la Ginnastica Comense 1872, ferma a 5 successi, divenendo ad oggi la squadra pi\u00f9 titolata in questa competizione.\nNel campionato 2011-12 la squadra \u00e8 allenata da Maurizio Lasi ed entrano nel gruppo Cheryl Ford e Chiara Consolini: la sfida con Taranto si ripete, ed il Cras conquista sia scudetto che Coppa Italia. Il Famila per\u00f2 vince per la Supercoppa. Confermato Lasi anche per la stagione seguente, la squadra viene rinforzata con Sottana, Benko, McCray, Wambe e riesce a completare il \"treble\" conquistando scudetto (battendo 3-0 Lucca), Coppa Italia (imponendosi ancora sul Lucca) e Supercoppa (vincendo sul Taranto).\nNonostante gli ottimi risultati ottenuti, per la stagione 2013-14 Maurizio Lasi non viene riconfermato, al suo posto viene scelto Miguel Mendez. Il Famila inserisce nell'organico nuove giocatrici: Katalin Honti, Laura Spreafico, Jolene Anderson e si conferma quale realt\u00e0 dominante in Italia, ripetendo la tripletta dell'anno precedente: batte in finale Ragusa, autentica rivelazione del campionato, si aggiudica la Coppa Italia e la Supercoppa battendo Lucca in entrambe le competizioni.\nAnche per la stagione successiva la squadra di Schio, che si avvale anche del contributo di Isabelle Yacoubou e di Cecilia Zandalasini, si aggiudica nuovamente tutti e tre i trofei, la Coppa Italia vincendo su Ragusa, la Supercoppa su Lucca e il campionato (ottenuto il primo posto al termine della stagione regolare) confrontandosi ancora con Ragusa, in una finale molto combattuta (risultato finale 3-2 per Schio). Ancora sotto la guida di Mendez e con Ashley Walker nel team, durante la stagione 2015-2016 il Famila perde con Ragusa la finale di Coppa Italia; le arancioni confermano comunque la leadership italiana vincendo l'ottavo scudetto della loro storia - il quarto consecutivo ottenuto - imponendosi 3-0 contro il Lucca, la settima Supercoppa Italiana (sorpassando il Ragusa) e ottenendo un ottimo piazzamento in EuroCup. Il campionato 2016-2017 inizia con l'ottava vittoria della Supercoppa Italiana ottenuta vincendo nuovamente contro il Ragusa. Cambiato il tecnico a stagione in corso, con l'ingaggio di Mauro Procaccini in sostituzione di Mendez, la squadra accede ai quarti di finale in Eurolega. Il 26 Febbraio 2017 il Famila vince la sua decima Coppa Italia al PalaTalierco di Mestre battendo Lucca 80 a 66. Ai play-off il Famila viene inaspettatamente sconfitto in finale dal Lucca, che si impone 3 a 1 nella serie e si aggiudica cos\u00ec il primo scudetto della sua storia.\nPer la stagione 2017-2018 il Famila ingaggia il francese Pierre Vincent come allenatore e apporta alcune modifiche alla squadra: Sottana e Mart\u00ednez lasciano, mentre entrano nel team Lisec (gi\u00e0 con il Famila in passato) e Dotto. Nel corso della stagione il Famila riesce per la quarta volta nella sua storia a completare il \"treble\": la squadra conquista infatti la undicesima Coppa Italia (Schio batte Lucca 67-50), la nona Supercoppa (ancora battendo Lucca 54-70) e il nono scudetto imponendosi 3 a 2 sul Ragusa.\nLa stagione seguente, nuovamente sotto la guida di Vincent, \u00e8 caratterizzata da un profondo rinnovamento della squadra: vengono confermate solo Masciadri, Lisec e Dotto. Nonostante ci\u00f2 il Famila si aggiudica nuovamente la Supercoppa, mentre non riesce a centrare la conquista della Coppa Italia. Raggiunge per\u00f2 in finale di stagione il primo posto in classifica e ottiene il decimo scudetto sconfiggendo nella finale play-off il Ragusa, chiudendo la serie in gara 4. La finale rappresenta anche l'addio dell'attivit\u00e0 agonistica del capitano Raffaella Masciadri.\nGli anni 2020.\nA causa della pandemia di COVID-19 la stagione 2019-2020 non \u00e8 stata disputata, cos\u00ec neppure le competizioni europee; il Famila riesce comunque a aggiudicarsi l'undicesima Supercoppa italiana, sorpassando il Ragusa.\nLa stagione 2020-2021 vede la squadra nuovamente guidata da Vincent. Le sfide al vertice sono sempre quelle giocate tra Schio e Venezia: il Famila vince la dodicesima Coppa Italia (Schio batte Venezia 69 a 55), ma Venezia si aggiudica la Supercoppa italiana (Venezia batte Schio 73 a 64) e lo scudetto, fermando Schio alla quinta partita della serie.\nCampo di gioco.\nDalla stagione 1988-89 il Famila Basket Schio gioca le sue partite casalinghe al Palasport Livio Romare, prima denominato PalaCampagnola. Precedentemente si era giocato nel Palazzetto Don Bosco e nella Palestra Mario Lanzi.\nIl PalaRomare ha 2700 posti a sedere. Nella stagione 2007-08 il PalaRomare \u00e8 l'unico palazzetto della serie A1 a rimanere imbattuto al termine sia della stagione regolare che dei play off.\nRoster 2021-2022.\n\"Aggiornato al 13 dicembre 2021\"."}
{"id": "773356", "revid": "486946", "url": "https://it.wikipedia.org/wiki?curid=773356", "title": "Famila Schio", "text": ""}
{"id": "773357", "revid": "4193", "url": "https://it.wikipedia.org/wiki?curid=773357", "title": "Cometa McNaught", "text": ""}
{"id": "773358", "revid": "339392", "url": "https://it.wikipedia.org/wiki?curid=773358", "title": "Isab Energy Priolo", "text": ""}
{"id": "773359", "revid": "984922", "url": "https://it.wikipedia.org/wiki?curid=773359", "title": "Cantone di Sarcelles-Nord-Est", "text": "Il Cantone di Sarcelles-Nord-Est era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Sarcelles."}
{"id": "773361", "revid": "339392", "url": "https://it.wikipedia.org/wiki?curid=773361", "title": "Acer Priolo", "text": ""}
{"id": "773362", "revid": "22475", "url": "https://it.wikipedia.org/wiki?curid=773362", "title": "Buddhabrot", "text": "Il buddhabrot \u00e8 un rendering speciale dell'insieme di Mandelbrot che, quando viene ruotato di 90 gradi (in senso orario), assomiglia per alcuni aspetti all'immagine di Buddha. Invece quando viene visto ruotato di 90 gradi (in senso antiorario), assomiglia vagamente a una faccia con degli occhiali larghi e triangolari.\nLa scoperta.\nLa tecnica del rendering del \"Buddhabrot\" \u00e8 stata scoperta e descritta nel 1993 in un messaggio su Usenet sci.fractals da Melinda Green, che scrisse:\nPrecedenti ricerche erano arrivate molto vicino a scoprire la tecnica del Buddhabrot. Nel 1988 Linas Vepstas ha spedito immagini del Buddhabrot a Cliff Pickover per fargliele includere nel libro che stava scrivendo: \"Computers, Pattern, Chaos, and Beauty\". Questo port\u00f2 direttamente alla scoperta dei Pickover stalks.\nI ricercatori filtravano le traiettorie per riprodurre una immagine simile ad un fantasma tipica dell'arte Hindu. Green all'inizio la chiam\u00f2 Ganesh, perch\u00e9 un suo aiutante indiano lo ha riconosciuto come il dio 'Ganesh', che \u00e8 un dio con la testa di elefante. Il nome \"Buddhabrot\" \u00e8 stato adottato pi\u00f9 tardi da Lori Gardi.\nMetodi per il rendering.\nMatematicamente, l'insieme di Mandelbrot consiste in un insieme di punti \"c\" nel piano dei numeri complessi per i quali la seguente iterazione\ncon \"z\"0 = 0 non tende all'infinito.\nTuttavia, il \"Buddhabrot\" \u00e8 un render che si ottiene da un contatore su un array bi-dimensionale, un contatore per ogni pixel (l'array bidimensionale \u00e8 usato per tenere traccia dei due assi).Per iniziare si prendono dei numeri random (o, alternativamente, uno spazio uniformemente distribuito) di punti \"c\" che vengono iterati attraverso la funzione di Mandelbrot, e, per tutti i punti che escono entro un certo numero di iterazioni, i contatori di ogni pixel dove il valore di \"z\" \u00e8 passato vengono incrementati (un aumento per ogni passaggio). Dopo che un grande numero di valori di \"c\" \u00e8 stato utilizzato, i colori dell'immagine vengono scelti in base ai valori registrati all'interno dell'array (si usano colori diversi o gradienti o scale di saturazione/luminosit\u00e0).\nVarianti.\nIl numero di iterazione scelto ha un grosso effetto sull'immagine ottenuta, valori pi\u00f9 grandi danno un aspetto pi\u00f9 nitido, poich\u00e9 un numero minore di punti passano da un grande numero di pixel prima di uscire dal set, il render visualizzer\u00e0 il loro percorso in maniera pi\u00f9 chiara.\n\u00c8 possibile generare un'immagine che mostri solo i percorsi dei punti \"c\" che impiegano molto prima di uscire, non renderizzando invece quelli che escono velocemente. Questo rimuove l'effetto noise e fornisce un'immagine molto pi\u00f9 dettagliata.\n\u00c8 possibile creare una immagine composta da tre rendering con differenti numeri di iterazioni e differenti colori; per esempio, combinando una immagine in rosso di 2.000 iterazioni, una verde di 200, e una blu di 20. Alcuni hanno chiamato questa tecnica \"Nebulabrot\" poich\u00e9 l'immagine finale \u00e8 simile a quella di una nebulosa.\nUn'altra tecnica di rendering consiste nel disegnare i percorsi dei punti \"c\" che si trovano nel Insieme di Mandelbrot (che quindi non escono); una sorta di \"Anti-Buddhabrot\"."}
{"id": "773363", "revid": "79968", "url": "https://it.wikipedia.org/wiki?curid=773363", "title": "Giunta di Cassa Sacra", "text": ""}
{"id": "773364", "revid": "1543377", "url": "https://it.wikipedia.org/wiki?curid=773364", "title": "Irenarco di Solovki", "text": "Fu egumeno (abate) del monastero di Solovki.\n\u00c8 venerato come santo dalla Chiesa ortodossa russa, che lo ricorda il 17 luglio.\nBiografia.\nMonaco dotato di zelo e attenzione nel culto religioso, Irenarco fu nominato egumeno del monastero di Solovki nel 1614. Sotto la sua direzione il monastero fu fortificato in pi\u00f9 punti con la costruzione di una cinta di mura in pietra, sormontata da torri ed un profondo fossato che avrebbero permesso al monastero stesso di sostenere l'eventuale attacco delle truppe svedesi e danesi.\nSotto la sua direzione spirituale furono inoltre formati molti asceti, tra cui va ricordato San Eleazar, fondatore di uno skit sulla vicina isola di Anzersk.\nIrenarc\u00f2 mor\u00ec il 17 luglio 1628, dopo aver passato gli ultimi anni della propria esistenza in costante e silenziosa preghiera. Leggenda vuole che le sue reliquie giacciano in un incavo nascosto della cappella del monastero a lui dedicata."}
{"id": "773366", "revid": "74801", "url": "https://it.wikipedia.org/wiki?curid=773366", "title": "Contea di Cortland", "text": "Cortland \u00e8 una contea dell'area centrale dello Stato di New York negli Stati Uniti.\nGeografia fisica.\nLa contea confina a nord con la contea di Onondaga, ad est con le contee di Madison e di Chenango, a sud con le contee di Broome e di Tioga ed a ovest con le contee di Tompkins e di Cayuga.\nIl territorio \u00e8 collinare a sud ed \u00e8 prevalentemente pianeggiante nell'area centro-settentrionale. Il fiume principale \u00e8 il Tioughnioga che scorre verso sud. Nell'area sud-orientale scorre il fiume Otlesic. A nord-ovest la contea si affaccia sul lago di Skaneateles.\nIl capoluogo di contea \u00e8 la citt\u00e0 di Cortland che \u00e8 posta nell'area centrale ed ospita il campus dell'Universit\u00e0 dello stato di New York.\nStoria.\nQuando furono istituite le \"Province di New York\" nel 1683 l'area dell'attuale contea faceva parte della contea di Albany. \nLa contea di Cortland \u00e8 stata istituita nel 1808 separandola da quella di Onondaga. Il nome deriva da quello di Pierre Van Cortland che presiedette alla stesura della prima costituzione dello Stato di New York nel 1777 e fu il primo vice-governatore dello Stato.\nLa cittadina di Cortland fu fondata nel 1791."}
{"id": "773368", "revid": "984922", "url": "https://it.wikipedia.org/wiki?curid=773368", "title": "Cantone di Sarcelles-Sud-Ovest", "text": "Il Cantone di Sarcelles-Sud-Ovest era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Sarcelles."}
{"id": "773369", "revid": "647919", "url": "https://it.wikipedia.org/wiki?curid=773369", "title": "Terremoto del 5 febbraio 1783", "text": ""}
{"id": "773372", "revid": "984922", "url": "https://it.wikipedia.org/wiki?curid=773372", "title": "Cantone di Soisy-sous-Montmorency", "text": "Il Cantone di Soisy-sous-Montmorency era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773373", "revid": "1305772", "url": "https://it.wikipedia.org/wiki?curid=773373", "title": "Defender", "text": ""}
{"id": "773375", "revid": "647919", "url": "https://it.wikipedia.org/wiki?curid=773375", "title": "Terremoto del 6 novembre 1659", "text": ""}
{"id": "773377", "revid": "110157", "url": "https://it.wikipedia.org/wiki?curid=773377", "title": "Cantone di Viarmes", "text": "Il Cantone di Viarmes era una divisione amministrativa dell'Arrondissement di Sarcelles.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "773378", "revid": "1149807", "url": "https://it.wikipedia.org/wiki?curid=773378", "title": "Burnout Paradise", "text": "Burnout Paradise \u00e8 un videogioco di guida, sesto capitolo della serie di videogiochi \"Burnout\", sviluppato dalla \"Criterion\" e pubblicato da Electronic Arts nel 2008 per PlayStation 3 e Xbox 360. Su PC \u00e8 uscito a febbraio del 2009.\nNel gioco si corre per le strade di Paradise City, sui tetti e nei parcheggi della citt\u00e0 dove i giocatori possono competere in diversi tipi di sfide. La colonna sonora include \"Paradise City\" dei Guns N' Roses.\nModalit\u00e0 di gioco.\nDurante il gioco \u00e8 possibile esplorare liberamente la citt\u00e0, causare degli incidenti, compiere degli enormi salti, distruggere cartelloni pubblicitari, entrare in collisione per attivare la modalit\u00e0 \"Spettacolo\", riuscire a compiere un Takedown Signature, in cui si potr\u00e0 scattare una foto della vittima e del Takedown con il PlayStation Eye o la Xbox Live Vision.\nSi pu\u00f2 entrare in azione quando si desidera semplicemente raggiungendo un incrocio con semaforo e sgommare per iniziare una sfida.\nI tipi di competizione sono: le gare classiche, dove vince chi arriva per primo al traguardo; la Furia Stradale, dove lo scopo \u00e8 infliggere un determinato numero di takedown, che aumenta con il progredire del gioco; la modalit\u00e0 Stunt, dove lo scopo \u00e8 accumulare un determinato numero di punti eseguendo acrobazie, di cui avvitamenti, supersalti, tempo in aria e sfondamento di cartelloni; Uomo nel mirino, in cui bisogna raggiungere il traguardo senza venire distrutti e la sfida Strada Rovente, il classico tempo record da luogo a luogo che cambia a seconda dell'auto che si guida per cercare di ottenere una versione modificata di questa.\nSono state apportate varie modifiche alla filosofia della serie: ad esempio, adesso ci sono molte pi\u00f9 scorciatoie che in passato. Progredendo nel gioco, si devono infrangere tutte le regole del codice della strada. Inoltre per ogni strada si possono battere alcune sfide come quella \"spettacolo\" (bisogna cio\u00e8 causare una certa quantit\u00e0 di danni nella suddetta modalit\u00e0) o quella \"a tempo\" (ovvero percorrere quella strada nel minor tempo possibile).\nMultiplayer.\nIl gioco gestisce il multiplayer online, e questa funzione \u00e8 disponibile per PlayStation 3, per PC e per Xbox 360 dotata di disco rigido. La casa produttrice del gioco ha dichiarato che la richiesta del disco rigido si \u00e8 resa necessaria per non privare il giocatore della possibilit\u00e0 di scaricare contenuti aggiuntivi e della possibilit\u00e0 di esplorare un mondo aperto.\nDistribuzione.\nLa data di uscita del gioco \u00e8 stata ufficializzata sulle console di nuova generazione il 24 gennaio 2008 nel Nord America.\nLa demo del gioco \u00e8 stata pubblicata il 13 dicembre, sia per PlayStation 3 che per Xbox 360. Electronic Arts ha messo in commercio il gioco in Europa il 25 gennaio 2008.\nIl 9 maggio 2008 EA ha annunciato la versione Microsoft Windows di \"Burnout Paradise\", con miglioramenti e opzioni multiplayer aggiuntive rispetto alle controparti console; \u00e8 uscita il 5 febbraio 2009.\nNel corso degli anni furono pubblicati svariati aggiornamenti gratuiti per migliorare ulteriormente le prestazioni ed aggiungere nuovi contenuti, mentre la prima espansione a pagamento fu quella denominata \"Big Surf Beach\", la quale introduceva gli spazi ed i luoghi di un'isola, dove si poteva sempre gareggiare per ottenere nuovi trofei inediti.\nDal 1\u00ba giugno 2011 il gioco completo \u00e8 stato reso disponibile gratuitamente agli abbonati del PlayStation Plus.\n\"Burnout Paradise: The Ultimate Box\".\nUscito un anno dopo rispetto al gioco base, \"Burnout Paradise: The Ultimate Box\" \u00e8 una versione speciale di \"Burnout Paradise\", uscita per PS3, Xbox 360 e PC. Oltre al gioco base sono comprese tre espansioni: \"Bikes\", \"Cagney\" e \"Party\".\n\u00c8 stato annunciato l'accordo tra Microsoft e Criterion Games di portare \"Burnout Paradise\" e \"\" su Xbox One grazie alla retrocompatibilit\u00e0.\nAccoglienza.\nLa rivista \"Play Generation\" diede all'edizione \"The Ultimate Box\" per PlayStation 3 un punteggio di 94/100, apprezzando l'ottimo gioco a un prezzo stracciato e con molte preziose aggiunte e come contro alcune scelte cromatiche piuttosto discutibili, finendo per consigliarlo fortemente per il prezzo budget e le ulteriori migliorie, tranne per chi gi\u00e0 possedesse la versione originale."}
{"id": "773379", "revid": "22643", "url": "https://it.wikipedia.org/wiki?curid=773379", "title": "Tavole di Gubbio", "text": ""}
{"id": "773381", "revid": "767487", "url": "https://it.wikipedia.org/wiki?curid=773381", "title": "Cantone di Villiers-le-Bel", "text": "Il Cantone di Villiers-le-Bel \u00e8 una divisione amministrativa dell'Arrondissement di Sarcelles.\nA seguito della riforma complessiva dei cantoni del 2014 \u00e8 passato da 2 a 7 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "773382", "revid": "115158230", "url": "https://it.wikipedia.org/wiki?curid=773382", "title": "VBulletin", "text": "vBulletin (abbreviato come vB) \u00e8 un sistema commerciale di gestione di forum, prodotto dalla Jelsoft Enterprises, scritto in PHP e con appoggio su database MySQL. \u00c8 una delle piattaforme pi\u00f9 diffuse; in ambito commerciale trova come principale rivale IPB, mentre in ambito gratuito trovano molta diffusione phpBB, FluxBB, e SMF.\nvBulletin, nella sua prima incarnazione, era una riscrittura del software forum UBB in formato PHP e MySQL. Solamente con la seconda versione, vBulletin ottenne funzioni innovative e un buon successo.\nv4.0.\nLa versione 4 si differenzia dalle precedenti per il fatto che non offre pi\u00f9 solo una semplice piattaforma forum, ma integra anche funzionalit\u00e0 di Content management system (CMS) a tutti gli effetti, e per questo viene venduto in due licenze diverse: Publishing Suite e Forum Licenze. La differenza fra queste due versioni sta nel fatto che la prima comprende, oltre alla piattaforma forum, la piattaforma CMS e il Blog. Nella versione 4 \u00e8 stata integrata (e migliorata) la ricerca nel forum, nei blog, nei commenti e nei prodotti. \n\u00c8 migliorato il sistema dei template per permettere agli amministratori una facile modifica e sono stati aggiunti dei controlli per facilitare il posizionamento dei banner pubblicitari; \u00e8 stato anche modificato il sistema degli allegati e sono stati aggiunti elementi del SEO come gli url amichevoli. La versione Gold \u00e8 stata distribuita il 21 dicembre 2009 al prezzo di \u20ac190 per la Publishing Suite e di \u20ac135 per la sola licenza Forum.\nv3.8.\nvBulletin 3.8.x ha apportato alcune modifiche sostanziali nella struttura. L'inserimento dei gruppi sociali, dei link per i social network e dei profili maggiormente completi ha attribuito maggiore valore a questo tipo di CMS rendendolo maggiormente completo sotto ogni aspetto. La possibilit\u00e0 di tracciare la modifica dei post \u00e8 stata un'innovazione ben gradita dagli utenti. Ogni utente pu\u00f2 venire a conoscenza pure degli altri utenti che visitano il suo profilo.\nInoltre sono stati inseriti altri metodi antispam durante la registrazione. Oltre il semplice Captcha sono stati inseriti il ReCaptcha e la domanda con risposta.\nL'ultima versione \u00e8 la 3.8.10.\nv3.7.\nLa versione 3.7.0 Gold si presenta con molte opzioni in pi\u00f9 e con un profilo totalmente modificato. Con la versione 3.6.8, e comunque con la pi\u00f9 stabile 3.7.0, ogni utente ha a disposizione un proprio blog.\nv3.6.\nvBulletin 3.6 aggiunge alcune nuove caratteristiche rispetto alla versione 3.5, come il \"Multi-Quote\", il \"Sistema di Infrazioni\", un Poster RSS e il supporto al Podcasting, oltre ad un buon numero di funzioni minori come una maggiore importanza delle funzioni AJAX o il ridimensionamento automatico delle immagini di eccessive dimensioni immesse nel forum. La prima versione finale di vBulletin 3.6, ovvero la 3.6.0, \u00e8 stata distribuita il 3 agosto 2006.\nv3.5.\nvBulletin 3.5 corregge alcuni difetti della versione 3.0. Questa \u00e8 una piccola lista dei cambiamenti apportati:\nv3.0.\nInizialmente la versione 3.0 doveva essere un ampliamento della 2.x, che avrebbe migliorato l'usabilit\u00e0 e la velocit\u00e0 del forum. Ma alla fine \u00e8 divenuto una riscrittura completa, portando molte novit\u00e0 rispetto alla seconda versione:\nv2.x.\nvBulletin 2, la prima versione \"fortunata\" di vBulletin, apportava queste novit\u00e0 rispetto a vBulletin 1:\nv1.x e vBulletin Lite.\nvBulletin 1 come anticipato permetteva le stesse features di UBB.classic. Fu uno dei primi sistemi scritti in PHP e MySQL con tali feature.\nvBulletin Lite era una versione semplificata di vBulletin 1.x series che permetteva a potenziali clienti di testare la compatibilit\u00e0 del loro server con vBulletin. Questa versione \u00e8 stata dismessa dopo la distribuzione di vBulletin 2 a causa di problemi di sicurezza e di et\u00e0."}
{"id": "773392", "revid": "767487", "url": "https://it.wikipedia.org/wiki?curid=773392", "title": "Nostalghia", "text": "Nostalghia \u00e8 un film di Andrej Tarkovskij del 1983. Vinse il \"Grand Prix du cin\u00e9ma de cr\u00e9ation\" al festival del cinema di Cannes di quell'anno, ex \u00e6quo con \"L'Argent\" di Robert Bresson.\nTrama.\nUn poeta sovietico, Andrej Gor\u010dakov, \u00e8 in Italia per scrivere la biografia di un compositore russo del XVIII secolo, Andrej Sosnovskij. Insieme a lui \u00e8 la sua interprete, la bella e irrequieta Eugenia. Durante una tappa a Bagno Vignoni, Gor\u010dakov conosce il vecchio Domenico, un uomo ritenuto da tutti matto perch\u00e9, vari anni prima, \u00e8 rimasto rinchiuso in casa per 7 anni con la sua famiglia in attesa della fine del mondo. Gor\u010dakov \u00e8 attratto dall\u2019uomo e va a trovarlo. Durante il lungo dialogo fra i due, Domenico affida a Gor\u010dakov la missione di compiere in sua vece un rito salvifico: attraversare con una candela accesa la piscina di acque termali di Bagno Vignoni.\nDomenico parte poi per Roma dove, nella piazza del Campidoglio, tiene un lungo discorso davanti a un pubblico di \u201cmatti\u201d, al termine del quale si suicida dandosi fuoco. Gor\u010dakov, dopo una sosta meditativa nella chiesa sommersa di san Vittorino, decide di compiere la missione affidatagli da Domenico. Quando, dopo due tentativi falliti, riesce finalmente a giungere sul lato opposto della piscina e deporvi la candela accesa, viene colpito da un attacco cardiaco. La \"nostalgia\" da cui deriva il titolo \u00e8 quella del poeta espatriato, ma anche quella dei vari personaggi che cercano di superare la propria alienazione spirituale e ricucire la propria separazione fisica dalle altre persone.\nLuoghi.\nNel film troviamo delle immagini del paesaggio toscano e sabino: la cripta della chiesa di San Pietro a Tuscania, l'abbazia di San Galgano, Bagno Vignoni, la Val d'Orcia e la chiesa di Santa Maria in Vittorino a Cittaducale. Una ricerca svolta nei mesi di ottobre e novembre 2015 (gli stessi in cui, nel 1982, fu girato il film) ha consentito di identificare tutti i luoghi delle riprese. I principali fra essi sono:\nDa segnalare anche il documentario realizzato tra il 2012 e il 2014 da un blogger torinese su alcuni dei luoghi in cui il film \u00e8 stato girato. Qui la chiesa di Santa Maria in Vittorino \u00e8 ancora in uno stato pi\u00f9 simile a quello che si vede nel film (nel 2015 il tetto era gi\u00e0 completamente collassato e la chiesa era maggiormente avvolta dalla vegetazione)."}
{"id": "773393", "revid": "1442080", "url": "https://it.wikipedia.org/wiki?curid=773393", "title": "Julio Libonatti", "text": "Con 150 gol totali con la maglia del Torino si trova al secondo posto della classifica dei marcatori del club torinese dietro a Paolo Pulici (172).\nCarriera.\nClub.\nJulio Libonatti, nato da genitori italiani, dopo essersi formato nel Belgrano di Rosario, inizia la sua carriera di calciatore professionista nell'altra squadra della sua citt\u00e0 natale, il Newell's Old Boys. Il suo gioco funambolico e lo spiccato senso del gol porteranno Julio a diventare un idolo dei tifosi rossoneri col soprannome di \"matador\".\nNell'estate del 1925, grazie alla convenzione che consentiva ai figli di italiani di fruire della doppia nazionalit\u00e0, viene tesserato dal Torino.\nAnche in Italia diventa presto un beniamino dei tifosi. Oltre alle doti funamboliche, tipiche dei calciatori argentini, \"Libo\" ha un'intelligenza tattica che gli consente di offrire spettacolari palloni da rete (in futuro verranno chiamati \"assist\") ai due interni. Nei granata l'interno che sfrutta al meglio il gioco di Libonatti \u00e8 Gino Rossetti. Da non dimenticare \u00e8 che in quel Torino gioca anche un grande tessitore della linea d'attacco, il cervello della squadra, Adolfo \"Balon\" Baloncieri. I tre diventano un tutt'uno.\nNasce cos\u00ec il famoso \"trio delle meraviglie\", che porter\u00e0 il Torino a vincere due titoli di campione d'Italia (uno poi revocato) e uno perso nella finale con il Bologna.\nUn dato riassume tutta la potenza di quell'attacco: nel campionato 1928-29, quello appunto perso d'un soffio contro il Bologna, la squadra segn\u00f2 117 reti in 33 partite. \u00c8 numero che neanche il Grande Torino riuscir\u00e0 a battere.\nCon i granata Libonatti colleziona 241 presenze (239 di campionato e 2 di Coppa Italia), segnando 157 reti (150 in campionato e 7 in Coppa Italia).\nNel gennaio 1935 lascia i granata accasandosi, in serie B, con i \"rossoblu\" del Genova 1893 che grazie anche al suo apporto risaliranno subito nella massima serie. Con i genovesi milit\u00f2 sino al 1936.\nNel 1937 viene ingaggiato dal Libertas Rimini, rivestendo il duplice ruolo di allenatore/giocatore. Con i romagnoli ottenne il quinto posto del Girone D della Serie C 1937-1938.\nNazionale.\nIn Argentina a diciotto anni veste gi\u00e0 la maglia biancazzurra arrivando a totalizzare 15 presenze, 8 reti e vincendo la Coppa America del 1921.\nNella Nazionale italiana, invece, grazie al suo status, \u00e8 il primo oriundo a vestire la maglia azzurra, il 28 ottobre 1926. Collezioner\u00e0 17 presenze e 15 reti.\nVita privata.\nFuori dal campo Julio era un tipo spassoso, sempre allegro, pronto allo scherzo, amante della bella vita, delle donne e dell'eleganza. Si racconta che per vestirsi e indossare splendide camicie di seta spendesse grosse somme. Non seppe mai mettere da parte i molti quattrini che guadagn\u00f2 negli anni che gioc\u00f2 in Italia (non paragonabili certamente alle somme di oggi ma per lo stipendio medio di allora, si poteva raccogliere una discreta fortuna), cosicch\u00e9 gli dovettero addirittura pagare il biglietto della nave quando decise di far ritorno in Argentina."}
{"id": "773401", "revid": "729019", "url": "https://it.wikipedia.org/wiki?curid=773401", "title": "Hellcat Records", "text": "Hellcat Records \u00e8 una casa discografica indipendente con sede a Los Angeles, California. Nata come una derivazione dalla Epitaph Records, casa indipendente pi\u00f9 importante nel punk rock, grazie ad un accordo tra Brett Gurewitz (proprietario di Epitaph Records e membro dei Bad Religion) e Tim Armstrong (proprietario di Hellcat e membro dei Rancid). Molte band infatti hanno accordi con entrambe le case discografiche, anche perch\u00e9 solo la Epitaph ha la struttura distributiva per i paesi extra-USA (prevalentemente America, Europa e Asia).\nL'etichetta \u00e8 specializzata nei generi ska, ska-punk, punk rock, oi!, psychobilly e hardcore punk e come altre etichette simili pubblica anche la sua raccolta, col nome di Give 'Em the Boot.\nGruppi di Hellcat Records.\nGruppi attivi.\nGruppi attualmente con Hellcat\nGruppi non pi\u00f9 attivi.\nGruppi che hanno chiuso la carriera con la Hellcat\nGruppi non pi\u00f9 Hellcat.\nGruppi che hanno lasciato la Hellcat per un'altra casa discografica."}
{"id": "773402", "revid": "122865497", "url": "https://it.wikipedia.org/wiki?curid=773402", "title": "Venezia Euganea", "text": "La Venezia Euganea \u00e8 una regione storico-geografica dell'Italia settentrionale, composta dagli odierni territori del Veneto (province di Venezia, Rovigo, Padova, Vicenza, Verona, Belluno, Treviso) e del Friuli (ex province di Udine e Pordenone). Detta anche \"Venezia propria\", con la Venezia Giulia e la Venezia Tridentina, fa parte delle Tre Venezie. Capoluogo della Venezia Euganea era Venezia.\nStoria.\nCon il trattato di pace di Parigi del 1947 la maggior parte della Venezia Giulia (province di Pola, Fiume, Zara e gran parte di quella di Gorizia) venne annessa dalla Jugoslavia, mentre Trieste e l'entroterra formarono un nuovo stato, il Territorio Libero di Trieste, amministrato da angloamericani e jugoslavi. I territori rimasti in Italia della Venezia Giulia assieme alla provincia di Udine formarono nel secondo dopoguerra il Friuli-Venezia Giulia. La regione Veneto fu istituita con le restanti province della ex Venezia Euganea.\nIl termine fu coniato dal linguista goriziano Graziadio Isaia Ascoli, fu in voga durante il Ventennio e utilizzato fino al 1963."}
{"id": "773403", "revid": "466539", "url": "https://it.wikipedia.org/wiki?curid=773403", "title": "Bubu", "text": ""}
{"id": "773425", "revid": "1104133", "url": "https://it.wikipedia.org/wiki?curid=773425", "title": "Cordelia Chase", "text": "Cordelia Chase \u00e8 un personaggio della serie televisiva \"Buffy l'ammazzavampiri\" e co-protagonista dello spin-off \"Angel\", interpretato da Charisma Carpenter. Compare nelle prime tre stagioni di \"Buffy\" e nelle prime quattro stagioni di \"Angel\", facendo un'ultima apparizione nell'episodio \"Bentornata\" della quinta stagione.\nBiografia del personaggio.\n\"Buffy l'ammazzavampiri\".\nPrima stagione.\nCordelia Chase \u00e8 una bella, ricca e snob cheerleader e reginetta del Sunnydale High, la scuola superiore della cittadina californiana di Sunnydale. \u00c8 la ragazza pi\u00f9 popolare della scuola, corteggiata dai ragazzi pi\u00f9 virili e amica delle ragazze pi\u00f9 \"trendy\". Il suo passatempo preferito (a parte lo shopping) \u00e8 prendersi gioco degli sfigati della scuola; in particolar modo di Xander Harris e Willow Rosenberg, etichettati da lei come \"falliti\".\nNon appena conosce Buffy Summers al suo primo giorno di scuola, cerca di portarla dalla sua parte per farla entrare nel suo gruppo di oche superficiali, ma Buffy stringe amicizia con Xander e Willow, ignorandola del tutto.\nAll'inizio Cordelia non ha nulla a che fare con la lotta ai vampiri, e non sa neanche che Buffy \u00e8 la cacciatrice. Lo scoprir\u00e0 verso la fine della prima stagione, in cui (con l'aiuto della professoressa Calendar, Willow e il signor Giles) impedir\u00e0 l'apertura della Bocca dell'Inferno, situata nelle viscere della biblioteca della scuola.\nSeconda stagione.\nAll'inizio della seconda stagione Cordelia conserva la sua popolarit\u00e0 ma inizia a partecipare sempre pi\u00f9 spesso nella lotta contro le forze del male che popolano Sunnydale.\nNell'episodio \"Pezzi di ricambio\", la sua testa rischia di divenire l'ornamento pi\u00f9 prezioso di un cadavere assemblato che dovr\u00e0 andare in sposa a una sorta di Frankenstein; in \"Festa Macabra\", viene rapita (assieme a Buffy) da una congrega di invasati studenti universitari per essere offerta ad un orrido demone divora uomini e in \"Halloween\", aiuta involontariamente ed inconsciamente gli Scoobies a salvare i bambini della citt\u00e0 che si sono misteriosamente tramutati nei costumi che indossano.\nDurante la seconda stagione Cordelia sar\u00e0 sempre pi\u00f9 vicina ai 3 protagonisti, diventando anch'essa una di loro. Inoltre, viene spesso coinvolta negli avvenimenti che accadono nella cittadina di Sunnydale: nell'episodio \"Uova cattive\" viene posseduta insieme a Willow da strani esseri che vivono dentro delle uova; nell'episodio \"Caccia All'Uomo\", Cordelia sar\u00e0 l'unica donna a non essere colpita da un incantesimo d'amore lanciato da una strega del Liceo per vendicarsi della stessa, su richiesta di Xander, il quale verr\u00e0 aiutato poi da Cordelia per non essere \"sbranato\" dalla furia d'amore di tutte le ragazze di Sunnydale.\nUna svolta decisiva per il personaggio di Cordelia ci sar\u00e0 nell'episodio \"L'unione fa la forza (1\u00aa parte)\", in cui dopo esser stata attaccata da uno di tre demoniaci assassini infernali (evocati da Spike e Drusilla per uccidere Buffy), si rifugia nel seminterrato di casa Summers con Xander, con cui si scambier\u00e0 un focoso bacio che dar\u00e0 il via ad una specie di relazione sentimentale tra i due.\nIn principio, Cordelia sar\u00e0 decisamente riluttante all'idea di fidanzarsi ufficialmente con Xander, per non compromettere la sua immagine di popolare reginetta della scuola. E difatti per un po' di tempo la relazione con Xander sar\u00e0 fatta soltanto di fugaci baci rubati negli stanzini della scuola. Dopo essersi mollati e ripresi prover\u00e0 anche un po' di gelosia nei confronti di Buffy quando il ragazzo le star\u00e0 accanto in seguito al cambiamento di Angel in Angelus. Con il concludersi della stagione Cordelia e Xander diventeranno effettivamente una coppia.\nTerza stagione.\nNella terza stagione Cordelia \u00e8 ormai un membro principale della Scooby Gang e durante l'assenza di Buffy in seguito agli eventi finali della stagione precedente, aiuter\u00e0 Xander, Willow e Oz a tenere a bada i vampiri della citt\u00e0.\nCon la terza stagione inizia l'ultimo anno del liceo e una parte del carattere snob e competitivo di Cordelia riemerger\u00e0 nell'episodio \"Il ballo di fine corso\", quando inizier\u00e0 una sfida con Buffy per ottenere voti ed essere eletta reginetta del ballo di inizio corso.\nIl suo momento peggiore arriver\u00e0 per\u00f2 nell'episodio \"Il sentiero degli amanti\", quando dopo essere accorsa in aiuto di Xander rapito insieme a Willow dal vampiro Spike (una vecchia conoscenza della stagione due) lo trover\u00e0 tra le braccia della ragazza mentre si scambiano un tenero bacio. Rimarr\u00e0 anche ferita al fianco, ma il dolore fisico sar\u00e0 niente in confronto a quello morale.\nCordelia sar\u00e0 poi protagonista nell'episodio \"Il Desiderio\", in cui \u00e8 cos\u00ec adirata e sofferente da attirare l'attenzione di Anyanka, demone della vendetta con la specializzazione nelle donne tradite, che spingendola a esprimere un desiderio dar\u00e0 vita ad una versione alternativa e molto pi\u00f9 cupa della loro cittadina: Cordelia si ritrover\u00e0 in una Sunnydale infestata dai vampiri non appena il sole tramonta, dato che Buffy non vi ha mai messo piede; viene a sapere dalla sua ex amica Harmony che sia Xander che Willow sono morti, per poi scoprire che in realt\u00e0 sono due vampiri, i pupilli del Maestro, che non \u00e8 mai morto in questo universo parallelo. Ci sar\u00e0 anche Angel, che verr\u00e0 ucciso da Xander, dopo che questo e Willow uccidono anche la stessa Cordelia. Una volta che la realt\u00e0 viene riportata alla normalit\u00e0, Cordelia cercher\u00e0 di dimenticare definitivamente Xander.\nCercher\u00e0 di recuperare la sua popolarit\u00e0, ma ci\u00f2 risulter\u00e0 impossibile dopo aver frequentato per un lungo tempo Buffy e i suoi amici Xander e Willow.\nCordelia sar\u00e0 fondamentale nell'episodio \"Le streghe di Sunnydale\", in cui sar\u00e0 lei a salvare Buffy e Willow da un rogo allestito dalle loro stesse madri insieme ad altri adulti di Sunnydale; infatti dopo aver fatto riprendere i sensi al Signor Giles, che era precedentemente svenuto, arriver\u00e0 nel luogo del fal\u00f2 appena in tempo per irrigare l'intera stanza e spegnere il fuoco per salvare la situazione.\nIn seguito svilupper\u00e0 una forte attrazione per Wesley Wyndam-Price, il nuovo Osservatore di Buffy, ma il tutto si risolver\u00e0 con un unico ed imbarazzante bacio.\nUn'altra tragedia si abbatter\u00e0 su Cordelia quando suo padre perder\u00e0 tutti i soldi dopo essere stato denunciato per evasione fiscale (\u00ab\"little mistake on his taxes... for the last twelve years\"\u00bb, \u00abun piccolo errore nella dichiarazione delle tasse... per gli ultimi dodici anni\u00bb), e la ragazza dovr\u00e0 cercarsi un lavoro se vuole riuscire almeno a comprarsi un abito per il ballo di fine corso.\nNel finale di stagione (\"La sfida parte 1\" e \"La sfida parte 2\") Cordelia parteciper\u00e0 alla Battaglia di Sunnydale durante la festa dei diplomi e combatter\u00e0 a fianco di Buffy e degli altri ragazzi per sconfiggere il sindaco Richard Wilkins intenzionato a diventare un demone completo il giorno della consegna dei diplomi. La battaglia si concluder\u00e0 con la vittoria dei ragazzi, soddisfatti di essere sopravvissuti al liceo.\n\"Angel\".\nNonostante la sua intelligenza e pur essendo stata accettata in universit\u00e0 come la Columbia University, non \u00e8 in grado di permettersi il college e pertanto si trasferisce a Los Angeles per tentare la carriera di attrice. Incontra Angel a un party ad Hollywood dove finge di avere successo, mentre \u00e8 in realt\u00e0 al verde, vive in uno squallido appartamento e rubacchia cibo dai party. Il suo agente ignora le sue chiamate e non pu\u00f2 chiedere aiuto alla famiglia avendo tagliato tutti i legami. Disperata s'incontra con un produttore che si rivela essere un vampiro. Salvata da Angel e da Allen Francis Doyle, Cordelia si unisce a loro formando la Angel Investigations, dedicata ad aiutare le persone nei guai, generalmente localizzate mediante le visioni inviate a Doyle dalle misteriose e semidivine Forze dell'Essere.\nCordelia diventa rapidamente la manager dell'ufficio, e continua la sua carriera di attrice, non riuscendo per\u00f2 ad andare al di l\u00e0 di commedie e spot pubblicitari. Raggiunge un punto di svolta a met\u00e0 stagione quando la nascente relazione romantica con Doyle viene bruscamente interrotta dalla morte di quest'ultimo. Visibilmente devastata Cordelia tenta di tirare avanti, ma durante un'audizione per uno spot pubblicitario riceve la sua prima visione, un dono trasferito a lei da Doyle nel loro primo e ultimo bacio. Grazie alle visioni ha la possibilit\u00e0 di aiutare gli altri e nel corso degli anni successivi arriva a considerarle la ragione della sua esistenza. Come collegamento di Angel alle Forze dell'Essere, Cordelia diventa un importante membro del gruppo.\nCordelia diventa sempre pi\u00f9 sensibile ai sentimenti degli altri, man mano che sperimenta le emozioni dei soggetti delle sue visioni. Le visioni diventano sempre pi\u00f9 frequenti e intense e iniziano a danneggiare fisicamente il suo cervello. Per mesi prende potenti analgesici e si sottopone a dei TAC che indicano il lento deterioramento delle sue cellule cerebrali. Ma quando le si presenta l'opportunit\u00e0 di passare le sue visioni all'eroico Groosalugg durante un breve viaggio nella dimensione demoniaca di Pylea, Cordelia si rifiuta affermando che le visioni sono una parte di lei e ci\u00f2 che la rende quella che \u00e8, un'eroina.\nMa le visioni sono destinate solo per i demoni e Cordelia lotta per nascondere gli effetti ai suoi amici. Questo va avanti fino al suo 21\u00ba compleanno, quando viene scossa da una visione che invia il suo spirito sul piano astrale. Questa opportunit\u00e0 viene sfruttata da Skip, un demone mercenario, al soldo delle Forze dell'Essere, in attesa di manifestarsi sulla terra.\nSkip finge di essere la guida di Cordelia delle Forze dell'Essere e mostrandole selettivamente momenti in cui Angel la definisce come nient'altro che una ricca ragazzina di Sunnydale e offrendole la vita \"perfetta\" come attrice di successo, come aveva sempre desiderato (sapendo che avrebbe infine cercato l'inganno), la trasforma parzialmente in demone. Cordelia pu\u00f2 ricevere le visioni senza subire dolori, ma si verificano anche degli effetti collaterali mistici, incluse temporanee manifestazioni di poteri psichici e la capacit\u00e0 di rientrare nelle visioni in un momento successivo.\nSenza che nessuno lo sappia, la trasformazione di Cordelia mette in moto una serie di eventi, il suo corpo diventa adatto a ospitare le forze del male. La trasformazione di Cordelia le d\u00e0 il potere non interamente sotto il suo controllo, di purificare le influenze malvagie con una brillante luce bianca. Nel finale della terza stagione Skip ricompare a Cordelia mentre questa \u00e8 diretta a un appuntamento per dichiarare il suo amore ad Angel. Skip le dice che grazie al bene che ha fatto sulla terra \u00e8 pronta a ascendere a un piano superiore di esistenza per compiere ancora pi\u00f9 del bene, come essere superiore. In realt\u00e0 \u00e8 una finta per farla entrare nel piano dei poteri decaduti in modo da permettere loro di entrare in Cordelia. Rimasta convinta Cordelia accetta la chiamata a un piano superiore, ascendendo al cielo circondata da luci brillanti, scomparendo infine da questo piano di esistenza. Angel non avrebbe potuto comunque incontrarla, essendo stato intrappolato da suo figlio, Connor, e rinchiuso in una bara in fondo al mare.\nNei quattro mesi di permanenza sul piano superiore, Cordelia si annoia. Incapace di parlare ai suoi amici e non potendo fare alcun bene \u00e8 inconsapevole che i poteri decaduti stanno violando il suo corpo. Cordelia ritorna infine sulla Terra, ma la sua discesa le cancella le sue memorie e forza i poteri decaduti in ibernazione. Angel nasconde la verit\u00e0 a Cordelia, temendo che non reggerebbe nello scoprirla. Confusa e insospettita dalla Angel Investigations e dai suoi membri, Cordelia cerca la verit\u00e0 e rimane inorridita da quanto scopre. Dopo essere stata attaccata da un violento demone e da diversi agenti della Wolfram &amp; Hart, Cordelia viene salvata da Connor e sentendosi sicura in sua compagnia decide di trasferirsi nel suo appartamento, apprezzando la sua onest\u00e0 riguardo al sovrannaturale.\nDurante la sua permanenza Cordelia si sente persa e sola, diventando frustata dalla sua incapacit\u00e0 di ricordare il suo passato. Si rende conto che deve imparare nuovamente a difendersi da sola. Connor, come gi\u00e0 aveva fatto suo padre Angel, si offre di addestrarla in combattimento. Il cuore guerriero e le capacit\u00e0 atletiche di Cordelia la rendono una guerriera naturale e durante una sessione di addestramento il suo abbraccio di vittoria a Connor diventa un bacio rubato. Per\u00f2 con sgomento di Connor non pu\u00f2 permettere che niente le succeda fino a che non riesce a ricordare chi \u00e8 veramente.\nLe memorie di Cordelia vengono infine ripristinate da un incantesimo di Lorne nell'episodio \"Spin the Bottle\", ma l'incantesimo risveglia anche i poteri decaduti. L'entit\u00e0 che sar\u00e0 successivamente chiamata Jasmine si \u00e8 fusa con ogni cellula e fibra del suo corpo e ora sommerge completamente la sua consapevolezza. Nell'episodio \"Apocalypse, Nowish\" il possesso di Jasmine su Cordelia diventa evidente quando usa il corpo di Cordelia per copulare con Connor, rimanere incinta e creare un corpo separato per s\u00e9 stessa.\nMentre \u00e8 incinta e sotto il controllo di Jasmine, Cordelia per servire i piani di Jasmine, uccide Manjet, l'ultimo totem del sole, Lilah Morgan, e la famiglia Svear. Convince Angel e il suo gruppo a riportare indietro Angelus per distrarli e mantenere segreti i suoi piani. Cordelia rapisce l'anima di Angel cos\u00ec che questo non possa tornare e continua a dire a Connor che loro sono speciali, ingannandolo e facendogli credere che il resto del gruppo li odi e che ucciderebbe loro e il loro bambino.\nInfine Cordelia viene scoperta e il gruppo di Angel interroga Skip, che rivela il piano di Jasmine, racconta che tutti gli eventi degli ultimi otto anni sono stati attentamente pilotati. Skip racconta anche che Jasmine non pu\u00f2 essere rimossa da Cordelia senza mettere quest'ultima in uno stato di coma vegetativo permanente. Prima che Angel possa uccidere la donna che ama, Cordelia, con l'aiuto di Connor, esegue un rituale che permette a Jasmine di manifestarsi infine in questo piano. Successivamente cade in coma, la sua forza vitale esaurita. Dopo che Angel si unisce alla Wolfram &amp; Hart, Cordelia viene trasferita in un ospedale, nel tentativo di rianimarla.\nCordelia rientra per l'ultima volta nel 100\u00ba episodio \"Bentornata\", aiutando un disilluso Angel a ritrovare la sua forza interiore. Ma si tratta solo di una proiezione astrale, facilitata dalle Forze dell'Essere, che le dovevano un favore per tutto quello che ha dovuto subire. Dopo un tenero bacio ad Angel in cui gli d\u00e0 una visione che lo indirizza nella direzione dei reali promotori della prossima apocalisse, si scopre che Cordelia \u00e8 morta nel sonno, senza mai essersi svegliata.\nPoteri e abilit\u00e0.\nInizialmente Cordelia \u00e8 un normale essere umano senza alcun potere sovrannaturale e per le prime tre stagioni di \"Buffy\" gioca essenzialmente il ruolo della vittima, sebbene progressivamente divenga pi\u00f9 attiva nella caccia ai vampiri imparando come difendersi. Essendo stata una cheerleader, Cordelia dispone di abilit\u00e0 fisiche non indiscrete, essendo la stessa attrice un'ottima atleta e ginnasta, tra cui spiccano dei riflessi incredibili; per via di tale caratteristica la ragazza dimostra di essere predisposta alla mimica dei movimenti, dunque gi\u00e0 nella terza stagione di \"Angel\" d\u00e0 prova di aver imparato a combattere semplicemente osservando i movimenti fatti dal vampiro e replicandoli alla perfezione. Tramite lo stesso principio apprender\u00e0 la scherma divenendo un'ottima spadaccina.\nIn \"Morte di un eroe\", Cordelia riceve il potere di chiaroveggenza di Doyle quando questi la bacia in punto di morte. Tale potere consente alla donna di avere visioni confuse che l'ammoniscono del pericolo che incombe su una persona o dell'avvento di imminenti disastri demoniaci. Ad ogni modo le visioni le provocano un progressivo tumore al cervello in quanto destinate non a un umano ma ai demoni, per porre fine all'agonia dunque, Cordelia si fa tramutare in una mezza-demone dal demone Skip. A seguito della trasformazione la ragazza diviene immune agli effetti collaterali delle sue visioni, le quali divengono perfino pi\u00f9 chiare e dettagliate, oltretutto le vengono forniti un vasto numero di ulteriori poteri:\nA seguito della sua morte Cordelia dimostra di poter apparire sotto forma di proiezione astrale ad Angel, tale capacit\u00e0 \u00e8 un dono fattole dalle Forze dell'Essere a causa del destino subito per via del legame con loro. Tale potere viene mostrato solamente una volta nella serie (in \"Bentornata\") tuttavia pi\u00f9 avanti in \"\", la ragazza d\u00e0 prova di poter comparire al vampiro ogni volta che questi necessiti la sua consulenza per prendere la giusta decisione.\nEvoluzione.\nCordelia \u00e8 uno dei personaggi che pi\u00f9 \u00e8 cambiato di tutti quelli presenti nel Buffyverse; la ragazza infatti si \u00e8 evoluta drammaticamente nel corso delle due serie. Da un'egocentrica maniaca della moda a una persona la cui vita \u00e8 dedicata ad aiutare gli altri. Quando viene introdotta per la prima volta Cordelia non sente alcun desiderio di diventare una persona migliore, ma dopo aver subito il rifiuto e la derisione dei suoi amici originali, supera la sua mancanza di profondit\u00e0. Quando muore \u00e8 una persona con una forte fiducia in s\u00e9 e con una grande compassione per tutti coloro che soffrono, che rimpiazzano l'arroganza e la vanit\u00e0 della sua adolescenza. Grazie a queste virt\u00f9 ottiene con merito il titolo di \"Campione\".\nConcezione e casting.\nCordelia fu originariamente destinata a servire da contraltare drammatico alla protagonista della serie, Buffy Summers. Adattando il concetto del film a una serie televisiva Whedon decise di reinventare il personaggio di Buffy. La superficiale cheerleader del film del 1992, come interpretata da Kristy Swanson, era cresciuta in una Buffy pi\u00f9 matura e di mentalit\u00e0 pi\u00f9 aperta. Buffy ora si identificava con i fuoricasta sociali come Willow e Xander. In conseguenza di ci\u00f2 Cordelia Chase venne creata per impersonificare i tratti della Buffy superficiale. Nonostante fosse una tipica superficiale \"valley girl\", l'attrice Charisma Carpenter sentiva che la Cordelia delle prime stagioni non fosse comunque \"monodimensionale\", n\u00e9 che fosse \"superficiale quanto la pensava la gente\". Allo stesso tempo la Carpenter era critica del suo ruolo frequente di damigella in pericolo. David Greenwalt, cocreatore e produttore esecutivo di \"Angel\" descrive Cordelia nel suo periodo in \"Buffy\" come un \"personaggio in parte superficiale, in parte vanesio e in parte e in parte egocentrico, ma che [a] era vivace e onesto e che diceva quello che pensava\". In effetti anche quando non era ancora diventata superumana, mostr\u00f2 molto risolutezza.\nCharisma Carpenter si era preparata per fare il provino per il ruolo di Buffy, ma arriv\u00f2 tardi all'audizione e invece fece quello per Cordelia. Essendo arrivata vestita in modo casual per il ruolo di Buffy, che credeva \"avrebbe potuto essere lei stessa\", si sent\u00ec impreparata a provare la parte di Cordelia, perch\u00e9 questa era \"decisamente un personaggio per cui ci dovrebbe vestire\". Sebbene ebbe solo quindici minuti per prepararsi, i produttori furono \"davvero responsivi\" all'audizione di Carpenter e quando lasci\u00f2 lo studio si sentiva fiduciosa di ottenere la parte. Dopo l'audiozione di Carpenter, l'attrice Sarah Michelle Gellar, a cui era stato inizialmente offerto il ruolo di Cordelia, venne richiamata per fare il provino nel ruolo di Buffy. Per la parte di Cordelia venne scelta per prima Bianca Lawson, che per\u00f2 rifiut\u00f2 la parte a causa di precedenti obblighi contrattuali. La Lawson comparve comunque nella seconda stagione di \"Buffy\", come la cacciatrice di vampiri Kendra. La Carpenter, orgogliosa della crescita del suo personaggio nelle due serie, ha dichiarato di non invidiare la Gellar per aver ottenuto la parte di Buffy al suo posto."}
{"id": "773427", "revid": "1705737", "url": "https://it.wikipedia.org/wiki?curid=773427", "title": "Parco nazionale del Grand Canyon", "text": "Il parco nazionale del Grand Canyon \u00e8 un parco nazionale statunitense. Situato nello Stato dell'Arizona, fu istituito il 26 febbraio 1919. Al suo interno si trova il Grand Canyon, una gola del fiume Colorado, considerata una delle meraviglie naturali del mondo. Il parco si estende per 4927 km\u00b2 (1,902\u00a0mi\u00b2). \nStoria.\nL'area attorno al Grand Canyon divenne un monumento nazionale l'11 gennaio 1908 e venne dichiarata parco nazionale il 26 febbraio 1919. L'UNESCO ha inserito il parco nella lista dei patrimoni dell'umanit\u00e0. La creazione del parco fu uno dei primi successi del movimento ambientalista; il suo \"status\" di parco nazionale pu\u00f2 aver aiutato a far fallire le proposte di costruire dighe all'interno dei suoi confini (la mancanza di una tale fama pu\u00f2 aver permesso la costruzione della diga del Glen Canyon pi\u00f9 a monte, che ha allagato il Glen Canyon, creando il lago Powell). \nIl Grand Canyon - che in realt\u00e0 \u00e8 un esteso sistema di canyon collegati - non \u00e8 il pi\u00f9 grande, n\u00e9 il pi\u00f9 profondo canyon del mondo, ma \u00e8 considerato prezioso per la combinazione di grandezza, profondit\u00e0 ed esposizione delle stratificazioni colorate di rocce che risalgono al periodo Precambriano. Venne creato principalmente dal sollevamento tettonico dell'Altopiano del Colorado, e dall'erosione da parte del fiume Colorado e dei suoi affluenti. \u00c8 noto anche come uno degli altopiani americani.\nDescrizione.\nLa maggior parte dei visitatori del parco arriva al South Rim, lungo la strada statale 64 dell'Arizona. La strada entra nel parco attraverso una insenatura di 20\u00a0km, l'ingresso sud, vicino a Tusayan, in Arizona, poi piega verso est, lasciando il parco attraverso l'ingresso est.\nLa direzione del parco \u00e8 al Grand Canyon Village, che si trova a poca distanza dall'ingresso sud ed \u00e8 anche al centro\ndei punti panoramici pi\u00f9 popolari. Circa cinquanta chilometri del South Rim sono accessibili con una strada.\nUna localit\u00e0 turistica molto pi\u00f9 piccola si trova sul North Rim, al quale si\naccede attraverso la strada statale 67 dell'Arizona. Non c'\u00e8 collegamento stradale diretto tra South Rim e North Rim - se si eccettua il Navajo Bridge - e sono quindi necessarie cinque ore di viaggio in auto. Il resto del Grand Canyon \u00e8 estremamente selvaggio e remoto, sebbene molti luoghi siano accessibili tramite sentieri e mulattiere."}
{"id": "773429", "revid": "121040469", "url": "https://it.wikipedia.org/wiki?curid=773429", "title": "Tito Pasqui", "text": "Biografia.\nFiglio dell'agronomo forlivese Gaetano Pasqui e di Gertrude Silvagni, appena ventenne fu volontario nella terza guerra di indipendenza del 1866 incorporato nell'8\u00ba Reggimento del Corpo Volontari Italiani di Giuseppe Garibaldi e, nel 1867 fu nuovamente a Mentana, con il grado di sergente, al fianco di Achille Cantoni come furiere capo.\nSuccessivamente, fu volontario garibaldino anche nella battaglia di Digione. Deposte le armi riprese gli studi, fino a laurearsi in ingegneria civile e matematica a pieni voti assoluti, con lode speciale e menzione onorevole nella Gazzetta Ufficiale del Regno. Fu dapprima assistente alla Scuola Agraria di Bologna, quindi insegnante di estimo e costruzioni all'Istituto Tecnico di Ravenna. Delle sue molteplici attivit\u00e0 si ricordano la politica e gli studi di carattere agricolo.\nDi estrazione originariamente repubblicana, vicino ad Aurelio Saffi, a poco a poco si spost\u00f2 su posizioni sempre pi\u00f9 moderate e monarchiche. Prese parte attiva nell'Amministrazione locale e nazionale: inizi\u00f2 con l'essere assessore comunale a Forl\u00ec e presidente del consiglio provinciale, fino a diventare deputato alla Camera nel 1897.\nTanti sono, nella \"belle \u00e9poque\", gli incarichi che il Regno d'Italia affid\u00f2 al Pasqui, residente per lungo tempo a Roma: fu, per esempio, rappresentante del Governo all'Esposizione agraria universale a Vienna e al Congresso internazionale di economia rurale e forestale. Fu Commissario per l'Italia all'Esposizione Universale (1900) di Parigi. Ricopr\u00ec anche l'incarico di delegato italiano per il regime di importazione dei vini italiani nell'Austria-Ungheria. Nel 1903 fu promosso Ispettore generale dell'Agricoltura, delle Acque e Foreste per poi essere scelto quale ispettore generale e presidente della bonifica dell'Agro romano. \nNonostante i numerosi impegni internazionali non dimentic\u00f2 mai la sua terra d'origine: fu, per esempio, uno dei membri del comitato a sostegno della fondazione del Museo internazionale delle ceramiche in Faenza e contribu\u00ec a sconfiggere la fillossera che infestava la Romagna. Lasci\u00f2 per testamento una cospicua raccolta di libri e documenti alla Biblioteca civica di Forl\u00ec (il Fondo Tito Pasqui). Fu ricordato come prolifico pubblicista e buon oratore.\nOpere.\nPubblic\u00f2 diverse opere di argomento agrario tra cui \"Le macchine al concorso agrario di Ferrara\", \"Coltivazione del cappero\", \"La filossera\". Tra le onorificenze ricevute si menzionano i titoli di Grand'Ufficiale dell'Ordine dei Santi Maurizio e Lazzaro e dell'Ordine della Corona d'Italia, Cavaliere Ufficiale della Legion d'onore (Parigi, 1900), Grand'Ufficiale della Stella di Romania. \nTra gli altri riconoscimenti si citano il \"Gran Premio de Honor de colaboraci\u00f3n\" conferito dal governo argentino, il \"Diploma di Medaglia d'oro\" conseguito all'Esposizione Universale di Parigi (1900) e numerosi altri diplomi di benemerenza tra cui quello per l'Esposizione internazionale di Milano (1906).\nMor\u00ec a 79 anni il 7 luglio 1925 a Forl\u00ec nel cui cimitero monumentale ora \u00e8 sepolto.\nSu \u201cLa Riviera Romagnola \u2013 rassegna settimanale dell'industria e del commercio marinara e termale, del lavoro e dell'arte, di igiene sociale, agricola e sportiva\u201d di gioved\u00ec 13 aprile 1922 (Anno II\u00a0\u2013 N. 15) si legge:\n\"Oggi il Pasqui \u00e8 nella sua diletta Forl\u00ec, nel cuore della sua cara Romagna, che mai dimentic\u00f2 nella sua brillante carriera incoraggiando, secondando amorevolmente quale Direttore generale dell'Agricoltura, quelle numerose iniziative, che si proponevano il risveglio di ogni attivit\u00e0 agricola, l'incremento della produzione e quindi della ricchezza, la diffusione della vera tecnica agraria.\"\n\"Troppo arduo come il lettore facilmente comprende, sarebbe addentrarci nella enumerazione delle benemerenze acquistatesi in questo campo. Possiamo soltanto affermare, che la Romagna va a Lui debitrice di una buona parte del meraviglioso progresso agrario verificatosi in quest'ultimo ventennio.\"\nPi\u00f9 critico fu il coevo \"Monitore della Val Marecchia\" che ne ricord\u00f2 i burrascosi trascorsi rivoluzionari e una certa inclinazione ad eccedere nelle lusinghe rivolte al bel sesso.\nAvendo partecipato, per conto del Governo Italiano, a numerose esposizioni universali, ha collezionato preziosi documenti poi donati alla Biblioteca civica di Forl\u00ec, in cui sono tuttora conservati all'interno dell'Unit\u00e0 Fondi Antichi.\nA novant'anni dalla morte, il Comune di Forl\u00ec gli ha dedicato una mostra dal titolo \"Eurovisioni. Tito Pasqui, un forlivese alle grandi esposizioni (1873-1906)\" a cura di Cristina Ambrosini, dirigente dei Musei civici, Roberto Balzani, docente dell'Universit\u00e0 di Bologna, e Antonella Imolesi Pozzi, responsabile dei Fondi Antichi, Manoscritti e Raccolte Piancastelli della Biblioteca civica, con allestimenti di Flora Fiorini e Sergio Spada.\nL'esposizione, accompagnata da un'agile guida alla mostra, \u00e8 stata visitabile presso i Musei San Domenico dal 10 ottobre 2014 al 6 gennaio 2015."}
{"id": "773431", "revid": "77639", "url": "https://it.wikipedia.org/wiki?curid=773431", "title": "Parco Nazionale del Grand Canyon", "text": ""}
{"id": "773432", "revid": "767487", "url": "https://it.wikipedia.org/wiki?curid=773432", "title": "Macy Gray", "text": "Il suo stile musicale mescola soul e jazz, con accenni \"urban\". Per questi motivi, \u00e8 un'esponente del neo soul, sviluppatosi nella met\u00e0 degli anni '90.\nBiografia.\nFin da piccola si appassiona alla musica, ma viste le prese in giro dei suoi compagni di scuola, per via della sua voce buffa e roca, decide di parlare il meno possibile.\nSi trasferisce a Los Angeles, dove canta in alcuni locali jazz, coinvolgendo amici ed altri artisti in lunghe jam session che si protraevano fin all'alba.\nNel 1999, dopo aver ottenuto un contratto discografico, pubblica \"On How Life Is\". L'album ottiene un enorme successo da oltre sette milioni di copie nel mondo, anche grazie a brani come \"Do something\" e soprattutto \"I Try\", che le fanno guadagnare un Grammy Award. Collabora con Fatboy Slim, prestando la sua voce nel brano \"Demons\".\nNel 2001 pubblica il suo secondo album \"The Id\", trascinato dai singoli \"Sexual Revolution\" e \"Sweet Baby\" che vanta la collaborazione con Erykah Badu. L'album \u00e8 prodotto da Rick Rubin, e oltre la Badu, vanta collaborazioni nomi importanti della scena black contemporanea. Nel frattempo si guadagna la fama di artista bizzarra e imprevedibile, rilasciando dichiarazioni pubbliche spesso surreali.\nNel 2002 appare in \"Spider-Man\", dove interpreta se stessa, e partecipa all'album \"Shaman\" di Carlos Santana.\nNel 2003 pubblica \"The Trouble with Being Myself\" che contiene brani come \"When I See You\" e \"She Ain't Right for You\". Nel 2006 partecipa anche ad un episodio della terza stagione di Raven.\nNel marzo 2007 pubblica l'album \"Big\", anticipato dal singolo \"Finally Made Me Happy\" che vede la collaborazione di Natalie Cole. L'album vanta inoltre collaborazioni con Justin Timberlake, Fergie, will.i.am e Nas.\nAnticipato dal singolo \"Beauty in the World\", nel giugno del 2010 pubblica il suo quinto album in studio dal titolo \"The Sellout\".\nIl 16 febbraio del 2012 partecipa al Festival di Sanremo in qualit\u00e0 di ospite, esibendosi al fianco di Gigi D'Alessio e Loredana Bert\u00e8 con il brano \"Almeno tu nell'universo\", nella versione inglese intitolata \"Flame\". Il 19 febbraio dello stesso anno il designer Joshua Fenu la porta come ospite internazionale della trasmissione Chiambretti Sunday Show e le organizza un party Maison Rouge in suo onore a Milano.\nIn occasione del 40\u00ba anniversario della pubblicazione dell'album\" Talking Book\" di Stevie Wonder pubblica un tribute album nel 2012, nel quale interpreta tutte e dieci le tracce originali.\nNell'ottobre 2014 pubblica il suo ottavo album in studio, tal titolo \"The Way\".\nNel settembre 2016 pubblica un album soul-jazz con l'etichetta Chesky Records di David Chesky. Il disco, intitolato \"Stripped\", contiene sia brani originali che cover e remake di brani gi\u00e0 editi.\nCollabora con Ariana Grande nella canzone \"Leave Me Lonely\", inserita nell'album \"Dangerous Woman\".\nNel settembre 2018 pubblica l'album \"Ruby\"."}
{"id": "773434", "revid": "1632387", "url": "https://it.wikipedia.org/wiki?curid=773434", "title": "Dionysus", "text": "I Dionysus sono stati una band power metal svedese/tedesca formatasi nel 1999 ad opera del batterista Ronny Milianowicz.\nBiografia.\nL'album di debutto dei Dionysus, \"Sign of Truth\" (\"Il segno della verit\u00e0\"), \u00e8 stato registrato agli \u201cStudio Fulda\u201d nel 2002; tale studio \u00e8 conosciuto per la registrazione di album degli Edguy e Avantasia. L'album in questione \u00e8 stato prodotto da Tobias Sammet e mixato da Tommy Newton (gi\u00e0 responsabile del mixaggio di Keeper of the Seven Keys, Part 1 &amp; 2 degli Helloween).\nIl secondo album dei Dionysus, \"Anima Mundi\" (in latino, \"L'anima del mondo\"), \u00e8 stato pubblicato nel 2004.\nI Dionysus inoltre lavorano a stretto contatto con Joacim Cans, cantante degli Hammerfall.\nLe voci di sottofondo di \"Legacy of Kings\" sono di Ronny Milianowicz, mentre Joacim ha scritto il testo di \u201cBringer of Salvation\u201d e \u201cBringer of War\u201d. Ronny e Joacim hanno collaborato per un certo numero di progetti, tra cui il musical \u201cThe Conspiracy\u201d.\nIl terzo album dei Dionysus, \"Fairytales and Reality\" (\"Fiabe e realt\u00e0\") \u00e8 stato pubblicato il 23 agosto 2006.\nNel gennaio del 2007 il cofondatore, batterista e autore dei testi della band decide improvvisamente di lasciare il gruppo per altri impegni musicali, promettendo per\u00f2 ai Dionysus il suo totale supporto per tutte le apparizioni dal vivo del 2007.\n \"...raggiungemmo presto la conclusione che c'erano pi\u00f9 opportunit\u00e0 di rimanere in cima con un nuovo, completamente devoto batterista. La sua ricerca \u00e8 stata una delle nostre priorit\u00e0, e siamo andati lontano. L'annuncio del nostro nuovo, talentoso membro sar\u00e0 presto dato! Possiamo gi\u00e0 promettere un programma solido come la roccia per i tour e i festival nel 2007! Un programma per la Primavera 2007 sar\u00e0 presto pubblicato!\"."}
{"id": "773450", "revid": "95267054", "url": "https://it.wikipedia.org/wiki?curid=773450", "title": "Specialit\u00e0 e varianti del poker", "text": "Questa pagina presenta una lista delle specialit\u00e0 e delle varianti del poker. Per quanto concerne il gioco e le sue regole basilari riferirisi alla voce poker.\nSpecialit\u00e0 e varianti.\nNel poker per specialit\u00e0 s'intende propriamente un gioco con le sue regole e meccanica. Le varianti invece sono le diverse forme con cui la specialit\u00e0 pu\u00f2 essere giocata.\nSebbene il termine variante sia pi\u00f9 spesso utilizzato, tale uso non \u00e8 corretto quando si indica con esso una specialit\u00e0.\nClassificazione delle specialit\u00e0 del poker.\nLe specialit\u00e0 del poker sono svariate e in numero praticamente illimitato; ci\u00f2 nonostante questi giochi possono essere classificati in tre categorie:\nIl pi\u00f9 antico gioco che porta il nome di poker \u00e8 il classico 5 card draw, un semplice draw poker. Da esso si evolve il 5 card stud e da questi il 7 card stud. Attualmente i giochi pi\u00f9 in voga sono i giochi a carte comunitarie in particolare il Texas hold 'em; intanto sono nati anche altri draw poker come deuce to 7 triple draw.\nVi sono anche giochi che contengono altri giochi.\nLe principali specialit\u00e0 del Poker.\nQui sotto vi \u00e8 un elenco delle specialit\u00e0 maggiormente giocate, in particolare quelle che recano (*) sono le specialit\u00e0 giocabili al WSOP.\nVarianti del poker.\nOgni gioco pu\u00f2 essere giocato con una o pi\u00f9 varianti di gioco.\nLe varianti del poker sono sostanzialmente le quattro sotto elencate:"}
{"id": "773453", "revid": "919486", "url": "https://it.wikipedia.org/wiki?curid=773453", "title": "Giuliano (diacono)", "text": "Biografia.\nNato nell'isola di Egina (Grecia), insieme al fratello Giulio viene mandato ad Atene per svolgere studi di tipo profano e successivamente sacro. La loro capacit\u00e0 apostolica spinge il popolo di Atene a chiedere al vescovo la loro consacrazione: per Giulio, il sacerdozio, mentre per Giuliano, in segno di umilt\u00e0 verso il fratello maggiore, il diaconato.\nIn seguito alle persecuzioni attuate dall'imperatore Flavio Valente contro l'eresia ariana, i due fratelli si spingono nelle zone bagnate dal Danubio (Ungheria, Boemia e Polonia) dove costruiscono numerose chiese. \nCon la morte di Valente e l'ascesa al potere di Teodosio I, Giulio e Giuliano ottengono il permesso di predicare liberamente la parola di Dio in tutto l'impero, impegnando anche i funzionari imperiali ad aiutarli, pena la morte.\nRassicurati da questo documento, si recano in Italia a compiere la loro missione apostolica nel Lazio (\"Acque Salve\"), in Liguria e in Lombardia dove incontrano Sant'Ambrogio da Milano e il governatore e senatore Audenzio.\nCon la costruzione di nuove chiese in tutta la regione lombarda arrivano sulle sponde orientali del Lago d\u2019Orta. Qui Giuliano, attratto dalla bellezza del luogo, manifesta la volont\u00e0 di fermarsi a trascorrere il restante tempo della sua vita.\nDecidono di stabilirsi a Gozzano (importante centro strategico) e, convertita la popolazione, costruiscono la novantanovesima chiesa dedicata a Santa Maria, (l'attuale chiesa di San Lorenzo).\nLasciato a Giuliano il compito di ultimare il tempio, Giulio cerca il luogo per la costruzione della centesima chiesa (dedicata ai Santi Apostoli) e lo identifica nell'isola del Cusio (ora Isola di San Giulio).\nNel 391 Giuliano muore e viene sepolto nella chiesa da lui costruita.\nIl suo corpo verr\u00e0 traslato definitivamente nella Basilica di Gozzano nel 1691, nella quale occasione l'arciprete Pietro Giuseppe Terrini terr\u00e0 un discorso commemorativo dedicato al Santo.\nCulto.\nLa festa liturgica di san Giuliano diacono viene celebrata il giorno 7 gennaio; tale ricorrenza non deve essere confusa con la festa liturgica di un altro santo omonimo, San Giuliano di Brioude, martire nel 302, che cade invece il giorno 28 agosto."}
{"id": "773454", "revid": "729019", "url": "https://it.wikipedia.org/wiki?curid=773454", "title": "Humber Light Reconnaissance Car", "text": "La Humber Light Reconnaissance Car era un veicolo corazzato prodotto in Gran Bretagna durante la seconda guerra mondiale. Alcuni mezzi per impieghi particolari furono denominati con il nome di Ironside.\nStoria.\nProdotta dalla Rootes la Humber Light Reconnaissance Car era una autoblindo realizzata sul telaio, leggermente modificato, della vettura di lusso Humber Super Snipe. Lo scafo era saldato ed era stata montata una piccola torretta. Altri interventi riguardarono l'adozione di ruote corrispondenti agli standard militari e in particolare dotate di gomme piene. Il veicolo era inoltre equipaggiato con un apparato radio N\u00b019. tra il 1940 e il 1943 ne furono prodotte circa 5.000.\nVenne utilizzata a partire dal 1941 principalmente dai reggimenti di fanteria, quale veicolo per la ricognizione, e dai reggimenti della Royal Air Force in Tunisia, Italia e Europa occidentale.\nTre di questi mezzi furono modificati per essere utilizzati dalla Famiglia Reale e dai ministri del Governo ed erano conosciuti con il nome di Ironside Saloon.\nDopo la fine del conflitto vennero impiegate dalle unit\u00e0 britanniche dislocate in India e in estremo oriente."}
{"id": "773462", "revid": "174925", "url": "https://it.wikipedia.org/wiki?curid=773462", "title": "Marie-Anne de Cupis de Camargo", "text": ""}
{"id": "773465", "revid": "1719883", "url": "https://it.wikipedia.org/wiki?curid=773465", "title": "Sangue nella religione", "text": "Secondo la concezione comune delle religioni dell'antichit\u00e0, il sangue \u00e8 simbolo di vita; esso conterrebbe una forza vitale che agisce con un potere magico.\nPer acquistare o rinnovare la propria vitalit\u00e0 si usava bere sangue o mangiare la carne sanguinolenta dei sacrifici.\nIl sangue si offriva anche agli d\u00e8i allo scopo di nutrirli della forza vitale che esso conteneva.\nIl sangue nella Bibbia.\nIl sangue nell'Antico Testamento.\nLa concezione che vede nel sangue la sede della vita, \u00e8 condivisa dall'Antico Testamento. \"Poich\u00e9 la vita della carne \u00e8 nel sangue. Per questo vi ho ordinato di porlo sull'altare per fare l'espiazione per le vostre persone; perch\u00e9 il sangue \u00e8 quello che fa l'espiazione, per mezzo della vita\" (Levitico 17:11); \"Gu\u00e0rdati assolutamente dal mangiarne il sangue, perch\u00e9 il sangue \u00e8 la vita, e tu non mangerai la vita insieme con la carne\" (Deuteronomio 12:23).\nIl sangue versato in un assassinio, \u00e8 una potenza che deve essere placata (cfr. Genesi 4:10) il sangue di Abele).\nSe il sangue \u00e8 la vita, non possiamo appropriarcene: la vita appartiene a Dio e noi dobbiamo rispettare la vita altrui. \"Non uccidere\"' Esodo 20:13; \"Certo, io chieder\u00f2 conto del vostro sangue, del sangue delle vostre vite; ne chieder\u00f2 conto a ogni animale; chieder\u00f2 conto della vita dell'uomo alla mano dell'uomo, alla mano di ogni suo fratello. Il sangue di chiunque sparger\u00e0 il sangue dell'uomo sar\u00e0 sparso dall'uomo, perch\u00e9 Dio ha fatto l'uomo a sua immagine\" Genesi 9:5-7), ma deve anche astenersi dal cibarsi del sangue degli animali offerti in sacrificio.\nIl comandamento \u00e8 solenne e pi\u00f9 volte ripetuto (Genesi 9:1-4; Levitico 17:10-16; Deuteronomio 12:22-25), tanto da essere considerato di importanza universale e non limitato al solo popolo di Israele. Nella controversia fra la chiesa ellenista e i Giudeocristiani, l'astenersi dal \"sangue\" \u00e8 considerato uno degli obblighi ai quali tutti i cristiani devono attenersi (Atti 15:20:29). Oggi ancora questo divieto \u00e8 osservato dagli ebrei praticanti.\nIl sangue \u00e8 anche importante nei sacrifici appunto perch\u00e9 esso \u00e8 considerato vita. Col sangue d'agnello gli Israeliti in Egitto, prima della loro partenza, avevano segnato gli stipiti delle loro porte (Esodo 12); con l'aspersione del sangue avviene la stipula dell'Alleanza nel corso dei numerosi sacrifici.\nNon si tratta, per\u00f2, di un'azione misteriosa e magica del sangue in s\u00e9 stesso. Esso non possiede virt\u00f9 proprie, ma \u00e8 il mezzo dell'espiazione ordinato da Dio.\nIl sangue nel Nuovo Testamento.\nTutti i significati su indicati si ritrovano nel Nuovo Testamento riferiti al sangue versato da Ges\u00f9 sulla croce. Esso \u00e8 \"il sangue del patto\" (Matteo 26:28; Marco 14:24), del \"nuovo patto\" (Luca 22:20; 1 Corinzi 11:25), cio\u00e8 del patto di grazia stabilito da Dio con coloro che credono in Cristo, e convalidato con il sacrificio sul Calvario.\nPer mezzo del sangue di Cristo i credenti sono giustificati (Efesini 1:7; 1 Pietro 1:19), riconciliati con Dio e ristabiliti nella Sua pace (Colossesi 1:20), e riconciliati anche fra di loro (Efesini 2:13).\nIl sangue di Cristo \u00e8 per essi \"vera bevanda\" spirituale (Giovanni 6:55) e \"li purifica da ogni peccato\" (prima lettera di Giovanni 1:7).\nVarie nozioni connesse con i sacrifici nel Tempio confluiscono in questa interpretazione: il sangue dell'agnello pasquale, che aveva preservato gli Israeliti dall'angelo sterminatore (1 Corinzi 5:7; cfr. Esodo 12:11ss) e i riti del gran giorno delle espiazioni (Ebrei 9:7 ss; cfr. Levitico 16).\nQuel che importa, in tutti questi riferimenti, non \u00e8 tanto l'accuratezza delle forme liturgiche, ma l'affermazione teologica che Cristo \u00e8: \"l'Agnello di Dio che toglie i peccati dal mondo\" (Giovanni 1:20; 1 Pietro 1:19).\nIl sangue di Cristo nella concezione eucaristica del Cattolicesimo.\nNella concezione cattolica-romana, durante la celebrazione eucaristica, il vino si trasforma nel vero sangue di Cristo (Transustanziazione).\nIl sangue nella concezione dei Testimoni di Geova.\n\u00c8 nota l'opposizione dei Testimoni di Geova alle trasfusioni di sangue. \u00abI testimoni dicono che \u2014 secondo la Bibbia \u2014 nel sangue c'\u00e8 la vita dell'individuo e che, quindi, mischiando un sangue con l'altro nelle trasfusioni si mischia una vita con l'altra\u00bb.\nUn articolo della \"Torre di Guardia\" del 1\u00ba luglio 1945 spieg\u00f2 nei particolari il punto di vista cristiano dei Testimoni riguardo alla \u00absantit\u00e0 del sangue\u00bb.\nCon esso si voleva dimostrare che il divieto imposto a No\u00e8 in ' era valido per tutti i suoi discendenti e non comprendeva solo il sangue animale, principio messo in risalto nel I secolo quando nella riunione conosciuta come Concilio di Gerusalemme venne comandato ai cristiani di \u00abastenersi dal sangue\u00bb (').\nIn base all'interpretazione che essi fanno , e ignorare questa esigenza scritturale poteva significare mancanza di rispetto per il sacrificio di Ges\u00f9 per cui, accettare di proposito una trasfusione di sangue, anche per salvarsi la vita (bisogna ricordare che anche nella tradizione ebraica pi\u00f9 ortodossa si pu\u00f2 infrangere un precetto della Torah pur di salvare la vita, la propria o degli altri) e manifestare di seguito uno spirito impenitente, a partire dal 1961, \u00e8 motivo di disassociazione, cio\u00e8 espulsione, dalla congregazione dei Testimoni di Geova.\nDa allora i testimoni di Geova hanno fatto un grande sforzo per ottenere la cooperazione dei medici e per aiutarli a capire la loro posizione. In Italia (dove i medici hanno per deontologia professionale l'obbligo di fare tutto il possibile per garantire il maggior benessere ai propri pazienti) alcuni ospedali hanno introdotto la possibilit\u00e0 di scelta di trattamenti alternativi alla trasfusione allogena, come il recupero intraoperatorio, la macchina cuore-polmone e l'emodiluizione. I testimoni di Geova, d'altro canto, considerano accettabili terapie trasfusionali con sostanze diverse dal sangue quali, ad esempio, il Ringer lattato o il Plasma expander."}
{"id": "773483", "revid": "92723", "url": "https://it.wikipedia.org/wiki?curid=773483", "title": "Minskij Avtomobil'nyj Zavod", "text": "La Minskij Avtomobil'nyj Zavod (; ), ma pi\u00f9 nota con l'acronimo MAZ (\u041cA\u0417), \u00e8 una societ\u00e0 di costruttori di autoveicoli e filoveicoli con sede a Minsk, capitale della Bielorussia.\nStoria.\nLa storia di MAZ inizia nell`agosto 1944. Al tempo della Guerra Seconda Mondiale il governo Sovietico organizz\u00f2 a Minsk l`assemblaggio di autocarri americani GMC e Studebaker forniti dagli Stati Uniti tramite i prestiti land-lease. Il primo camion usc\u00ec dalla produzione il 7 novembre 1944. La capacit\u00e0 dello stabilimento era 150 autocarri al giorno. Oltre ai marchi GMC e Studebaker, fu organizzata la produzione degli autocarri pesanti statunitensi Mack NR.\nLa societ\u00e0 MAZ \u00e8 stata fondata ufficialmente a Minsk in Bielorussia nel 1947. La produzione degli autocarri pesanti MAZ-200 e dumper MAZ-205 \u00e8 stata trasferita da Yaroslavl a Minsk.\nNegli anni sessanta, la MAZ ha iniziato la produzione della nuova linea di autocarri MAZ-500. I modelli principali della linea MAZ-500 sono:\nDal 1975 \u00e8 diventata la fabbrica principale dell'Unione dei costruttori automobilistici bielorussi, conosciuta come la Belauto-MAZ (in russo: \u0411\u0435\u043b\u0430\u0432\u0442\u043e\u041c\u0410\u0417).\nNel 1966 la MAZ ha ottenuto la medaglia di Lenin e nel 1971 la medaglia della Rivoluzione d'ottobre per i successi raggiunti.\nAlla fine degli anni settanta, la MAZ ha inventato e messo in produzione la gamma degli autocarri MAZ-5432. I modelli principali sono:\nTrasporto pubblico.\nIl primo autobus MAZ-101 \u00e8 stato creato da MAZ nel 1993. MAZ-101 \u00e8 stato basato sulla base di tedesco Neoplan. Ma questo modello non ha trovato il suo mercato. Tra poco tempo MAZ ha creato il nuovo modello a base di propri aggregati. Si chiama MAZ-103. Il modello \u00e8 diventato molto popolare sia nei paesi di ex Unione Sovietico che nei paesi europei e non solo. Questo modello dopo alcuni modernizzazioni e restyling si produce a richiesta dei clienti fino ad adesso (insieme con i modelli moderni). \nAdesso MAZ produce una vasta gamma dei veicoli passeggeri. Sono autobus urbano MAZ-203, autosnodati MAZ-215 e MAZ-216, autobus interurbano MAZ-251, bus aeroportuali MAZ-171 e MAZ-271, filobus MAZ-T203 (MAZ-203T70), autobus medi MAZ-206 e MAZ-226 e tanti altri. \nTradizionalmente gli autobus e filobus di MAZ sono molto popolari nel territorio della ex-URSS, soprattutto in Russia, Bielorussia, Ucraina, Moldavia, e in alcuni paesi europei. I filobus MAZ vanno ad assemblaggio in Ucraina (Dnipro-T203), Russia (UTTZ-MAZ). MAZ ha effettuato le forniture degli autobus a Cuba (2008), Venezuela, Mongolia (2015), assemblandoli in Vietnam e Serbia (BIK). \nAutocarri.\nMAZ produce una vasta gamma di autocarri nelle formule 4x2, 4x4, 6x2, 6x4, 6x6, 8x4, 8x8. Per i clienti, offre modelli con classe ecologica Euro-5 e Euro-6 ma a richiesta particolare (per esempio, per i paesi africani) pu\u00f2 produrre modello della generazione precedente (Euro-4).\nTrasporti leggeri.\nDal`anno 2019 MAZ fa l`assemblaggio di furgone cinese JAC Survay e produce insieme con la societ\u00e0 affigliata Kupava vari tipi di minibus (incluso un modello lusso)."}
{"id": "773487", "revid": "767487", "url": "https://it.wikipedia.org/wiki?curid=773487", "title": "Piotr Czachowski", "text": "Carriera.\nClub.\nInizi\u00f2 a dare i primi calci al pallone nel Okecie, squadra minore di Varsavia, per poi passare allo Stal Mielec che lo cedette in prestito al Legia Varsavia nel 1990-1991 e l'anno successivo allo Zaglebie Lubin, per poi cederlo a titolo definitivo al Legia nel 1992. Con il Legia ha giocato le semifinali della Coppa delle Coppe 1990-1991, venedo eliminato dal Manchester United. Nel 1991 \u00e8 stato votato calciatore polacco dell'anno. Arriv\u00f2 in Italia, all'Udinese, nella stagione 1992-1993 unitamente al connazionale Marek Ko\u017ami\u0144ski. A fine torneo raccolse 11 presenze.\nA differenza del connazionale Ko\u017ami\u0144ski, che rimase a Udine per cinque stagioni, Czachowski torn\u00f2 l'anno successivo in Polonia per poi ritentare l'esperienza al di fuori dei confini, stavolta nel Dundee FC. Durante il suo periodo a Dundee ha subito un infortunio che gli ha fatto saltare l'intera stagione 1994/95; dopo l'infortunio non ha mai pi\u00f9 giocato in Nazionale. Nel 1994-1995 il definitivo ritorno in patria nell'LKS Lodz dove concluse la carriera professionistica per poi proseguire nelle serie minori.\nNazionale.\nGioc\u00f2 in Nazionale dal 1989 al 1993."}
{"id": "773489", "revid": "1903211", "url": "https://it.wikipedia.org/wiki?curid=773489", "title": "Vergil", "text": "Vergil \u00e8 un personaggio della serie di videogiochi \"Devil May Cry\" ed \u00e8 il fratello gemello di Dante, il protagonista. Appare nel primo capitolo con le sembianze di Nelo Angelo, in \"Devil May Cry 3\" come antagonista principale, nella Special Edition di \"Devil May Cry 4\" ed \u00e8 indirettamente responsabile degli eventi di \"Devil May Cry 5\". Nella Special Edition del 3\u00ba, del 4\u00ba e del 5\u00ba capitolo, Vergil \u00e8 un personaggio giocabile.\nCaratteristiche.\nLa caratteristica principale di Vergil \u00e8 la sua natura opposta a quella di Dante: come Dante \u00e8 per met\u00e0 demone, ma mentre Dante mette le proprie abilit\u00e0 a servizio degli umani, Vergil usa i propri poteri per scopi personali, e il suo unico interesse \u00e8 quello di accrescere il proprio potere demoniaco ed accrescere la propria forza cos\u00ec da diventare come il padre. Come Dante, Vergil \u00e8 uno spadaccino e conosce le arti marziali, ma non usa nessun tipo di arma da fuoco, prediligendo invece gli incantesimi per attaccare a lunga distanza.\nLa sua personalit\u00e0 \u00e8 da esatto contrario a quella mutevole di Dante, costituita da un comportamento alquanto lineare, freddo e distaccato. Ha uno sguardo vitreo e privo di enfasi, che rende impossibile comprenderne lo stato d'animo, e le sue movenze sono quasi meccaniche.\nEssendo gemelli monozigoti, Dante e Vergil sono pressoch\u00e9 identici, ma a distinguerli \u00e8 il look: Vergil ha lo stesso taglio e lunghezza di capelli di Dante, ma anzich\u00e9 lasciarli incolti, Vergil li porta ordinatamente tirati indietro. Il suo vestiario ha un aspetto pi\u00f9 orientale, solitamente di colore blu.\nSviluppo.\nIl Motion Capture di Vergil e la sua voce appartengono all'attore Daniel Southworth, che in precedenza ha svolto un ruolo come il Ranger Quantum / Eric in Time Force Power Rangers.\nIl \"Devil Trigger\" di Vergil.\nL'aspetto demoniaco di Vergil \u00e8 quello di una creatura umanoide dal colore azzurro, dalle fattezze alquanto futuristiche: Il corpo presenta dei generici ingrandimenti che terminano con delle estremit\u00e0 acuminate in alcuni punti, e la testa presenta una sorta di calotta che copre il viso, e una sottospecie di corna arricciate verso il basso. La Yamato gli si attacca al braccio sinistro, e come Dante, il corpo subisce variazioni in base all'arma demoniaca brandita durante la fase del Devil Trigger, ed emette dei bagliori elettrici.\nCome nel caso di Dante, il Devil Trigger potenzia le abilit\u00e0 di Vergil.\nNelle sembianze di Nelo Angelo, Vergil ha un aspetto simile all'alter-ego demoniaco di Dante nel primo episodio, ovvero una creatura dalle canoniche fattezze diavolesche dalla pelle coriacea sempre simile ad un'armatura medievale. Vergil per\u00f2, essendo stato molto a lungo bloccato negli Inferi, ha subito cambiamenti fisici pi\u00f9 radicali, rendendolo pi\u00f9 \"demoniaco\" rispetto a Dante: la sua statura \u00e8 pi\u00f9 grossa, le corna partono dalla parte alta della testa e terminano davanti al viso, e presentano un riverbero rosso e bluastro, e alcuni solchi intermittenti tracciano i muscoli della \"pelle\", che \u00e8 di colore argenteo. Riesce inoltre a volare senza l'ausilio di ali ed indossa un lungo mantello di colore viola.\nDal quinto capitolo, Vergil otterr\u00e0 un nuovo potere, il \"Sin Devil Trigger\", un\u2019evoluzione del Devil Trigger classico. In questa forma, l\u2019aspetto di Vergil non ha pi\u00f9 nulla di umano: il viso \u00e8 molto pi\u00f9 demoniaco, ha due paia di ali, due lunghe corna per met\u00e0 auree di colore blu, che spuntano anche dai gomiti, spuntoni su quasi tutto il corpo e una lunga coda.\nVergil nell'universo \"DmC\".\nDopo \"Devil May Cry 4\", Capcom decise di affidare lo sviluppo di un nuovo capitolo della serie alla software house inglese Ninja Theory: inizialmente incaricata di sviluppare un prequel di \", alla fine opt\u00f2 per un reboot decidendo quindi scollegarsi dalle serie principale e da tutto ci\u00f2 che era avvenuto fino a quel momento per creare un nuovo universo narrativo (dato che un reboot segue una nuova linea temporale, indipendente dai capitoli precedenti). Al gioco venne dato il nome di \"DmC Devil May Cry\"\" (che spesso viene erroneamente chiamato Devil May Cry 5): la storia di questo capitolo indipendente si svolge in universo parallelo della serie ed ha delle sottili ma sostanziali differenze a livello di trama con i precedenti. In questo gioco, Vergil, cos\u00ec come Dante, non \u00e8 pi\u00f9 un mezzo demone ma un nephilim, ovvero un ibrido nato dall'unione fra un demone ed un angelo. Egli presenta sin da bambino i capelli bianchi (a differenza di Dante che nasce con i capelli neri) e trascorre un'infanzia spensierata e felice nonostante la sua famiglia vivesse nascosta per sfuggire a Mundus e ai suoi sottoposti poich\u00e9 l'unione fra un demone ed un angelo \u00e8 proibita e punibile con la morte. Alla fine Mundus riesce a trovarli ed \u00e8 intenzionato ad uccidere tutti ma prima che potessero essere catturati, i due gemelli riescono a salvarsi grazie all'aiuto dei loro genitori: ad entrambi viene cancellata la memoria e vengono allontanati. Vergil viene adottato da una ricca famiglia e diventa un facoltoso intellettuale specializzato nell'ambito informatico. Svariati anni dopo la strage della sua famiglia, Vergil riesce a riacquistare la memoria e decide di mettersi alla ricerca di Dante per fermare Mundus. Aiutato dalla medium umana Kat, riesce a riprendere i contatti con il fratello e, dopo aver fatto recuperare la memoria anche a lui, lo convince ad unirsi nella battaglia contro Mundus ed i demoni. Nell'ultima missione del gioco si scoprono le sue vere intenzioni: egli voleva liberarsi di Mundus per prendere il suo posto nel governare l'umanit\u00e0. Probabilmente a causa della sua natura semidivina, egli ritiene gli umani delle creature inferiori che hanno bisogno costantemente di essere protette e guidate. Vergil propone a Dante di governare insieme a lui sull'umanit\u00e0 ma quest'ultimo rifiuta, nonostante lo avesse poco prima rassicurato sul fatto che il suo regime sarebbe stato diverso da quello di Mundus. Nonostante la sua grande ambizione, Vergil viene sconfitto.\nNel DLC \"La caduta di Vergil\" si scopre cosa succede dopo il finale dell'avventura principale. Dopo essere stato sconfitto da Dante, Vergil continua a camminare finch\u00e9 non giunge nei pressi di una tomba in cui vi \u00e8 una foto della sua famiglia: probabilmente si tratta della tomba di Eva. Dopo essersi accasciato sopra di essa, inizia una specie di viaggio extracorporeo in cui sfida numerosi demoni, il ricordo di sua madre ed il suo spettro, recidendo definitivamente i legami con il suo passato. Risvegliatosi pi\u00f9 forte che mai, Vergil \u00e8 pronto a vendicarsi di Dante. Dopo aver ripreso il suo cammino, alcuni demoni sembrano andargli incontro con fare minaccioso ma improvvisamente questi ultimi si inchinano di fronte al figlio di Sparda: adesso vedono in lui una figura abbastanza potente e volenterosa a cui affidarsi dopo la morte di Mundus. Nell'ultima scena del DLC si vede Vergil in testa a questo gruppo di demoni, mentre avanza con sguardo minaccioso e trionfante: \u00e8 pi\u00f9 che mai pronto a realizzare il suo desiderio di governare sul mondo e ad avere la sua vendetta.\nBiografia.\nVergil nasce in una data sconosciuta stimata pi\u00f9 o meno quasi trent'anni prima dalle vicende del primo episodio, ed insieme a Dante \u00e8 figlio del demone Sparda e dell'umana Eva.\nSparda scompare poco dopo la nascita dei gemelli, ma ci\u00f2 non impedisce a Dante e Vergil di trascorrere una vita serena insieme alla loro amata madre. La loro vita cambia improvvisamente quando Eva viene uccisa da alcuni demoni mandati da Mundus per vendicarsi del traditore Sparda. Probabilmente l'attacco dei demoni \u00e8 stato possibile perch\u00e9 con il tempo l'incantesimo di Sparda deve essersi indebolito, permettendo cos\u00ec ad alcuni demoni di ricominciare a viaggiare fra i due mondi. Dopo il tragico avvenimento, Vergil rimane devastato al punto di chiudersi totalmente in s\u00e9 stesso e decide di alimentare la sua met\u00e0 demoniaca, sviluppando una forte ossessione per il potere. Il suo irreversibile mutamento di personalit\u00e0 viene generato dal trauma seguito alla perdita della madre, che scaturisce in lui una totale perdita di emotivit\u00e0. Dopo l'assalto dei demoni, Dante pensa di essere l'unico sopravvissuto dato che non vi era alcuna traccia di Vergil, ma in realt\u00e0 quest'ultimo \u00e8 ancora vivo ed ha deciso di mettersi in viaggio per raccogliere informazioni su Sparda e trovare un modo per entrare nel mondo dei demoni sigillato dal padre per impossessarsi della spada \"Force Edge\", arma in cui Sparda \u00e8 stato costretto a riversare la sua forza quando ha relegato le entit\u00e0 maligne. Il suo cammino dura alcuni anni finch\u00e9 non giunge nella citt\u00e0 di Fortuna, citt\u00e0 in cui Sparda \u00e8 venerato come un Dio da una setta chiamata \"L'ordine della Spada\": questo culto \u00e8 nato perch\u00e9 il leggendario cavaliere nero aveva servito il padrone della citt\u00e0 molti anni prima. Durante la sua permanenza a Fortuna, Vergil conosce una donna umana con la quale avr\u00e0 un rapporto d'amore da cui nascer\u00e0 poi Nero. Dante \u00e8 per tanto lo zio di quest'ultimo.\nDevil May Cry 3.\nGli eventi di questo capitolo si dividono fra manga e videogioco. Il manga si compone di due volumi. Un terzo volume sarebbe dovuto uscire ed avrebbe dovuto narrare del passato di Lady, il mangaka tuttavia ha abbandonato il progetto ed il volume non \u00e8 mai stato pubblicato.\nNel manga si scoprono alcuni retroscena sulla vita dei gemelli e vi sono ulteriori rimandi alle gesta di Sparda. Nelle prime pagine si vede Dante fare visita alla tomba di Eva: ella infatti \u00e8 morta per proteggere Dante e Vergil da alcuni demoni mandati da Mundus con lo scopo di uccidere la famiglia del traditore Sparda. Dopo la strage della sua famiglia, Dante rinnega il padre ed inizia a sviluppare una forte avversione per i demoni. Dopo questa tragedia, egli pensa di essere l'unico sopravvissuto dato che sua madre \u00e8 rimasta uccisa e suo fratello Vergil \u00e8 scomparso. La realt\u00e0 per\u00f2 \u00e8 ben diversa: Vergil \u00e8 vivo ed ha iniziato un viaggio alla ricerca di informazioni su Sparda perch\u00e9 \u00e8 sua intenzione impossessarsi dei poteri che il padre \u00e8 stato costretto a sigillare dopo aver sconfitto e segregato le entit\u00e0 maligne 2000 anni prima.\nDiversi anni dopo la strage della sua famiglia, Dante ha aperto un negozio (la futura agenzia \"Devil May Cry\") e svolge incarichi di vario genere. Egli per\u00f2 non accetta qualsiasi tipo di lavoro ma \u00e8 molto propenso ad accettare quelli che hanno a che fare con il soprannaturale. A procurargli gli incarichi \u00e8 il suo informatore, l'italiano Enzo Ferino. Questi un giorno si presenta dal mezzo demone proponendogli una missione: non deve fare altro che recuperare una bambina di nome Alice. Dante inizialmente non appare interessato all'incarico ma quando viene a scoprire che dietro al rapimento di Alice vi sono i demoni, si butta a capofitto nel lavoro propostogli. Dopo gli eventi di Fortuna, Vergil conosce Arkham, un uomo che sembra conoscere molto bene le vicende di Sparda e che prova una particolare attrazione verso i demoni: i due inizieranno a collaborare per riportare in superficie la torre Temen-ni-Gru, uno dei vari passaggi fra mondo demoniaco e mondo umano che \u00e8 stato bloccato da Sparda. Vergil inizia cos\u00ec a rompere i sigilli, sette in totale, per far riemergere l'antica struttura. In ognuno di essi \u00e8 stato confinato un demone a cui Sparda ha rubato il nome: Arkham aveva spiegato poco prima che un demone trae forza dal suo nome, per cui privarlo del nome significa al contempo privarlo della sua forza. Con l'inganno, Arkham (che collabora con il cappellaio matto ed il bianconiglio, responsabili del rapimento di Alice) riesce a far rompere un sigillo anche a Dante. I demoni liberati si auto attribuiscono i nomi di \"Superbia, Accidia\" e \"Avarizia\": ci\u00f2 significa che i sette demoni confinati nei sette sigilli altri non sono che i sette peccati capitali. I due gemelli si incontrano: Dante \u00e8 sorpreso di rivedere suo fratello ma allo stesso tempo \u00e8 anche molto deluso dato che sta collaborando con i demoni, seppur indirettamente. Aprire un passaggio per gli inferi significherebbe aiutare le creature demoniache a portare il caos sulla Terra e disonorerebbe il ricordo della loro defunta madre, uccisa proprio dai demoni. Vergil per\u00f2 non \u00e8 interessato a tutto questo, ossessionato com'\u00e8 dal desiderio di ottenere il potere di Sparda per compiere la sua vendetta. I due gemelli hanno un breve scontro in cui Vergil riesce a rubare l'amuleto a Dante, ma glielo restituisce immediatamente dicendo che pu\u00f2 impossessarsene quando vuole. Vergil si allontana e si appresta a riprendere la sua missione: ha inizio cos\u00ec la rivalit\u00e0 fratricida fra lui e Dante.\nTemen-Ni-Gru.\nIl videogioco si svolge dopo un anno dall'ultimo incontro fra i due gemelli. Vergil rintraccia Dante recapitandogli un \"invito\" tramite Arkham, e fa emergere dal sottosuolo della citt\u00e0 il \"Temen-Ni-Gru\", una sorta di torre che fa da punto di contatto tra il mondo degli umani e quello degli inferi, allo scopo di attirare Dante e ottenere la met\u00e0 del Memento, un amuleto magico che funge da chiave per essi. L'obiettivo di Vergil \u00e8 di aprire il portale e recuperare la \"Force Edge\", utilizzata da Sparda per relegare ivi i demoni, cos\u00ec da ottenere i poteri del padre.\nUn primo confronto tra i due fratelli ha luogo sopra la torre: Vergil riuscir\u00e0 a trionfare e ad impossessarsi dell'amuleto di Dante. I gemelli si sfideranno nuovamente quando Vergil cercher\u00e0 di rompere il sigillo imposto dal padre, ma in quel istante Arkham riveler\u00e0 le sue vere intenzioni: egli pianificava sin dal principio di tradire Vergil e di condurre in quel luogo i figli di Sparda e Lady, sua figlia, perch\u00e9 per spezzare l'incantesimo era necessaria un ulteriore chiave. Egli spiega che Sparda non aveva solo utilizzato il suo sangue ed i due amuleti per sigillare \"Temen-Ni-Gru\" ed il mondo demoniaco ma anche il sangue di una sacerdotessa umana e si d\u00e0 il caso che in Lady scorra lo stesso sangue di quella sacerdotessa. Dopo aver ferito sua figlia, Arkham riesce a spezzare l'incantesimo e ad entrare nel mondo demoniaco: l\u00ec si impossessa della spada \"Force Edge\" ma si rivela incapace di controllare completamente un simile potere dato che la spada non assume la sua vera forma e lui stesso finisce col diventare un mostro informe. Dante, giunto di fronte al nemico, prover\u00e0 ad affrontarlo ma si trover\u00e0 in difficolt\u00e0: ad aiutarlo sar\u00e0 proprio Vergil. I due riescono a sconfiggere Arkham e a rispedirlo nel mondo umano, dove sar\u00e0 la sua stessa figlia a dargli il colpo di grazia. Una volta sconfitto Arkham, la \"Force Edge\" ed i due amuleti precipitano in un varco: Dante e Vergil si buttano a capofitto per recuperarli.\nEntrambi i fratelli recuperano i rispettivi amuleti ma Vergil riesce ad impossessarsi anche della \"Force Edge\". A quel punto ordina a Dante di consegnargli la sua met\u00e0, ma questi rifiuta e cerca di far ragionare il fratello dicendogli che anche se ottenesse il potere del padre non riuscirebbe mai ad essere come lui. I due combattono nuovamente e questa volta \u00e8 Dante ad uscirne vincitore. Dopo essere stato sconfitto, Vergil lascia andare la \"Force Edge\", probabilmente di proposito cos\u00ec che il fratello possa impossessarsene, e tenendo fra le mani il suo amuleto esorta Dante ad andarsene prima che il portale aperto poco prima si chiuda: Vergil \u00e8 intenzionato a restare nella terra natia del padre e, dopo aver rivolto un ultimo sguardo al fratello, cade di proposito in un precipizio oscuro.\nA seguito della sua caduta, Vergil si risveglia in luogo oscuro dove scorge i tre occhi di Mundus: senza riflettere un istante, approfitta dell'occasione per lanciarsi all'attacco dicendo che se suo padre \u00e8 riuscito ad affrontarlo e sconfiggerlo pu\u00f2 farcela anche lui. I suoi sforzi per\u00f2 si rivelano inutili contro l'antico demone, che lo neutralizza e lo soggioga con i suoi poteri, trasformandolo in una sorta di automa ai suoi ordini. Con il passare degli anni relegato negli Inferi, Vergil perde quasi del tutto le sue fattezze e la sua memoria da umano, fino a diventare una creatura poi conosciuta come Nelo Angelo.\nDevil May Cry.\nDivenuto un subordinato di Mundus, Nelo Angelo \u00e8 incaricato di eliminare Dante, giunto a Mallet Island per abbattere il suo signore. Il loro primo incontro avviene non molto tempo dopo, quando Dante, di spalle a uno specchio stregato, si accorge che il suo riflesso prende vita ed emerge da esso, rivelando le sembianze di Nelo Angelo, che invita Dante a seguirlo fuori ad un cortile, esortandolo a battersi con lui. Sulle prime, Nelo Angelo sembra avere la meglio, e afferra Dante per strangolarlo, ma quando egli scorge il Memento attaccato al collo di questi, il demone lascia cadere Dante al suolo, e in preda ad uno sconvolgimento emotivo, egli si dilegua nel cielo.\nI due si scontreranno nuovamente in altre due occasioni e durante l'ultima battaglia, Nelo Angelo riveler\u00e0 il suo vero volto. Dopo essere stato sconfitto, Nelo Angelo scompare in un fascio di luce lasciando cadere un amuleto. Dante si avvicina per raccoglierlo ed in quel momento rimane stupito nel vedere che \u00e8 pressoch\u00e9 identico a quello che indossa anche lui: capisce quindi che il nemico che ha appena sconfitto era suo fratello Vergil. Mentre guarda l'amuleto del compianto fratello che ha nuovamente perduto, nella sua mente riaffiora il giorno in cui lui ed il fratello, ancora bambini, ricevono gli amuleti in occasione del loro compleanno.\nDevil May Cry 5.\nIn Devil May Cry 5 si scopre che Vergil \u00e8 sopravvissuto allo scontro con Dante e si \u00e8 liberato dall'influsso di Mundus, dopo la capitolazione di quest'ultimo per mano del fratello, ma che le ferite riportate nelle battaglie lo hanno portato ad un decadimento fisico apparentemente inarrestabile. Pi\u00f9 che mai intenzionato a vendicarsi del gemello, Vergil localizza l'essenza di Yamato nel braccio del giovane Nero (il Devil Bringer, precedentemente fusosi con la spada), cos\u00ec glielo strappa brutalmente, recuperando l'arma bianca. Lo scopo di Vergil \u00e8 quello di liberarsi dai ricordi delle sconfitte passate e del suo lato umano, visto come una debolezza. Nel raggiungere il suo obiettivo utilizza la Yamato, scindendo cos\u00ec in due la sua persona: da una parte c'\u00e8 il lato umano, che prende le sembianze di un giovane che si fa chiamare V, dall'altra c'\u00e8 il lato puramente demoniaco che prende il nome di Urizen. Quest'ultimo, che nient'altro \u00e8 che l'incarnazione della brama di potere di Vergil, si adopera per far crescere un albero demoniaco, il Qliphoth, nel centro di Red Grave City, sua citt\u00e0 natale, dal quale dovrebbe poi crescere un frutto che gli consentirebbe di ottenere un potere inimmaginabile e regnare sugli inferi. \nNel frattempo V, il lato umano, si impone di fermare Urizen, cos\u00ec glissa sulla sua identit\u00e0 e chiede aiuto a Dante, convincendolo affermando che Vergil sta per tornare. Dal momento che V non possiede pi\u00f9 nessuna dote demoniaca, riesce ad evocare tre demoni che lo aiutano nelle sue battaglie: Griffon, Shadow e Nightmare, i quali sono le manifestazioni delle sue memorie di quando era sotto le sembianze di Nelo Angelo. V prosegue nel suo cammino e nei suoi intenti affiancato da Dante e da Nero, mentre Urizen si serve del Qliphoth per ampliare i suoi poteri, mietendo numerose vittime ed usando il loro sangue per mantenersi in forze.\nUrizen appare inarrestabile, Dante cerca di fermarlo ma perisce sotto i suoi colpi e finisce in uno stato di coma profondo. Come se non bastasse, durante lo scontro la sua spada Rebellion viene distrutta, lasciando solo il manico e una piccola parte della lama. Per circa un mese, Nero collabora con Nico, sua collega nell'agenzia \"Devil May Cry\" e con lo stesso V, i cui comportamenti ambigui portano il ragazzo a dubitare di lui, per organizzare un nuovo attacco contro Urizen e ritrovare Dante. I due riescono a penetrare nella parte cittadina invasa dal Qliphoth e decidono di separarsi per trovare Dante, facendosi strada tra le orde di demoni, ma V comincia a mostrare segni di cedimento, dal momento che la sua parte fisica non pu\u00f2 sopravvivere senza la parte demoniaca. Grazie all'aiuto di Griffon, riesce a localizzare l'esatta ubicazione di Sparda, spada del leggendario padre di Dante, la cui aura stava nascondendo il cacciatore di demoni, ancora in coma profondo. Spinto dai ricordi di quando era Vergil, V \u00e8 preso dall'impulso di ucciderlo, ma questi si risveglia e respinge l'attacco, facendo tornare il ragazzo in se.\nNel frattempo, Nero raggiunge di nuovo Urizen e sembra avere ancora la peggio, ma viene salvato da una misteriosa figura demoniaca che si riveler\u00e0 essere Dante stesso, il quale ha utilizzato i resti di Rebellion per trafiggersi e fondersi con Sparda, sprigionando il suo potenziale demoniaco completo. Urizen batte in ritirata e riesce ad entrare in possesso del frutto del Qliphoth, mangiandolo e diventando ancora pi\u00f9 potente, ma i risvegliati poteri di Dante gli consentono di avere la meglio. Approfittando della debolezza del demone, V rivela i suoi scopi e si riunisce con Urizen, facendo rinascere Vergil nella sua forma originaria, con pieni poteri, il quale invita Dante a mettersi in forze e a porre fine una volta per tutte alla loro eterna battaglia, sulla cima del Qliphoth.\nIl cacciatore di demoni raggiunge il fratello, rivelandogli che Nero \u00e8 suo figlio, cosa che spiega perch\u00e9 il ragazzo fu in grado di entrare in una sorta di simbiosi con Yamato. I due danno vita ad uno scontro all'ultimo sangue, cos\u00ec come in passato, quando improvvisamente tra di loro si para Nero sotto sembianze demoniache, segno che \u00e8 quindi riuscito a sprigionare il Devil Trigger per la prima volta. Il ragazzo si scontra col padre, riuscendo a sconfiggerlo e convincendolo ad una tregua con Dante per fermare il costante crescere del Qliphoth. \nI due fratelli scendono cos\u00ec nelle profondit\u00e0 degli inferi, dove distruggono le radici dell'albero per poi scontrarsi, per stabilire chi sia il migliore, mettendo per\u00f2 ancora una volta da parte le loro divergenze, per far fronte comune contro le continue orde di demoni.\nVergil in altri titoli.\nCome Dante, anche Vergil viene inserito come personaggio giocabile in un altro gioco oltre la saga di appartenenza nella serie Marvel vs. Capcom, nella versione \"Ultimate\" del gioco.\nSecondo alcune fonti, la Capcom ha deciso di inserire Vergil in questo gioco per soddisfare le richieste dei giocatori e di far tornare il personaggio dopo molti anni di assenza.\nUltimate Marvel vs. Capcom 3.\nLa storia \u00e8 incentrata sul conflitto dei due mondi, quello della Marvel e quello della Capcom, e Vergil si schiera dalla parte degli eroi per difendere la terra dall'invasione di Galactus e i suoi Araldi, e ha contatti con diversi personaggi, come Ghost Rider e Iron Fist, e ovviamente suo fratello Dante, con il quale stringe una nolente alleanza. Nel suo filmato finale, si pu\u00f2 vedere Vergil che si impossessa della \"Spada di Muramasa\" di fronte a Wolverine ferito gravemente, dal quale la spada ha sottratto il fattore rigenerante per accrescere la propria potenza. Successivamente, Vergil si trasforma in demone e si libra in volo, e con la katana spazza via tutta l'area circostante. Tuttavia, la lama non \u00e8 ancora soddisfatta e continua a bramare energia, pertanto Vergil prosegue alla ricerca di pi\u00f9 potenza.\nArmi.\nL'arsenale di Vergil \u00e8 molto limitato e comprende quattro elementi:\nKatana appartenuta a Sparda e lasciata a Vergil. Ha la capacit\u00e0 di tagliare qualsiasi cosa e di manipolare lo spazio. \u00c8 stata utilizzata da Sparda per sigillare la Porta Infernale della citt\u00e0 di Fortuna.\nBracciali e gambali ottenuti da Vergil dopo aver sconfitto il demone Beowulf in Devil May Cry 3, quest'arma ha il potere elementale della luce ed aumenta notevolmente la forza del suo possessore.\nSpada appartenuta a Sparda e nella quale \u00e8 racchiusa parte del suo leggendario potere. Per poter utilizzare appieno la forza di questa spada e sbloccare la sua vera forma \u00e8 necessario possedere i due amuleti di Dante e Vergil (che un tempo formavano un pezzo unico appartenuto al leggendario cavaliere nero) ed una grande energia demoniaca.\nPoich\u00e9 disprezza le armi da fuoco, Vergil preferisce usare la magia e tramite un incantesimo pu\u00f2 generare illimitate lame, le cosiddette \"lame fantasma\", che vengono scagliate o posizionate tramite un comando mentale. Esse rappresentano l'equivalente alternativo alle \"Ebony &amp; Ivory\" di Dante. Le lame possono essere utilizzate in maniere diverse: in primis, Vergil pu\u00f2 circondare i nemici con lame a formazione anello per trafiggere gli avversari da ogni lato; pu\u00f2 posizionare le lame in una formazione a sbarramento che vengono scagliate in successione; pu\u00f2 anche generarle all'interno dei nemici; pu\u00f2 generarle dal cielo e scagliarle verso il basso, ecc. In secondo luogo, le lame possono essere impiegate in maniera difensiva, assumendo una formazione a scudo protettivo, ad esempio. Le lame fantasma hanno anche la capacit\u00e0 di trafiggere oggetti e esseri intangibili, essendo fatte di magia.\nKatana ottenuta esclusivamente in Ultimate Marvel vs. Capcom 3. Rivestita di adamantio, il suo potere \u00e8 di sottrarre il fattore rigenerante ai nemici che ferisce."}
{"id": "773499", "revid": "1494169", "url": "https://it.wikipedia.org/wiki?curid=773499", "title": "Valdeprado", "text": "Valdeprado \u00e8 il nome di alcuni comuni spagnoli:"}
{"id": "773506", "revid": "1812835", "url": "https://it.wikipedia.org/wiki?curid=773506", "title": "Insieme gran canonico", "text": "In meccanica statistica, l'insieme gran canonico \u00e8 un insieme statistico, intendendo con ci\u00f2 l'accezione di ensemble di Gibbs, cio\u00e8 una raccolta di sistemi identici, tutti egualmente compatibili con le condizioni macroscopiche del sistema, ciascuno dei quali \u00e8 in equilibrio termodinamico con una sorgente esterna (detta spesso 'termostato') con la quale pu\u00f2 scambiare energia e particelle (detta per questo anche 'serbatoio').\nMentre nell'insieme microcanonico l'energia viene considerata costante e nell'insieme canonico si considerano costanti temperatura e numero di particelle, nell'insieme grancanonico si considerano invece sia le fluttuazioni di energia che del numero delle particelle.\nAspetti generali.\nL'insieme delle coordinate generalizzate con cui descriviamo il moto delle particelle che compongono il sistema, pu\u00f2 essere descritto nello spazio delle fasi: in questo modo tutti gli stati che compongono il sistema sono rappresentati da punti dello spazio delle fasi e viceversa. Si definisce \"densit\u00e0 di punti nello spazio delle fasi\" formula_1 la densit\u00e0 dei punti rappresentativi del sistema di formula_2 particelle, volume formula_3 e temperatura formula_4.\nConsideriamo un sottosistema di interesse (vedi figura) formula_5 immerso in un serbatoio termico formula_6 e supponiamo che nel sistema formula_5 di volume formula_8 vi siano formula_9 particelle; allora in formula_10 vi saranno formula_11 particelle, con:\ne\nTrascurando le interazioni tra particelle (comunque piccole) possiamo scrivere l'hamiltoniana del sistema totale come:\nAllora il volume nello spazio delle fasi:\nUtilizziamo la funzione di partizione dell'insieme canonico:\nScegliamo la normalizzazione della funzione di partizione in modo che:\nCalcoliamo la probabilit\u00e0 di trovare formula_9 particelle in formula_8:\nquindi integro solo in formula_21:\nDal momento che:\nriscrivo:\nEspandiamo al primo ordine formula_25:\nSiccome formula_27 e formula_28 si ha:\ndove si sono usate le relazioni di Maxwell per la pressione e per il potenziale chimico:\nSostituendo otteniamo:\nMetodo dei numeri di occupazione.\nDeriviamo la distribuzione grancanonica con la teoria dell'ensemble. Consideriamo formula_32 sistemi identici per dati formula_4, formula_3 e formula_35. Dividiamo lo spazio delle fasi del sistema in celle formula_36 di uguale grandezza, dove l'indice i denota la numerazione della cella ed formula_2 \u00e8 il numero di particelle presenti. Vogliamo calcolare la distribuzione pi\u00f9 probabile formula_38 dei numeri di occupazione. I numeri di occupazione hanno ora tre vincoli:\nil numero totale di sistemi nell'ensemble,\ndove formula_41 \u00e8 l'energia media per cella, formula_42 l'energia media del sistema all'equilibrio,\nil numero di particelle per cella non \u00e8 fissato, ma all'equilibrio assume un valore medio. In base a quanto sappiamo dall'ensemble microcanonico il numero totale di distribuzioni \u00e8:\ndove ancora formula_45 \u00e8 la probabilit\u00e0 elementare di trovare un microstato nella cella formula_36 con numero formula_2 di particelle. La distribuzione pi\u00f9 probabile \u00e8 cercata massimizzando il logaritmo della precedente, con i moltiplicatori di Lagrange formula_48 per i tre vincoli:\ndove:\nUsando queste abbiamo:\nIn definitiva essendo le formula_54 indipendenti affinch\u00e9 l'equazione sopra si annulli \u00e8 necessario che:\ndalla quale si ricava:\nAbbiamo dunque:\nQuesta \u00e8 la distribuzione gran canonica. Il denominatore rappresenta ancora la funzione di gran partizione nel formalismo dei numeri di occupazione:\nI tre moltiplicatori di Lagrange possono essere ricavati dai vincoli imposti al sistema oppure direttamente dalla definizione di entropia:\nIn tal caso basta sostituire per ottenere:\ndove formula_61 \u00e8 l'hamiltoniana del sistema. Ora se identifichiamo formula_62 ed formula_63 otteniamo:\notteniamo:\nAncora se deriviamo:\nche con pochi passaggi fornisce:\nIn questo caso la formula dell'entropia per il gran canonico \u00e8 importante perch\u00e9 definisce un potenziale naturale:\nin particolare il gran potenziale:\noppure\nFunzione di partizione gran canonica.\nPossiamo a questo punto definire la funzione di partizione gran canonica come segue:\ndove formula_72 \u00e8 la funzione di partizione canonica:\nNel formalismo di sommatoria discreta la funzione di partizione dell'insieme gran canonico \u00e8 allora data da:\nLa somma dell'indice \"i\" coincide con gli stati energetici del sistema. La somma sull'indice formula_75 \u00e8 su tutti i numeri di partizione, dove formula_76 d\u00e0 il numero di particelle nella partizione formula_75.\nInsieme gran canonico in meccanica statistica quantistica.\nUn insieme di sistemi meccanici quantistici \u00e8 descritto da una matrice di densit\u00e0 formula_78 che prende la forma:\ndove formula_80 \u00e8 la probabilit\u00e0 che un sistema scelto a caso dall'insieme possa trovarsi nel microstato\nCos\u00ec la traccia di formula_78, denotata da formula_83, \u00e8 formula_84. Questo \u00e8 l'analogo in meccanica quantistica del fatto che la regione accessibile del classico spazio di fase ha probabilit\u00e0 totale formula_84.\nSi assume inoltre che il sistema in questione \u00e8 \"stazionario\" e pertanto non cambia nel tempo. Quindi, attraverso il teorema di Liouville, formula_86, quindi formula_87 dove formula_61 \u00e8 l'Hamiltoniana del sistema. Cos\u00ec la matrice di densit\u00e0 che descrive formula_78 \u00e8 diagonale nella rappresentazione dell'energia.\nSupposto:\ndove formula_91 \u00e8 l'energia dell'formula_92-esimo autostato di energia. Se un sistema all'formula_92-esimo autostato di energia ha formula_94 particelle, la corrispondente osservabile, chiamata \"operatore numero\", \u00e8 data da:\nDa considerazioni derivanti dalla fisica classica, sappiamo che lo stato\nha probabilit\u00e0 (non normalizzata)\nCos\u00ec l'insieme gran canonico in stato misto \u00e8:\nLa gran partizione, la costante di normalizzazione perch\u00e9 formula_99 sia formula_84, \u00e8:\nUna dimostrazione alternativa.\nSi pu\u00f2 partire anche dalla stessa distribuzione di Boltzmann per la probabilit\u00e0:\nprendendo in considerazione il fatto che stavolta il numero di particelle pu\u00f2 variare, per cui i livelli energetici e tutte le grandezze dipendono esplicitamente anche da formula_2, per cui:\nQuesta espressione pu\u00f2 essere facilmente ottenuta considerando che:\nPossiamo ulteriormente esplicitare tale distribuzione ricavando l'entropia dalla (1):\ne riscrivendo formula_107 e formula_108 allora la (1) assume la forma:\nLa normalizzazione \u00e8 data da:\nsommando prima su formula_111 ad formula_2 fissato e poi su formula_2.\nDalla condizione di normalizzazione si ricava il potenziale termodinamico granpotenziale:\nLe altre grandezze si ricavano da questo potenziale."}
{"id": "773507", "revid": "2176804", "url": "https://it.wikipedia.org/wiki?curid=773507", "title": "Biblioteconomia", "text": "La biblioteconomia () \u00e8 la disciplina che studia l'organizzazione e il funzionamento delle biblioteche.\nTra le principali attivit\u00e0 che essa prende in esame si possono elencare: \nLa biblioteconomia \u00e8 un campo di studio fortemente interdisciplinare, che fa uso di strumenti teorici derivati dalle scienze sociali, dal management, dall'informatica e da altre discipline.\nOrigine del termine.\nIl termine \u00e8 un composto di \"biblioteca\" ed \"economia\", sul modello del tedesco \"Bibliothekonomie\".\nNella sua etimologia si possono riconoscere le parole greche \u03b2\u03b9\u03b2\u03bb\u03af\u03bf\u03bd (\"bibl\u00edon\", \"libro\", \"opera\"), \u03b8\u03ae\u03ba\u03b7 (\"th\u00e9ke\", \"scrigno\", \"ripostiglio\") e \u03bd\u03cc\u03bco\u03c2 (\"nomos\", \"legge, norma\").\nIl concetto moderno di biblioteconomia viene fatto risalire alla prima pubblicazione di un manuale professionale per bibliotecari, ad opera di Martin Schrettinger nel 1834.\nLa gestione delle raccolte.\nLa collocazione.\nIl termine collocazione indica la posizione di ogni documento nell'insieme delle raccolte, ed \u00e8 quindi l'informazione fondamentale che ci consente di trovare una specifica risorsa in biblioteca. La collocazione si trova indicata nell'etichetta posta sul dorso del libro o del documento stesso, che per questo motivo prende il nome di \"segnatura di collocazione\".\nIn senso pi\u00f9 generale, il termine collocazione indica anche il modo in cui una biblioteca organizza i materiali sugli scaffali. Le due principali tipologie di collocazioni sono:\nIn molte biblioteche \u00e8 inoltre presente un magazzino librario, che permette di gestire una parte del patrimonio a scaffale chiuso, con evidenti benefici in termini di ottimizzazione dello spazio. In genere il magazzino ospita materiali pi\u00f9 vecchi e meno richiesti rispetto alla media, ma pu\u00f2 essere utilizzato anche per la gestione degli scarti, dei doni, di libri dedicati al book crossing o agli scambi.\nLe politiche documentarie.\nUna biblioteca \u00e8 qualcosa di molto diverso rispetto a una raccolta statica di libri: essa \u00e8 un organismo dinamico continuamente in trasformazione, che si adatta alle esigenze informative, culturali e ricreative della comunit\u00e0 in cui \u00e8 inserita. Per questo motivo, uno dei compiti fondamentali del bibliotecario consiste nell'individuare e applicare determinate politiche alla gestione dei documenti.\nPer entrare a far parte delle raccolte, un documento dev'essere selezionato dal bibliotecario e quindi acquistato spesso utilizzando la Griglia di Whittaker. La scelta di un documento implica sempre un processo di valutazione in cui devono essere considerati diversi fattori, tra cui i bisogni degli utenti, il budget a disposizione, lo spazio sugli scaffali, l'eventuale specializzazione delle raccolte. Generalmente le biblioteche acquistano i loro materiali attraverso librerie online specializzate, che sono in grado di applicare forti sconti sul prezzo di copertina e spesso mettono a disposizione dei bibliotecari vari servizi che ne agevolano il lavoro.\nAltre modalit\u00e0 attraverso cui un documento pu\u00f2 entrare nel patrimonio sono le donazioni, gli scambi e il deposito legale.\nUna volta che il documento \u00e8 fisicamente giunto in biblioteca, inizia il suo trattamento amministrativo. I dati fondamentali vengono acquisiti nel software gestionale e al documento viene attribuito un numero di ingresso (detto anche inventario) che lo contraddistingue in modo univoco. Nel caso di un libro, questo numero viene riportato nell'ultima pagina, si procede a timbrarlo, etichettarlo ed eventualmente rivestirlo con una copertina trasparente. In base al sistema di prestito usato dalla biblioteca, i documenti possono essere dotati di codice a barre, chip RFID o antitaccheggio. A questo punto il libro \u00e8 pronto per essere catalogato e messo in servizio. \nNel corso della sua vita operativa ogni documento dev'essere monitorato in modo da garantire che rimanga in buono stato e, nel caso venga deteriorato o smarrito, che sia sostituito. Con l'eccezione degli istituti deputati alla conservazione, per\u00f2, nessuna biblioteca di pubblica lettura conserva i documenti per un periodo di tempo illimitato. Anche se, nel caso la biblioteca possieda un magazzino librario, infatti, lo spazio occupato dagli ultimi acquisti dovr\u00e0 essere periodicamente controbilanciato da uno sfoltimento del patrimonio. \nQueste operazioni di sfoltimento (dette anche scarto) rappresentano una componente delicata ed essenziale delle politiche documentarie: di fatto esse determinano, insieme alle politiche di acquisto, la composizione qualitativa e quantitativa delle raccolte. Per questo motivo esse vanno attuate in modo pianificato, in seguito ad un'analisi del patrimonio. L'insieme dei criteri che in genere portano a decidere di scartare un documento vengono riassunti nell'acronimo SMUSI.\nI cataloghi.\nGli accessi formali.\nSi definisce accesso qualsiasi informazione estrapolata da un documento, che consente di identificarlo e reperirlo nell'insieme delle raccolte; in altre parole, qualsiasi chiave di ricerca che consente all'utente o al bibliotecario di individuare una risorsa. I punti di accesso pi\u00f9 utilizzati sono autore, titolo e soggetto, ma attraverso la consultazione del catalogo online \u00e8 possibile di fatto utilizzare come accessi tutte le informazioni riportate nella scheda bibliografica. Questo non era possibile nei vecchi cataloghi a schede, dov'era necessario procedere in base al tipo di intestazione e quindi normalmente le ricerche potevano essere fatte solo per autore o per soggetto (non era ad esempio possibile la ricerca per titolo).\nGli accessi vengono detti \"controllati\" se sottoposti a controllo di autorit\u00e0.\nGli accessi formali sono quelli che il catalogatore ricava direttamente dal documento: nel caso di un libro, la maggior parte dei dati si trova nel frontespizio. \u00c8 il caso del titolo, dell'eventuale sottotitolo, dell'autore, della casa editrice e dell'anno di pubblicazione, dell'eventuale collana editoriale, eccetera. Altri accessi formali richiedono un breve esame del documento: tipologia del materiale, formato, numero di pagine, presenza di eventuali allegati o altre particolarit\u00e0 fisiche.\nGli accessi semantici.\nSi definiscono semantici gli accessi che descrivono il contenuto di un documento. Se gli accessi formali sono immediatamente ricavabili dalla forma di un'opera, quelli semantici invece devono essere costruiti dal catalogatore sulla base di un'analisi concettuale. Inizialmente si ricostruisce l'effettivo contenuto del documento, espresso in forma sintetica e in linguaggio naturale; in seguito questa proposizione viene adeguata alla sintassi e quindi tradotta nel sistema di notazione utilizzato. \nDisporre di accessi semantici pu\u00f2 essere molto utile, o addirittura indispensabile, perch\u00e9 non sempre il titolo di un'opera rispecchia il suo reale contenuto. Prendiamo ad esempio il volume \"Quando i cavalli avevano le dita\", scritto dal biologo Stephen Jay Gould. In questo caso gli accessi semantici inseriti nella scheda bibliografica ci dicono che il libro \u00e8 classificato \"CDD 576.8\", ovvero rientra nella sezione \"evoluzione\" della classificazione decimale Dewey (CDD); inoltre \u00e8 presente un'indicizzazione con soggetto \"evoluzione\". In effetti, il volume in questione \u00e8 una raccolta di saggi incentrati sul tema della biologia evolutiva. \nLa classificazione.\nLa classificazione del patrimonio ha il fine di includere ogni documento all'interno di una specifica classe, intesa come un insieme di entit\u00e0 dotate di caratteristiche comuni. Esistono diversi schemi di classificazione bibliografica, tutti riconducibili a due principali categorie:"}
{"id": "773512", "revid": "767487", "url": "https://it.wikipedia.org/wiki?curid=773512", "title": "Ralf Scheepers", "text": "\u00c8 noto per la militanza nei Gamma Ray e nei Primal Fear.\nBiografia.\nNegli anni ottanta si fa conoscere militando nei Tyran' Pace. Nel 1986 partecipa ad una serie di concerti con gli Helloween per sostituire alla voce Kai Hansen, che ha difficolt\u00e0 a suonare e cantare contemporaneamente. Il gruppo di Amburgo sembra sul punto di prenderlo in pianta stabile, ma alla fine gli viene preferito lo sconosciuto diciassettenne Michael Kiske.\nNel 1989 \"Hansen\" lascia gli \"Helloween\" ma la sua strada si incrocia nuovamente con quella di \"Scheepers\": i due mettono in piedi un progetto che, nei piani iniziali, avrebbe dovuto essere a loro nome, ma che da l\u00ec a poco si trasforma in una vera band: i Gamma Ray.\nNel 1995 Ralf \u00e8 a un passo dall'entrare nei Judas Priest, al posto di Rob Halford, ma all'ultimo momento gli viene preferito lo sconosciuto Ripper Owens.\nContemporaneamente \"Hansen\" gli da un ultimatum: dal momento che \"Ralf\" abita molto distante da Amburgo, quartier generale dei \"Gamma Ray\", e non pu\u00f2 quindi essere sempre reperibile per l'attivit\u00e0 del gruppo, gli viene chiesto di scegliere se applicarsi di pi\u00f9 con il resto della band trasferendosi ad Amburgo o andersene. \"Scheepers\", dato anche che la questione dell'entrata nei \"Judas\" \u00e8 ancora aperta, decide di allontanarsi dalla band.\nFuori dai \"Gamma Ray\" si vede anche rifiutato dai \"Priest\", ufficialmente perch\u00e9 la sua voce e la sua impostazione vocale risultano troppo simili a quelle di \"Halford\".\nVerso il 1997, dopo una pausa di un paio d'anni circa, viene esortato da Mat Sinner dei Sinner a tornare ad utilizzare il proprio talento. Gli viene proposto pertanto di fondare assieme una band, i Primal Fear, grazie ai quali torna ad essere uno dei pi\u00f9 apprezzati cantanti della scena metal, e con i quali si esibisce regolarmente tuttora.\nNel 2011 ha pubblicato un disco solista, nel quale tra l'altro duetta sul brano \"Remission of Sin\" con l'ex \"rivale\" Ripper Owens.\nNegli ultimi 20 anni ha prestato inoltre la sua voce ad altri gruppi per collaborazioni di vario tipo: come con i Therion, gli Ayreon, i Tribuzy, Magnus Karlsson e nuovamente \"Kai Hansen\" e i \"Gamma Ray\", oltre a molte altre sporadiche comparsate.\nStile vocale ed estensione.\n\u00c8 palesemente noto a numerosi fan come lo stile di \"Ralf Scheepers\" si basi su sonorit\u00e0 vocali riconducibili al metal di Rob Halford ma il cantante plasma la sua tecnica anche sotto altri padri, quali Ronnie James Dio, Ian Gillan e altri grandi dell'hard rock.\n\"Ralf\" possiede un'estensione vocale che lo porta ad arrivare a bassi quali B1 ed, in album come Nuclear Fire e \"Black Sun\", a note quali il B5 che indubbiamente non \u00e8 un limite viste le numerose realizzazioni live dell'acuto da record. \u00c8 possibile ascoltare un'esibizione live di un B5 nel DVD The History of Fear dove nei primi minuti si sente distintamente la nota eseguita all'inizio del brano \"Final Imbrace\". Inoltre basta ascoltare le seconde voci dei ritornelli dei brani di Nuclear Fire per redersi conto della potenza vocale di \"Ralf\"."}
{"id": "773518", "revid": "1437331", "url": "https://it.wikipedia.org/wiki?curid=773518", "title": "Mantello (esogeologia)", "text": "Il mantello di un pianeta \u00e8 la zona immediatamente inferiore alla crosta e che circonda il nucleo. \u00c8 formato da materiale roccioso allo stato fuso, ed \u00e8 rigido a causa dell'alta pressione degli strati sovrastanti. Si pu\u00f2 affermare con ragionevole certezza che i silicati di magnesio sono il costituente principale di questa zona, perlomeno per i pianeti di tipo terrestre, ed in questi il mantello ha delimitazioni pi\u00f9 precise e delimitate, perch\u00e9 le varie zone hanno caratteristiche ben differenti. Al contrario nei pianeti gassosi i vari confini sfumano lentamente l'uno nell'altro ed \u00e8 pi\u00f9 difficile distinguere nettamente i loro strati.\nSecondo i modelli di formazione planetaria, i pianeti seguono generalmente gli stessi processi: per prima, l'aggregazione dei materiali costituenti la nebulosa derivante dalla formazione di una stella, successivamente la distribuzione dei materiali pi\u00f9 pesanti verso il centro del protopianeta, dovuta all'aumento enorme della pressione e del calore che si genera, e la distribuzione in tre fasce dei materiali dai pi\u00f9 pesanti ai pi\u00f9 leggeri partendo dal centro.\nI pianeti rocciosi e pianeti gassosi si distinguono per le dimensioni e per la loro composizione: nei primi entreranno in gioco materiali come il ferro, il nichel e i silicati, nei secondi elementi leggeri come l'idrogeno e l'elio.\nLa resistenza del moto del mantello in un pianeta provoca un sovraccarico di tensione sulle placche tettoniche che poggiano sul mantello."}
{"id": "773521", "revid": "287204", "url": "https://it.wikipedia.org/wiki?curid=773521", "title": "Chiesa di Sant'Agostino (Vienna)", "text": "La chiesa di Sant'Agostino (in tedesco: \"Augustinerkirche\") \u00e8 un luogo di culto cattolico di Vienna, retto dagli agostiniani.\nStoria.\nNel 1327, il Duca Federico I d'Asburgo fond\u00f2 questa chiesa con un chiostro per i frati Agostiniani. \u00c8 quindi da sempre chiamata cos\u00ec dai viennesi, anche se il suo nome ufficiale \u00e8 \"Chiesa di Sant'Agostino\".\nDal 1634 \u00e8 stata la storica chiesa parrocchiale della \"Hofburg\", il palazzo d'inverno della dinastia degli Asburgo, situato nel centro di Vienna.\nFu scena di molti matrimoni degli Asburgo, tra cui quello dell'arciduchessa (e futura imperatrice) Maria Teresa con il duca Francesco di Lorena nel 1736, quello dell'arciduchessa Maria Luisa con l'imperatore Napoleone I di Francia nel 1810 e quello dell'imperatore Francesco Giuseppe con la duchessa Elisabetta di Baviera nel 1854.\nAttualmente \u00e8 famosa soprattutto per la musica sacra, suonata in particolare durante la settimanale messa alta della domenica, con coro e orchestra. Il compositore Franz Schubert qui diresse la sua \"Messa in Fa\", mentre l'omonima messa di Anton Bruckner venne eseguita per la prima volta in questa chiesa, dotata di due organi.\nDescrizione.\nArte e architettura.\nLa navata venne costruita dall'architetto Dietrich Landtner tra il 1330 e il 1339, ma non venne consacrata fino al 1\u00ba novembre 1349. Con l'espandersi della vicina \"Hofburg\", l\"Augustinerkirche\" venne gradualmente incorporata ed oggi \u00e8 parte del complesso. Anche se non appariscente dall'esterno, l'interno della chiesa \u00e8 pi\u00f9 ornato. Nel 1784, durante il regno dell'imperatore Giuseppe II, vennero rimossi 18 altari laterali, quando la chiesa venne restaurata in stile gotico ad opera dell'architetto di corte Johann Ferdinand Hetzendorf von Hohenberg.\nUn nuovo altare laterale venne aggiunto nel 2004, dedicato all'imperatore Carlo I d'Austria (1887-1922), in quell'anno proclamato beato dalla Chiesa Cattolica Romana.\nNotevoli tra i monumenti della chiesa sono il memoriale a Maria Cristina d'Asburgo-Lorena, scolpito da Antonio Canova, e la \"Herzgruft\", contenente i cuori di 54 membri della famiglia reale.\nOrgani a canne.\nSulla cantoria in controfacciata si trova u organo a canne costruito dalla ditta organaria Rieger Orgelbau nel 1976 all'interno della ricca cassa del precedente strumento, costruito intorno al 1930 e distrutto durante la seconda guerra mondiale. Lo strumento, a trasmissione mista installata nel 2002 dalla ditta organaria Eisenbarth Orgelbau, ha quattro tastiere di 56 note ciascuna ed una pedaliera di 30.\nNel 1985, in occasione dei 300 anni dalla nascita di Johann Sebastian Bach, \u00e8 stato costruito dalla ditta organaria olandese dei fratelli Reil un secondo strumento di ispirazione barocca. A trasmissione integralmente meccanica, ha 25 registri suddivisi fra le due tastiere, di 53 note ciascuno e la pedaliera, di 27."}
{"id": "773528", "revid": "182193", "url": "https://it.wikipedia.org/wiki?curid=773528", "title": "Mauro Lusini", "text": "Biografia.\nIl giovane cantautore toscano sal\u00ec improvvisamente alla ribalta nel 1966, quando present\u00f2 a Gianni Morandi e Franco Migliacci una canzone sulla guerra in Vietnam, cantata in un inglese maccheronico. Migliacci riscrisse il testo in italiano e la intitol\u00f2 \"C'era un ragazzo (che come me amava i Beatles e i Rolling Stones)\". Morandi, in cerca di un rilancio con un repertorio pi\u00f9 \"impegnato\" e maturo, decise di inciderla e la present\u00f2 al Festival delle rose di Roma, trasformandola in un successo.\nLa RAI decise di non mandare in onda il brano nelle trasmissioni radiofoniche (in Hit Parade veniva fatta ascoltare la facciata B del disco, \"Se perdo anche te\") e quando Morandi e Lusini ebbero l'opportunit\u00e0 di cantarla insieme in televisione (nel variet\u00e0 diretto da Vito Molinari \"...e sottolineo y\u00e8\"), furono costretti a sostituire le parole \"Vietnam\" e \"Vietcong\" con quello che doveva essere un innocuo \"ta-ta-ta-ta\" ma che venne cantato come il suono di una mitragliata. Il brano fu molto apprezzato da Joan Baez, che lo incluse nel suo repertorio e lo cant\u00f2 in svariate occasioni, compreso il concerto all'isola di Wight nel 1969.\nAncora con Franco Migliacci e il compositore Ruggero Cini fu autore del musical, jacopone inciso anche su disco nel 1973, con protagonista lo stesso Gianni Morandi insieme a Paola Pitagora e ad Emilio Bonucci\nUn altro successo di Lusini fu \"La mia chitarra\", presentata al Cantagiro 1967. Nel 1968 recit\u00f2 nel musicarello intitolato \"Il sole \u00e8 di tutti\".\nLusini ebbe altre noie con la censura: nel 1970 con il testo del brano \"Maryanna dil\u00f2n dil\u00e0n\" che alludeva alla cannabis \"(\u00ab...mi fa girar la testa la Maryanna, la Maryanna\u00bb)\", ma che comunque non fu bloccato dalla radio e telediffusione, e nel 1971 con \"America primo amore\" che fu censurato dalla RAI per il suo contenuto ritenuto ancora una volta anti-americano .L'anno successivo, il 25 maggio, venne trasmesso sul Secondo Canale il film TV \"Scappo per cantare\", diretto da Pompeo De Angelis, che vedeva Lusini tra gli attori .\nUna cover di \"Maryanna dilon dilan\" \u00e8 poi diventata una canzone in dialetto sassarese (\"La Mirinzana\") grazie alla riscrittura dei testi ad opera di Tony del Dr\u00f2, Giommaria Santoni e Lionello Siddi. Il \"nuovo\" brano \u00e8 molto popolare tra i sassaresi che a grande maggioranza ignorano che la loro amatissima canzone non \u00e8 proprio un originale.\nLa sua \"Questo amore\", cantata dai Ricchi e Poveri, partecip\u00f2 all'Eurovision Song Contest 1978.\nDal 1978 al 1982 fu produttore di Nada, per la quale scrisse la musica di \"Ti stringer\u00f2\"; proprio durante la lavorazione con la cantante toscana, Lusini conosce Fabio Pignatelli e Maurizio Guarini dei Goblin (in quel periodo rimasti orfani di Simonetti e Morante impegnati nei progetti solisti e Marangolo in tour con Pino Daniele) che gli propongono di riformare il gruppo in chiave pop e con brani cantati solo per l'arco di un album. Lusini accetta la scommessa e diventa quindi, per un anno, il cantante dei Goblin formati, per l'occasione, oltre che da Pignatelli e Guarini anche da Marco Rinalduzzi (chitarre) e Derek Wilson (batteria). Insieme realizzano l'album \"Volo\", uscito nel 1982, dove spicca il brano omonimo, fortunata sigla di Discoring.\nNel 2001 ha fondato l'Amarcord, casa di edizioni musicali.\nNel 2010 ha collaborato con Carmen Consoli, scrivendo la musica di \"AAA Cercasi\". Sempre nel 2010, nel quadro della propria attivit\u00e0 di compositore di sigle e stacchi musicali per la radio, ha curato l'identit\u00e0 sonora di Rai Radio 1, realizzando con Fabrizio Bosso, Rita Marcotulli e Maurizio Giammarco la sigla del GR1 e il brano \"Love Time\", divenuto jingle istituzionale dell'emittente fino al 2014.\nNel 2019 compone insieme alla figlia Allegra il brano \u201cUn amore senza fine\u201d il cui testo \u00e8 stato scritto da Raffaele Viscuso. La canzone \u00e8 contenuta nell\u2019album \u201cSenza paracadute\u201d ed interpretata da Giovanna D\u2019angi.\nHa due figli: Allegra, che ha seguito le sue orme partecipando al Festival di Sanremo 1999 tra le Nuove proposte con un brano di sua composizione, e Tommaso, nato dal matrimonio con Simonetta Zauli."}
{"id": "773531", "revid": "125758337", "url": "https://it.wikipedia.org/wiki?curid=773531", "title": "Crisi di governo", "text": "Una crisi di governo indica la situazione nella quale un governo presenta le proprie dimissioni a causa della rottura del rapporto di fiducia intercorrente con il Parlamento. Nel linguaggio corrente, e non giuridico, si considera impropriamente crisi di governo anche la mancata formazione di una maggioranza all'inizio di una legislatura che impedisce la formazione di un nuovo governo e pertanto protrae quello della legislatura precedente.\nDescrizione.\nSi suole generalmente distinguere tra le crisi \"parlamentari\" dalle crisi \"extraparlamentari\". Le crisi \"parlamentari\" nascono da una votazione contraria sulla questione di fiducia o sul voto di fiducia, o favorevole ad una mozione di sfiducia; le crisi \"extraparlamentari\", invece, si aprono in conseguenza di una crisi politica all'interno della maggioranza che sostiene il governo, a causa della quale quest'ultimo non ha la possibilit\u00e0 di far approvare i provvedimenti necessari alla propria azione e ne trae le conseguenze politiche dimettendosi, pur in assenza di un voto formale.\nNel mondo.\nItalia.\nNella storia della Repubblica italiana, tutte le crisi di governo sono state di tipo extraparlamentare, tranne quelle che hanno investito i due governi presieduti da Romano Prodi, il quale ha chiesto in entrambi i casi un voto esplicito del Parlamento. La caduta del Governo Prodi I nel 1998 e quella del Governo Prodi II nel 2008 sono state determinate, rispettivamente, da un voto contrario da parte della maggioranza della Camera dei deputati e del Senato della Repubblica.\nIn Italia un'accezione estensiva della crisi parlamentare rimonta al 5 aprile 1960: nel corso di una polemica con il presidente del Senato Merzagora, Giovanni Gronchi \"dette la sua interpretazione del concetto di \u201ccrisi parlamentare\u201d, ritenendo \u2013 a differenza di quest\u2019ultimo \u2013 che non era indispensabile, per aversi tale definizione, un previo voto di formale sfiducia, ma che fosse sufficiente il venir meno di una data maggioranza parlamentare\".\nPer converso, l'accezione opposta si accompagna alla tesi della sostanziale natura elusiva dell'ortodossia costituzionale, da parte della crisi extraparlamentare: una mozione a prima firma di Oscar Luigi Scalfaro fu discussa il 14 gennaio 1991 dalla Camera dei deputati, per sostenere che in qualunque caso di dimissioni il Governo dovesse preventivamente informarne il Parlamento. La mozione non ebbe seguito.\nIl procedimento per l'avvio di una risoluzione \u00e8 avviato dal presidente della Repubblica mediante l'esercizio di sue precise attribuzioni. Questi infatti, dopo aver ascoltato - durante le cosiddette consultazioni - una serie di rilevanti personalit\u00e0 politiche (leader di partito, capigruppo parlamentari, presidenti di Camera e Senato, ex Presidenti della Repubblica), pu\u00f2 adottare diverse soluzioni in caso di crisi di governo:"}
{"id": "773535", "revid": "72663", "url": "https://it.wikipedia.org/wiki?curid=773535", "title": "Pape Sat\u00e0n", "text": ""}
{"id": "773537", "revid": "322321", "url": "https://it.wikipedia.org/wiki?curid=773537", "title": "Acqualina", "text": "Il torrente Acqualina \u00e8 un corso d'acqua della provincia di Bergamo di tipo montano e ad alimentazione unicamente nivopluviale. Nasce presso il Passo dei Laghi Gemelli dal monte Corte, nelle Alpi Orobie, e dopo confluisce da destra nel fiume Serio ad Ardesio, in Val Seriana.\nPercorre tutta la Val Canale, lambendo il Rifugio Alpe Corte, la frazione di Valcanale e le contrade di Zanetti, Albareti, Rizzoli e Marinoni. L'intero corso del torrente \u00e8 compreso nel comune di Ardesio.\nIl suo percorso \u00e8 prevalentemente lontano da insediamenti produttivi e centri abitati. Grazie a questo non solo l'Acqualina mantiene il suo originale tracciato, ma, non subendo alcun tipo di contaminazione, le sue acque sono risultate essere di ottima qualit\u00e0.\nIl suo substrato \u00e8 composto da massi e ciottoli, che permettono ai pesci una discreta abitabilit\u00e0."}
{"id": "773539", "revid": "1516566", "url": "https://it.wikipedia.org/wiki?curid=773539", "title": "Taddeo Zuccari", "text": "Biografia.\nNacque a Sant'Angelo in Vado, vicino ad Urbino, primogenito degli otto nati dal matrimonio del pittore Ottaviano de Zucharellis, cognome poi mutato in Zuccaro (1569), e Antonia Neri: Taddeo, Bartolomea, Federico, Iacopo, Lucio, Maurizio, Aloysio, Marco Antonio.\nEsponente di spicco del manierismo a Roma, dove all'et\u00e0 di 14 anni, fu molto influenzato dal Correggio e da Raffaello. Federico Zuccari suo fratello corresse in seguito la storia scritta dal Vasari e un po' troppo romanzata sulla vita di Taddeo.\nNel 1548 fece ritorno nella citt\u00e0 pontificia e gli venne commissionata la decorazione (esterna e quindi cancellatasi con il tempo) di una delle case della famiglia Mattei nell'omonima piazza in Roma. Secondo quanto riferisce il Vasari detti affreschi, in chiaroscuro, erano dedicati alle vicende di Furio Camillo. Nel 1550 i suoi genitori giunsero a Roma con suo fratello minore Federico, in occasione del Giubileo promulgato dal papa Giulio III. La volont\u00e0 dei genitori era che Federico studiasse giurisprudenza, e per questo lo avevano condotto con loro a Roma, ma Taddeo vista la grande predisposizione del fratello per il disegno e la pittura, decise di applicarlo a questa disciplina.\nTaddeo all'epoca era gi\u00e0 molto noto per la sua bravura e la sua seriet\u00e0 professionale tanto che la sua fama giunse a Guidobaldo II Duca di Urbino. Il Duca dovendo terminare le facciate della Cappella del Duomo, lo richiam\u00f2 in patria. Ad Urbino Taddeo fu accolto con molta cortesia dal Duca il quale gli spieg\u00f2 il lavoro che avrebbe dovuto svolgere nella suddetta Cappella. Guidobaldo dovendo poi raggiungere Venezia in qualit\u00e0 di Generale delle Armate, condusse con s\u00e9 Taddeo al quale fece ritrarre un quadro di Raffaello propriet\u00e0 dei Conti di Canossa. Sempre per il Duca, Taddeo dipinse una grande tela rappresentante la \"Conversione di san Paolo\".\nTra le sue opere principali e pi\u00f9 ammirate vi \u00e8 il ciclo nella villa di Caprarola, commissionato dal cardinale Alessandro Farnese, portato a termine con l'aiuto del fratello. I due nella Villa Farnese utilizzano un sistema compositivo a \"quadri riportati\" gi\u00e0 usato largamente da Raffaello e Giulio Romano.\nIl 17 novembre 1560 fu associato alla Congregazione di San Giuseppe di Terrasanta (Congregazione dei Virtuosi al Pantheon). Taddeo ebbe una figlia di nome Maddalena che visse in seno alla famiglia Zuccari, divenendo monaca benedettina presso il convento di Santa Caterina di Sant'Angelo in Vado.\nIl 4 giugno 1576 alla presenza del Podest\u00e0 di Sant'Angelo in Vado Federico Zuccari assunse la tutela di sua nipote Maddalena e si impegn\u00f2 ad amministrare la dote lasciatale da suo padre Taddeo.\nTaddeo mor\u00ec il giorno del suo 37\u00ba compleanno, il 1\u00ba settembre 1566. Suo fratello Federico scrisse che ci\u00f2 fu cagionato dagli eccessivi caldi di quell'anno. Contrasse una malattia che peggior\u00f2 talmente da causarne la morte. Oggi Taddeo Zuccari \u00e8 sepolto al Pantheon a Roma a fianco di quello che fu il suo maestro ideale, Raffaello Sanzio.\nFederico Zuccari volle collocare un suo busto di marmo e porre sulla lapide tombale la seguente iscrizione \"\".\nDi che natura e di quale carattere fosse Taddeo, e quale la sua maniera di dipingere lo spiega Giorgio Vasari \"\u2026fu Taddeo molto fiero nelle sue cose, ed ebbe una maniera cos\u00ec dolce e pastosa, e tutto cos\u00ec lontano da certe crudezze, fu abbondante ne suoi componimenti, e fece molto belle le teste, le mani, e gl'ignudi, allontanandosi in essi da molte crudezze \u2026 color\u00ec parimente Taddeo con molta vaghezza, ed ebbe maniera facile perch\u00e9 fu molto aiutato dalla natura \u2026 fu molto volenteroso \u2026insomma fece molte, anzi infinite cose degne di molta lode. Fu amorevole degli amici, e dove potette giovare loro, se ne ingegn\u00f2 sempre\"."}
{"id": "773542", "revid": "43530", "url": "https://it.wikipedia.org/wiki?curid=773542", "title": "Opere derivate", "text": ""}
{"id": "773558", "revid": "15756", "url": "https://it.wikipedia.org/wiki?curid=773558", "title": "Learco", "text": "Learco () \u00e8 una figura della mitologia greca, figlio di Atamante re di Beozia e di Ino.\nFu fratello di Melicerte.\nMitologia.\nFu ucciso ancora fanciullo dal padre che era stato fatto impazzire da Era come punizione di aver accolto e allevato Dioniso, figlio illegittimo di Zeus avuto da Semele, sorella di Ino. \nIl padre, accecato dalla pazzia, scambi\u00f2 il piccolo Learco per un leoncino (o secondo altre versioni per un cerbiatto) e lo uccise, mentre la madre si gett\u00f2 da una rupe con l'altro figlio Melicerte. Ovidio insiste su alcuni particolari patetici della sua storia, come quello che il bambino aveva spontaneamente allungato le braccia verso il padre per abbracciarlo, non sapendo che egli era impazzito e voleva ucciderlo.\nDante Alighieri cita la sua storia come esempio di pazzia nell'Inferno."}
{"id": "773561", "revid": "1714743", "url": "https://it.wikipedia.org/wiki?curid=773561", "title": "Oddone I di Tolosa", "text": "Origine.\nFiglio secondogenito del conte di Quercy, conte di Tolosa e conte di Rouergue, Raimondo I (ca. 820-\u2020 ca. 865) e di Berta (come risulta dal documento n\u00b0 160 del 3 novembre 862 delle \"Preuves de l'Histoire G\u00e9n\u00e9rale de Languedoc\", in cui suo padre, il conte di Tolosa, Raimondo I, fece una donazione per l'anima del padre (il nonno di Oddone), Fulcoaldo, la madre (la nonna di Oddone), Senegonda ed il fratello (lo zio di Oddone), Fredelone, in cui nomina la propria moglie (la madre di Oddone) ed i tre figli, Bernardo II, Fulcoaldo e Oddone)), figlia di Remigio e Arsenda (come risulta dal documento n\u00b0 203 del 6 aprile 883 delle \"Preuves de l'Histoire G\u00e9n\u00e9rale de Languedoc\", in cui Berta, assieme ai figli Fulcoaldo e Oddone, fece una donazione per l'anima di suo padre, Remigio, e sua madre, Arsenda il marito Raimondo ed il figlio, Bernardo).\nBiografia.\nVerso l'860, Oddone spos\u00f2 Garsenda, la figlia del conte d'Albi, Ermengardo. Dopo la morte di quest'ultimo, senza eredi maschi, verso l'865, la moglie Garsenda divenne contessa e Oddone divenne conte consorte, per cui govern\u00f2 la contea d'Albi.\nDopo la morte del fratello maggiore, Bernardo, nell'874, Oddone divenne conte di Rouergue.\nNell'886, dopo la morte di Bernardo Piede di Velluto, Oddone gli successe nel titolo di conte di Tolosa, come risulta dal documento n\u00b0 204 dei quello stesso anno (886) delle \"Preuves de l'Histoire G\u00e9n\u00e9rale de Languedoc\", in cui il conte Oddone con la moglie, fece uno scambio di propriet\u00e0, mentre lasci\u00f2 il governo della contea d'Alb\u00ec al figlio Raimondo, gi\u00e0 titolare della contea.\nSecondo il documento n\u00b0 X del \"Cartulaire de l'abbaye de Beaulieu\", datato agosto 887, il conte Oddone vendette una propriet\u00e0 assieme alla moglie Garsenda ed al fratello Ariberto.\nNel 918, molto probabilmente aveva lasciato il governo della contea al figlio, Raimondo, come risulta dal documento CLXIII delle \"Histoire G\u00e9n\u00e9rale de Languedoc\", datato 16 giugno 918, in cui in una udienza nella diocesi di Carcassonne, Raimondo, col consenso del padre, partecip\u00f2 come conte e marchese di Tolosa.Oddone, dopo il 918, non viene pi\u00f9 citato in alcun documento, per cui si presume che mor\u00ec poco tempo dopo e, alla sua morte, lasci\u00f2 al figlio primogenito, Raimondo, gi\u00e0 conte d'Albi, la contea di Tolosa, che gi\u00e0 governava, mentre al figlio secondogenito, Ermengardo, lasci\u00f2 la contea di Rouergue e la contea di Quercy.\nDiscendenza.\nVerso l'860, Oddone aveva sposato la contessa d'Albi, Garsenda (come viene confermato nel documento n\u00b0 204 delle \"Preuves de l'Histoire G\u00e9n\u00e9rale de Languedoc\".Oddone e Garsenda ebbero tre figli:"}
{"id": "773566", "revid": "6397303", "url": "https://it.wikipedia.org/wiki?curid=773566", "title": "Oddone di Tolosa", "text": ""}
{"id": "773572", "revid": "380654", "url": "https://it.wikipedia.org/wiki?curid=773572", "title": "Aidan Quinn", "text": "Biografia.\nNato da genitori di profonda fede cattolica (il padre era professore di letteratura, la madre casalinga) trascorre l'infanzia tra Chicago, Rockford, Dublino e Offaly. Suo fratello maggiore Declan \u00e8 un celebre operatore cinematografico e i due fratelli minori, Marian e Paul (morto di cancro nel 2015), sono divenuti attori anche loro.\nInizia a recitare in teatro a Chicago all'et\u00e0 di 19 anni. Dopo il suo primo ruolo cinematografico in \"Amare con rabbia\" (1984), interpreta un ruolo di rilievo nella commedia \"Cercasi Susan disperatamente\" (1985) e recita accanto a Robert De Niro e Jeremy Irons in \"Mission\" (1986), quindi \u00e8 protagonista di \"Robinson Crusoe - La storia vera\" (1989). \nSuccessivamente perde un'occasione importante quando la Paramount Pictures (con la quale lavora) rifiuta la produzione del film di Martin Scorsese \"L'ultima tentazione di Cristo\", poi prodotto dalla Universal Pictures (il ruolo va a Willem Dafoe). Nel 1991 \u00e8 tra i protagonisti, con Daryl Hannah e Kathy Bates, di \"Giocando nei campi del Signore\" e nel 1993 con Johnny Depp in \"Benny &amp; Joon\". L'anno successivo interpreta \"Vento di passioni\" (1994), accanto a Brad Pitt e Julia Ormond. Nel 1996 recita al fianco di Al Pacino nel suo \"Riccardo III\" e sempre in quell'anno \u00e8 con Liam Neeson e Julia Roberts tra i protagonisti di \"Michael Collins\". Nel 2002 \u00e8 protagonista del pluripremiato \"Angeli ribelli\", ispirato a fatti realmente accaduti.\nNel 1986 ottiene una candidatura agli Emmy Award come miglior attore protagonista per il film per la TV \"Una gelata precoce\" (1985), ma il premio va a Dustin Hoffman per \"Morte di un commesso viaggiatore\". Ottiene nuovamente la candidatura al premio Emmy nel 2007, quale attore non protagonista, per un altro film per il piccolo schermo, \"L'ultimo pellerossa\" (2007).\nSposato con l'attrice Elizabeth Bracco, \u00e8 padre di due figlie: Ava Eileen (1989) e Mia (1998). Nonostante il cognome, non ha nessun grado di parentela con Anthony Quinn.\nNel 2001 Aidan Quinn avrebbe dovuto recitare nel film \"Ocean Warrior\", sul capitano e ambientalista marino Paul Watson. A causa di problemi finanziari, il film non \u00e8 mai stato prodotto. Tuttavia, durante la preparazione del film, ha accompagnato Paul Watson su una delle sue navi e da allora ha supportato Sea Shepherd, la sua organizzazione per la protezione della vita marina."}
{"id": "773573", "revid": "287204", "url": "https://it.wikipedia.org/wiki?curid=773573", "title": "Buoso Donati il Vecchio", "text": "Fu un ricchissimo mercante che rimase vedovo e senza figli. Alla sua morte il suo ingentissimo patrimonio sarebbe passato alle casse del Comune fiorentino perch\u00e9 egli non aveva redatto testamento in favore di nessuno dei suoi parenti.\nAllora Gianni Schicchi, buontempone amico di Simone Donati, si finse Buoso poco dopo la sua morte, nascondendosi nel letto del cadavere con i suoi abiti e facendo chiamare un notaio per redigere un testamento a favore di Simone e di s\u00e9 stesso (anche se pare che per s\u00e9 riservasse solo una giumenta).\nIl curioso avvenimento, degno di una novella, pare che sia veramente accaduto: Dante Alighieri lo cita nell'Inferno (XXX, 40-45) come ragione della dannazione di Gianni Schicchi e lo studioso Michele Barbi trov\u00f2 alcuni documenti comprovanti la vicenda e il coinvolgimento di questi personaggi storici, piuttosto che altri omonimi\nA questa storia si ispir\u00f2 Giacomo Puccini per la composizione dell'opera \"Gianni Schicchi\"."}
{"id": "773586", "revid": "125589450", "url": "https://it.wikipedia.org/wiki?curid=773586", "title": "Toulouse Football Club", "text": "Il Toulouse Football Club, meglio noto come Toulouse e in italiano come Tolosa, \u00e8 una societ\u00e0 calcistica francese con sede nella citt\u00e0 di Tolosa. Milita in Ligue 2, la seconda divisione del campionato francese.\nFondato nel 1970 come \"Union Sportive Toulouse\", ha assunto il nome \"Toulouse Football Club\" nel 1979. \nHa partecipato a un totale di 32 stagioni nel massimo livello francese, 19 nel secondo e 1 nel terzo. Il miglior risultato raggiunto dalla squadra \u00e8 costituito da due terzi posti in massima serie.\nI colori sociali sono il bianco e il viola. Disputa i propri incontri interni allo Stadium.\nStoria.\nTolosa rimase priva di una rappresentanza di rilievo nel calcio nel 1967, quando il Tolouse Football Club vendette i propri giocatori e li piazz\u00f2 nella massima serie francese a Parigi, nel Red Star Football Club.\nDopo tre anni, per\u00f2, nacque un nuovo club, l\"'Union Sportive Toulouse\", che inizialmente adott\u00f2 maglie rosse e gialle. \nIl club nel 1979 recuper\u00f2 il nome di \"Toulouse Football Club\" e cominci\u00f2 ad indossare i nuovi colori, il viola ed il bianco.\nLa squadra, con Jacques Santini e l'attaccante svizzero Daniel Jeandupeux, batt\u00e9 ai tiri di rigore il Napoli di Diego Armando Maradona nella Coppa UEFA 1986-1987, durante la prima apparizione europea del Tolosa. \nIl club retrocesse in seconda serie nel 1994, per poi trovare continue promozioni e retrocessioni tra la Ligue 1 e la Ligue 2, prima di scivolare nella terza divisione nel 2001 a causa di problemi finanziari.\nIl Tolosa torn\u00f2 nella massima serie due stagioni dopo e nel 2006-2007 giunse terzo, guadagnando cos\u00ec un posto nel terzo turno preliminare della UEFA Champions League 2007-2008, dove fu eliminato dal Liverpool Football Club con il punteggio complessivo di 5-0. Dopo una salvezza ottenuta all'ultima giornata, arriv\u00f2 il quarto posto del 2008-2009 con 64 punti, che valsero un posto nella nuova Europa League. Da questa stagione si mise in evidenza Andr\u00e9-Pierre Gignac, che si aggiudic\u00f2 il primato nella classifica dei marcatori con 24 gol, ricevendo la convocazione nella nazionale francese. la salvezza conseguita nel 2015-2016 ebbe del prodigioso: il Tolosa, a 12 minuti dalla fine dell'ultima partita stagionale, era in svantaggio per 2-1 sul campo dell' e aveva bisogno di una vittoria per salvarsi; nel recupero il Tolosa riusc\u00ec a trovare la via del gol per due volte, ribaltando il risultato sul 3-2 e cogliendo una clamorosa salvezza. Nel 2017-2018, dopo il diciottesimo posto nella stagione regolare, il Tolosa si vide costretto alla la doppia sfida di spareggio contro la terza della Ligue 2, l'AC Ajaccio, play-out vinto dal Tolosa con il risultato complessivo di 4-0. Ma nel 2019-2020, in virt\u00f9 del penultimo posto allo stop per via del COVID-19, il club retrocede in Ligue 2. L'anno successivo si classifica terzo dietro a Troyes e Clermont Foot e disputa i playoff contro il Nantes, perdendo l'andata 2-1 in casa e vincendo 1-0 fuori.\nColori e simboli.\nColori.\nI colori della squadra sono il viola e il bianco.\nSimboli ufficiali.\nStemma.\nLo stemma della squadra adottato dal 2018 \u00e8 di forma circolare e di colore viola e contiene al suo interno la denominazione sociale, l'anno di fondazione e lo stemma cittadino.\nInno.\nL'inno della squadra si intitola \"Se Canto\".\nStrutture.\nStadio.\nIl club gioca gli incontri interni allo Stadium di Tolosa, impianto comunale capace di spettatori.\nCostruito tra il 1938 e il 1949, fu in precedenza impianto della preesistente squadra cittadina; ospit\u00f2 nel 1954 e nel 1972 due edizioni della coppa del mondo di rugby a 13; nel 1998 il mondiale di calcio e, nel 1999 e 2007 due edizioni della Coppa del mondo di rugby a 15.\nInoltre, pi\u00f9 recentemente, ospit\u00f2 varie gare del .\nSociet\u00e0.\nOrganigramma societario.\nDi seguito \u00e8 riportato l'organigramma societario:\nSponsor.\nDi seguito \u00e8 riportata la lista degli sponsor tecnici:\nAllenatori e presidenti.\nDi seguito \u00e8 riportata la lista degli allenatori e dei presidenti:\nStatistiche e record.\nPartecipazione ai campionati.\nDalla stagione 1970-1971 alla 2021-2022 il club ha ottenuto le seguenti partecipazioni ai campionati nazionali:\nPartecipazione alle coppe.\nAlla stagione 2021-2022 il club ha ottenuto le seguenti partecipazioni alle coppe nazionali:\nAlla stagione 2021-2022 il club ha ottenuto le seguenti partecipazioni alle coppe internazionali:\nStatistiche di squadra.\nA livello internazionale la miglior vittoria \u00e8 per 5-1, ottenuta contro il nel primo turno della Coppa UEFA 1987-1988, mentre la peggior sconfitta \u00e8 il 5-1 subito contro lo nel secondo turno della Coppa UEFA 1986-1987.\nStatistiche individuali.\nIl giocatore con pi\u00f9 presenze nelle competizioni europee \u00e8 Pantxi Sirieix a quota 13, mentre i miglior1 marcatori sono G\u00e9rald Passi e Andr\u00e9-Pierre Gignac con 4 gol.\nOrganico.\nRosa 2021-2022.\n\"Rosa aggiornata al 5 gennaio 2022.\"\nStaff tecnico.\nDi seguito \u00e8 riportato lo staff tecnico:"}
{"id": "773590", "revid": "125390289", "url": "https://it.wikipedia.org/wiki?curid=773590", "title": "Esp\u00e9rance Sportive Troyes Aube Champagne", "text": "L'Esp\u00e9rance Sportive Troyes Aube Champagne, noto anche come ESTAC o Troyes, \u00e8 una societ\u00e0 calcistica francese con sede nella citt\u00e0 di Troyes. Milita nella Ligue 1, la massima serie del campionato francese di calcio. \u00c8 stato fondato il 27 giugno 1986, rappresenta il terzo club di calcio professionistico nella storia della citt\u00e0, dopo le precedenti esperienze dell'AS Troyes-Savinienne e del Troyes Aube Football. Nel 2001 vinse la Coppa Intertoto, battendo in finale il Newcastle United grazie alla regola dei gol fuori casa.\nStoria.\nNel 1986 Maurice Cacciaguerra, in collaborazione con Angel Masoni, fond\u00f2 l\"'Association Troyes Aube Champagne\" (ATAC) con il preciso scopo di riportare a Troyes una squadra di calcio con status professionistico dopo la dissoluzione del Troyes Aube Football. La neonata societ\u00e0, inserita in Division d'Honneur, vinse nel 1987 il campionato nella sua stagione d'esordio, venendo promossa in 4\u00aa divisione. Dopo 3 stagioni, grazie al primo posto ottenuto in 4\u00aa divisione nel 1990, sal\u00ec in 3\u00aa divisione. Nonostante le buone prestazioni espresse nelle successive 3 stagioni, il club non riusc\u00ec ad ottenere la promozione in 2\u00aa divisione. A seguito della riforma dei campionati calcistici francesi del 1993, il Troyes venne trasferito nella neonata Nationale 2 (ovvero il quarto livello). Il nuovo presidente Angel Masoni ingaggi\u00f2 Alain Perrin per la direzione tecnica della squadra; grazie alla sua guida, durata dal 1993 al 2002, il Troyes pot\u00e9 scalare velocemente le gerarchie del calcio francese. Nel 1994 la squadra vinse in Nationale 2, venendo quindi promossa in Nationale 1. Dopo il 10\u00ba posto del 1995, il Troyes si classific\u00f2 al 2\u00ba posto nella stagione 1995-1996, salendo in Division 2. Nella sua prima stagione in tale serie rischi\u00f2 la retrocessione (avendo concluso il campionato al 20\u00ba posto), ma venne ripescata per via dei dissesti finanziari del FC Perpignan e del FCO Charleville. Le successive 2 stagioni furono invece pi\u00f9 gratificanti: il club, dopo il 5\u00ba posto ottenuto nella stagione 1997-1998, grazie al contributo di diversi calciatori, tra cui Fr\u00e9d\u00e9ric Adam, Richard Jeziersky, David Hamed, Samuel Boutal, Sla\u0111an \u0110uki\u0107 e Mohammed Bradja, si piazz\u00f2 nella stagione 1998-1999 al 3\u00ba posto, che gli valse la storica promozione in Division 1, a 21 anni di distanza dall'ultima volta in cui una squadra di Troyes (nella fattispecie il Troyes Aube Football) prese parte al massimo campionato francese.\nNella sua prima stagione in Division 1 (ovvero la Division 1 1999-2000) il club termin\u00f2 in 14\u00aa posizione, scongiurando la retrocessione; al termine del campionato fu costretto a modificare la denominazione societaria da ATAC ad ESTAC (acronimo di \"Esp\u00e9rance Sportive Troyes Aube Champagne\") a causa di un ricorso portato avanti dall'omonima catena di supermercati Atac. Nella stagione 2000-2001 ottenne il 7\u00ba posto in classifica, che gli valse l'accesso alla Coppa Intertoto, in cui risult\u00f2 tra le vincitrici dell'edizione del 2001: grazie a calciatori come J\u00e9r\u00f4me Rothen, Rafik Sa\u00effi, Tony Heurtebis, Fabio Celestini e Nicolas Gouss\u00e9, sconfisse il Newcastle United nel ritorno della finale disputato in trasferta al St James' Park, che termin\u00f2 4-4 (il match d'andata era terminato 0-0), beneficiando pertanto della regola dei gol fuori casa e qualificandosi alla Coppa UEFA 2001-2002. In quest'ultima competizione, per\u00f2, non riusc\u00ec ad andare oltre il secondo turno di qualificazione: dopo aver battuto nel primo turno gli slovacchi del MFK Ruzomberok, vennero eliminati dal Leeds United.\nAnche nella stagione 2001-2002 il Troyes fin\u00ec settimo in campionato, partecipando nuovamente alla Coppa Intertoto. Nell'edizione del 2002, per\u00f2, le cose andarono diversamente: in semifinale, infatti, la squadra aveva battuto sul campo il Villareal, pareggiando 0-0 all'andata e vincendo 2-1 al ritorno, ma avendo schierato un calciatore squalificato (ovvero David Vairelles), l'UEFA estromise il Troyes dal torneo, assegnando al Villareal la vittoria per 3-0 a tavolino. L'esonero a gennaio dell'allenatore Jacky Bonnevay, a cui subentr\u00f2 Faruk Had\u017eibegi\u0107 non aiut\u00f2 a salvare la stagione 2002-2003 del Troyes, che con l'ultimo posto in Ligue 1 venne retrocesso in Ligue 2.\nNel 2004, grazie all'intervento del nuovo presidente Thierry Gomez, che evit\u00f2 la bancarotta del club, il Troyes fin\u00ec 10\u00ba in campionato. Per la stagione 2004-2005 venne ingaggiato come allenatore Jean-Marc Furlan, reduce dai lusinghieri risultati conseguiti in Coppa di Francia alla guida del club dilettantistico del Libourne-Saint-Seurin; grazie a lui e alle prestazioni di due giovani attaccanti in prestito, S\u00e9bastien Grax dal Monaco and Baf\u00e9timbi Gomis, il club si assicur\u00f2 con il 3\u00ba posto finale la promozione in Ligue 1. Dopo una tranquilla salvezza nella stagione 2005-2006, il Troyes cadde nuovamente in Ligue 2 nella stagione 2006-2007, terminando in 18\u00aa posizione; dopo la fine del campionato, Furlan abbandon\u00f2 la panchina del Troyes e il suo posto venne rilevato da Denis Troch, ma dopo aver fallito l'obiettivo del ritorno in Ligue 1 (nonostante la squadra fosse nelle prime 3 posizioni per buona parte del campionato), venne esonerato al termine della stagione 2007-2008. Il suo successore, Ludovic Batelli, fu esonerato nell'aprile del 2009 e la squadra venne affidata ad interim a Claude Robin, che non riusc\u00ec ad evitare la retrocessione del Troyes nello Championnat National.\nCon il club ancora una volta in difficolt\u00e0 economiche, Thierry Gomez lasci\u00f2 la presidenza del Troyes a Daniel Masoni, figlio dell'ex presidente Angel Masoni, che affid\u00f2 la panchina a Patrick R\u00e9my, il quale riport\u00f2 la squadra in Ligue 2 nel 2010 grazie al 3\u00ba posto nello Championnat National. Ciononostante, a seguito di un'incomprensione col presidente, Remy abbandon\u00f2 il club e di conseguenza Jean-Marc Furlan ritorn\u00f2 ad allenare il Troyes, che riusc\u00ec a salvarsi in Ligue nella stagione 2010-2011, terminando al 16\u00ba posto.\nNella stagione 2011-2012, dopo una partenza in sordina, il Troyes sal\u00ec nuovamente in Ligue 1 dopo 5 anni grazie alle vittorie cruciali nelle ultime giornate di campionato contro il Monaco, il Sedan (con un goal all'ultimo minuto di Djibril Sidib\u00e9) e il Clermont Foot 63. La permanenza in massima serie, per\u00f2, dur\u00f2 solo un anno: al termine della stagione 2012-2013, infatti, la squadra si piazz\u00f2 al 19\u00ba posto, ripiombando ancora una volta in Ligue 2.\nNel 2015 il Troyes ha vinto il campionato di Ligue 2, ritornando quindi in Ligue 1, ma la stagione 2015-2016 si \u00e8 rivelata disastrosa per il club, che si classific\u00f2 all'ultimo posto (con conseguente retrocessione), con sole 3 vittorie all'attivo in campionato ed una sonora sconfitta per 9-0 contro il Paris Saint-Germain. Un'ulteriore ascesa e ricaduta si \u00e8 ripetuta tra il 2017 e il 2018: il Troyes, neopromosso in Ligue 1 per via della vittoria ai danni del Lorient nello spareggio promozione/retrocessione della stagione 2016-2017, non \u00e8 andato oltre il 19\u00ba posto finale.\nNella stagione 2018-2019 il Troyes si \u00e8 classificato al 3\u00ba posto in Ligue 2, accedendo per tale motivo ai playoff per la promozione in Ligue 1, dove \u00e8 stato eliminato in semifinale dal Lens per 2-1 ai tempi supplementari.\nIl 3 settembre 2020 il City Football Group ha annunciato di aver acquisito la quota di maggioranza del Troyes.\nStatistiche e record.\nStatistiche nelle competizioni UEFA.\nTabella aggiornata alla fine della stagione 2018-2019."}
{"id": "773592", "revid": "1373059", "url": "https://it.wikipedia.org/wiki?curid=773592", "title": "Valenciennes Football Club", "text": "Il Valenciennes Football Club, detto comunemente Valenciennes, \u00e8 una societ\u00e0 calcistica francese con sede nella citt\u00e0 di Valenciennes. Milita in Ligue 2, la seconda divisione del campionato francese.\nStoria.\nIl club fu fondato nel 1913 da tre giovani, di nome Colson, Joly e Bouly. Nel 1916 fu rinominato \"Union Sportive Valenciennes-Anzin\" (USVA), ma solo nel 1933 divenne squadra professionistica. Nel 1993 l'USVA risult\u00f2 coinvolto nell'Affaire VA-OM che colp\u00ec il calcio francese. Dopo le retrocessioni in D2 nel 1993 e nel Championnat National nel 1994, nel 1996 si ritorn\u00f2 al vecchio nome \"Valenciennes FC\". Nel 2006 la societ\u00e0 ha potuto festeggiare la promozione in Ligue 1, dopo diversi anni passati nelle serie inferiori. La Ligue 1 2007-2008 si rivela un\u2019annata difficile, ma il club riesce a limitare i danni piazzandosi 17\u00ba conquistando 43 punti. Per varie stagioni, il Valenciennes conclude sempre a met\u00e0 classifica, salvandosi sempre con molte giornate di anticipo senza mai ambire ad un posto valido per le competizioni europee, fino alla Ligue 1 2013-2014, quando la compagine chiude il campionato al 19\u00ba posto con soli 29 punti conquistati.\nOrganico.\nRosa 2021-2022.\n\"Aggiornata al 6 gennaio 2022\"\nRosa 2020-2021.\n\"Aggiornata al 4 settembre 2020\""}
{"id": "773594", "revid": "62004", "url": "https://it.wikipedia.org/wiki?curid=773594", "title": "El-Hadji Diouf", "text": ""}
{"id": "773595", "revid": "71205256", "url": "https://it.wikipedia.org/wiki?curid=773595", "title": "Filtro di Lyot", "text": "Il filtro di Lyot \u00e8 un filtro ottico composto da una lamina di un cristallo birifrangente interposta tra una coppia di polarizzatori fra loro paralleli e a 45\u00b0 rispetto agli assi ottici della lamina. Prende il nome dall'astronomo francese Bernard Lyot.\nL'onda ottica polarizzata dal primo polarizzatore incide sulla lamina e viene scomposta in due componenti secondo gli assi ottici della lamina. E \"s\" \u00e8 lo spessore della lamina e \"n\" la rifrangenza del cristallo fra le due componenti vi \u00e8 uno sfasamento \nI due fasci all'uscita vengono ricomposti nel polarizzatore d'uscita e interferendo realizzano una trasmissione \nAccoppiando in serie pi\u00f9 dispositivi \u00e8 possibile aumentare la selettivit\u00e0 del filtro fino ad ottenere larghezze di banda di un ordine di grandezza pi\u00f9 strette di un filtro interferenziale."}
{"id": "773597", "revid": "73843", "url": "https://it.wikipedia.org/wiki?curid=773597", "title": "Apollodoro di Atene", "text": "Biografia.\nOriginario di Atene, del Pireo, era figlio di Asclepiade il Giovane. \nLegato allo stoicismo, Apollodoro fu discepolo, secondo \"Suda\", di Panezio e di Diogene lo Stoico, ma in particolare fu collaboratore di Aristarco di Samotracia ad Alessandria, nello studio dei testi di Omero e degli autori comici; lasci\u00f2 Alessandria d'Egitto nel 146 a.C. circa, a causa della cacciata dei dotti ordinata da Tolomeo VIII, per dirigersi alla volta di Pergamo e di l\u00ec si spost\u00f2 definitivamente ad Atene, morendo probabilmente intorno al 118 a.C..\nOpere.\nLe opere attribuite ad Apollodoro sono perdute, eccezion fatta per 356 frammenti, dai quali si evince che aveva composto lavori di erudizione storico-cronografica.\nIl capolavoro dell'erudito ateniese era la \"Cronaca\" (\u03a7\u03c1\u03bf\u03bd\u03b9\u03ba\u03ac), un'opera, dedicata ad Attalo II Filadelfo, in quattro libri di cronologia universale scritti in trimetri giambici, in cui Apollodoro creava un'impalcatura dal 1184 (presa di Troia) forse al 144 a.C. Spesso lo studioso, che seguiva il computo degli arconti di Atene, indicava, per gli autori letterari, l'acme, la fioritura dell'autore, che cadeva nel quarantesimo anno d'et\u00e0 . Di quest'opera, che dovette esser ampiamente letta per la facilit\u00e0 di memorizzazione grazie al trimetro, sopravvivono circa 100 frammenti, la gran parte dei quali senza indicazione del libro da cui provengono. Secondo studi recenti, la scansione cronologica dell'opera partiva, nel I libro, dalla caduta di Troia (1184 a.C.) al 480 a.C., con l'inizio delle guerre persiane, per poi spostarsi, nel II libro, da questo conflitto alla morte di Alessandro Magno; nel III libro, a quanto consta dai frammenti, l'ultima data certa sembra il 219 a.C., mentre nel quarto libro sembra che Apollodoro si fermasse quantomeno al 121 a.C. \nDi argomento geo-etnografico era, poi, l'ampio trattato \"Sul Catalogo delle navi\" (\u03a0\u03b5\u03c1\u1f76 \u03bd\u03b5\u1ff6\u03bd \u03ba\u03b1\u03c4\u03b1\u03bb\u03cc\u03b3\u03bf\u03c5), in 12 libri, una sorta di commento storico-geografico alla sezione del II libro dell\"'Iliade\" concernente la flotta greca. Di quest'opera, che trattava nel dettaglio questioni relative a toponimi e citt\u00e0 spesso scomparse, restano 58 frammenti, spesso tramandati da Strabone e Ateneo di Naucrati.\nL'opera pi\u00f9 imponente era, comunque, \"Sugli Dei \"(\u03a0\u03b5\u03c1\u1f76 \u0398\u03b5\u1ff6\u03bd), un trattato in 24 libri, in cui Apollodoro ordinava i miti greci per tematiche e genealogie, oltre a spiegare gli epiteti delle divinit\u00e0 in base all'etimologia o agli attributi del dio, spesso con abbondanti citazioni. Del trattato restano 65 frammenti. \nAl campo delle opere lessicografiche ed erudite appartenevano titoli come \u03a0\u03b5\u03c1\u1f76 \u03c4\u1ff6\u03bd \u1f08\u03b8\u03ae\u03bd\u03b7\u03c3\u03b9\u03bd \u1f11\u03c4\u03b1\u03af\u03c1\u03c9\u03bd (\"Sulle et\u00e8re ateniesi\"); \u1f08\u03bd\u03c4\u03b9\u03b3\u03c1\u03b1\u03c6\u1f74 \u03c0\u03c1\u1f78\u03c2 \u03c4\u1f74\u03bd \u1f08\u03c1\u03b9\u03c3\u03c4\u03bf\u03ba\u03bb\u03ad\u03bf\u03c5\u03c2 \u1f10\u03c0\u03b9\u03c3\u03c4\u03bc\u03ae\u03bd; \u03a0\u03b5\u03c1\u1f76 \u03a3\u03ce\u03c6\u03c1\u03bf\u03bd\u03bf\u03c2, un commento ai mimi di Sofrone di Siracusa, di cui Ateneo cita il terzo libro ; \u0393\u1fc6\u03c2 \u03c0\u03b5\u03c1\u03af\u03bf\u03b4\u03bf\u03c2, \u03ba\u03c9\u03bc\u03b9\u03ba\u1ff7 \u03bc\u03ad\u03c4\u03c1\u1ff3, una geografia universale in versi giambici ; \u03a0\u03b5\u03c1\u1f76 \u1f18\u03c0\u03b9\u03c7\u03ac\u03c1\u03bc\u03bf\u03c5, commento o dissertazione sulle opere del poeta comico Epicarmo, in dieci libri; \u1f18\u03c4\u03c5\u03bc\u03bf\u03bb\u03bf\u03b3\u03af\u03b1\u03b9 (\"Etimologie\").\nAd Apollodoro, in virt\u00f9 dell'ampio lavoro sulle divinit\u00e0, sarebbe stata erroneamente attribuita la cosiddetta \"Biblioteca \"(\"\u0392\u03b9\u03b2\u03bb\u03b9\u03bf\u03b8\u03ae\u03ba\u03b7\"), compilata forse nel II secolo, ordinata per genealogie. Gli \u00e8 stato, inoltre, dedicato un asteroide, 12609 Apollodoros."}
{"id": "773603", "revid": "633110", "url": "https://it.wikipedia.org/wiki?curid=773603", "title": "Kaikoban A/B", "text": "Le corvette Classi Kaikoban del tipo 'A' e 'B' furono i primi tentativi di dotarsi, da parte giapponese, di una componente di sorveglianza costiera e scorta convogli, negli anni precedenti alla seconda guerra mondiale.\nOrigine e tecnica.\nQueste unit\u00e0 navali costituirono il primo serio segno di interesse da parte della Marina giapponese per le navi di scorta e difesa costiera. Kaikoban significa qualcosa come 'nave per la difesa costiera', e comprendeva ruoli come la scorta convogli e la lotta antisommergibile. La prima serie di quattro navi venne costruita a seguito di un ordine del 1937 per quattro unit\u00e0 complessive.\nEsse avevano una struttura assai complessa, con un ponte di castello molto corto, il ponte principale continuo, sovrastrutture di disegno assai complesso e un armamento pesante di tre cannoni da 120mm, uno a prua e due a poppa.\nL'apparato propulsivo era costituito da un complesso di due motori diesel su due assi, che garantivano un rapido avvio, velocit\u00e0 non esuberante e autonomia elevata. A questo si aggiunga che la potenza di fuoco d'artiglieria era di livello comparabile con quello di un cacciatorpediniere.\nNondimeno, il progetto di queste navi non rappresentava niente di straordinario. Ma il vero problema era che in generale, le unit\u00e0 navali difensive non trovarono spazio nei programmi di riarmo della marina imperiale, che propendeva eccessivamente nel dotarsi di navi offensive, ignorando la minaccia posta dai sommergibili al traffico mercantile. D'altro canto la guerra-lampo che i giapponesi avevano in mente per sconfiggere gli americani non avrebbe necessariamente richiesto complesse organizzazioni difensive per la madrepatria, e cos\u00ec tutti i fondi vennero investiti per ottenere una flotta da combattimento del miglior livello possibile.\nBen presto arrivarono altre serie di navi, a cominciare dalle Kaikobun Tipo A o classe Etorofu, per le quali la marina giapponese pass\u00f2 un ordine, nel 1941, per quattordici esemplari. Questa nave aveva pi\u00f9 cariche di profondit\u00e0, 36 rispetto a 18 (che di conseguenza diventavano un numero apprezzabile per impieghi operativi), e altre migliorie.\nIn seguito vennero costruite le Kaikoban Tipo B o classe Mikura, ordinate in sedici esemplari e realizzate effettivamente in otto. Esse avevano una struttura semplificata e avevano un impianto d'artiglieria singolo e uno binato a doppio ruolo, ovvero con capacit\u00e0 effettive anche antiaeree.\nNon meno importante, una parte consistente del loro dislocamento era dedicata al trasporto di ben 120 cariche di profondit\u00e0. Tutto questo migliorava la produzione, la capacit\u00e0 antiaerea e quella antisommergibile delle unit\u00e0 in parola, per cui fu un peccato per i giapponesi che ne vennero realizzate cos\u00ec poche, ma il programma bellico vide ben presto altri tipi di corvette da realizzare, con ulteriori miglioramenti.\nInfatti, il successivo tipo realizzato fu il Kaikoban B modificato, ovvero la classe Ukuru, con un totale di 33 esemplari materializzati. La struttura era ulteriormente semplificata e l'armamento antiaereo ravvicinato era molto potenziato, essendosi dimostrata nelle operazioni belliche l'insufficienza di quello montato sui tipi precedenti.\nCarriera.\nQueste unit\u00e0 erano essenzialmente vascelli di scorta costieri, e difesa generica, e non ebbero un ruolo di prima linea come i cacciatorpediniere di squadra, per cui inizialmente non ebbero grandi minacce da affrontare. In ogni caso, almeno all'inizio della guerra erano tra le migliori navi di scorta disponibili in tutte le flotte, grazie all'armamento e alla motorizzazione, sia pure con lacune in altri settori, quali la relativa debolezza nella lotta antisommergibile per le navi delle prime serie.\nLa prima di queste classi venne comunque usata, pur essendo praticamente un prototipo, in azioni di combattimento reali. Tre dei quattro esemplari vennero affondati.\nLe navi del tipo A modificato vennero anch'esse impiegate massicciamente, come anche le Tipo B. Di queste cinque su otto andarono perse.\nLa classe B modificata, grazie verosimilmente all'armamento contraerei rinforzato, sub\u00ec solo nove perdite, relativamente indenne dato il massacro che la Marina americana caus\u00f2 a quella giapponese nella fase finale della guerra, quando queste navi prevalentemente furono chiamate ad operare, essendo la minaccia dei sommergibili e portaerei molto avvicinatasi alla madrepatria."}
{"id": "773612", "revid": "547992", "url": "https://it.wikipedia.org/wiki?curid=773612", "title": "Andrea Checchi", "text": "Biografia.\nNato a Firenze, si trasfer\u00ec giovanissimo a Roma per frequentare il Centro sperimentale di cinematografia. Esord\u00ec nel 1934, a diciotto anni, sotto la regia di Alessandro Blasetti con \"1860\". Meno di un anno pi\u00f9 tardi interpret\u00f2 un ruolo secondario in \"Vecchia guardia\", sempre diretto da Blasetti.\nSeguirono molti film con parti da comprimario fino a imporsi all'attenzione di tutti con \"L'assedio dell'Alcazar\" (1940) e soprattutto con \"\" di Mario Mattoli nel (1941), film in cui ebbe al suo fianco Alida Valli, Irasema Dilian e Bianca Della Corte. Segu\u00ec \"Avanti c'\u00e8 posto...\" di Mario Bonnard e, almeno fino alla met\u00e0 degli anni quaranta, fu fra i giovani attori italiani pi\u00f9 ricercati, sia per ruoli drammatici che per quelli brillanti.\nConsiderato attore moderno e antidivo, incarn\u00f2 per anni la figura del perdente, del rassegnato e insicuro (per esempio lo scrittore Corrado Silla in \"Malombra\", 1942, di Mario Soldati), facendo da contraltare agli spumeggianti ruoli ricoperti da Rossano Brazzi, Roberto Villa, Massimo Serato e Leonardo Cortese, o del divo in assoluto di quell'epoca, Amedeo Nazzari. I suoi personaggi abbigliati con vestiti spesso stropicciati e con la cravatta sistematicamente sghemba, gli consentirono di contendere a Massimo Girotti, pur apparendo meno aitante dell'attore marchigiano, il ruolo del protagonista tormentato e fragile. Erede naturale perci\u00f2 di Fosco Giachetti fu, a differenza del divo toscano, pi\u00f9 duttile, sprigionando minor durezza ed inflessibilit\u00e0 e caricando i personaggi interpretati di quella vulnerabilit\u00e0 a cui il cinema degli anni trenta non era abituato.\nFu proprio servendosi di attori dalle caratteristiche di Checchi, Girotti, Anna Magnani e per certi versi di Gino Cervi e Roldano Lupi, che il cinema italiano seppe progressivamente approdare al neorealismo. Dotato di una voce roca ma sensuale che contribu\u00ec notevolmente a rafforzare la sua immagine di uomo dalla personalit\u00e0 a tratti debole ma animato da buoni sentimenti, pu\u00f2 sicuramente essere considerato un divo del cinema degli anni quaranta tanto da venir immortalato, al pari dei grandi divi dell'epoca, dai famosi fotografi Luxardo - dell'omonima galleria di via del Tritone a Roma - in una posa molto originale: con la sigaretta fra le labbra e il volto in parte coperto dal fumo della stessa.\nMa gi\u00e0 dal primo dopoguerra le cose cambiarono. Pur vincendo il primo Nastro d'argento al migliore attore protagonista della storia per il film \"Due lettere anonime\" nel 1946, le occasioni di avere ruoli da protagonista si diradarono velocemente e il suo volto, segnato gi\u00e0 in giovane et\u00e0, si prest\u00f2 soprattutto a raffigurare perdenti, sconfitti, ai quali per\u00f2 non veniva mai meno la dignit\u00e0.\nLa sua recitazione sobria e misurata venne sempre pi\u00f9 indirizzata a parti da comprimario che impreziosirono grandi film come \"Caccia tragica\" (1947) di De Santis, \"Achtung! Banditi!\" (1950) di Lizzani, \"La signora senza camelie\" (1953) di Antonioni (con cui vinse la Grolla d'oro quale miglior attore) e \"L'assassino\" (1961) di Elio Petri. In questa nuova veste artistica biss\u00f2 il successo del 1946 vincendo, nel 1958, il Nastro d'argento al migliore attore non protagonista per il film \"Parola di ladro\".\nNumerosi in questa seconda parte di carriera i film interpretati, in ruoli talvolta di secondo piano che gli hanno comunque permesso di lavorare con i pi\u00f9 grandi registi italiani dell'epoca e di ritagliarsi un suo spazio, seppur minore che in passato, nella grande stagione che il cinema italiano visse col neorealismo. Nella sua carriera va sottolineata anche la particolarit\u00e0 di aver interpretato svariati personaggi di militari e aver ricoperto pi\u00f9 volte la parte del fascista, anche in pieno regime, per poi, dopo la seconda guerra mondiale aver dato volto a personaggi di partigiani e antifascisti.\nDagli anni sessanta fu intensa anche l'attivit\u00e0 televisiva, soprattutto sotto la direzione di Anton Giulio Majano.\nNel 1962 fu padre McMillan nello sceneggiato \"Una tragedia americana\", quindi fu il capitano Ivan Mironov ne \"La figlia del capitano\" (1965) e nello stesso anno interpret\u00f2 Valkov in \"Resurrezione\". Nel 1967 fu John Sedley ne \"La fiera della vanit\u00e0\". Infine imperson\u00f2 Robert Fenwick in \"E le stelle stanno a guardare\" (da A. J. Cronin, 1971), il commissario Bonsanti nel fortunato \"Il segno del comando\", dove ritrov\u00f2 il Girotti di \"Caccia tragica\". L'anno successivo fu Betteredge ne \"La pietra di Luna\".\nChecchi era sposato con l'ungherese Erika Schwarze dalla quale ebbe un figlio - Enrico Roberto Checchi - scenografo televisivo. Mor\u00ec a 57 anni, affetto da una malattia autoimmune - la poliarterite nodosa - e dopo un ricovero in una clinica specializzata di Ginevra rientr\u00f2 a Roma per spegnersi all'ospedale \"Salvator Mundi\".\nL'attivit\u00e0 pittorica.\nFiglio del pittore fiorentino Amedeo Checchi, fu pittore a sua volta, esponendo le sue opere in diverse mostre personali."}
{"id": "773619", "revid": "438678", "url": "https://it.wikipedia.org/wiki?curid=773619", "title": "Mastro Adamo", "text": "Biografia.\nDante lo incontra nella bolgia dei falsari, mentre si lamenta della sete incessante che lo tormenta affetto dall'idropisia che gli deforma il corpo gonfiandogli la pancia a dismisura. Quando il dannato gli si presenta, egli ricorda come visse nel Casentino presso Romena, dove i Conti Guidi (Guido, Alessandro e Aghinolfo) lo spinsero a falsificare la moneta fiorentina, togliendo tre dei ventiquattro carati d'oro da ciascuna moneta e sostituendoli con metalli vili.\nDa questi elementi alcuni studiosi hanno rintracciato documenti di un certo Maestro Adamo inglese, forse gi\u00e0 stabilitosi a Brescia (secondo i commentatori antichi della \"Commedia\") e documentato a Bologna nel 1270, dove forse si trovava per studio (infatti l'appellativo \"Maestro\" presupponeva un titolo accademico). Nel 1277 veniva descritto come \"familiare comitum de Romena\".\nUna volta catturato dalla signoria fiorentina fu arso vivo per il suo reato nel 1281. Gli storici mettono in dubbio l'ipotesi, per altro suggestiva, che il fatto abbia dato il nome al paesino Omomorto, nel Casentino, che \u00e8 un toponimo usato anche in altri luoghi dell'appennino Tosco-romagnolo.\nIl ritratto che ne fa Dante \u00e8 tra i pi\u00f9 eterogenei dell'Inferno, con emozioni che vanno dal grottesco al melanconico, dagli echi biblici al patetico, al pi\u00f9 basso stile comico-realistico della zuffa con il greco Sinone, per la quale Dante viene rimproverato da Virgilio per l'aver trovato divertimento a fermarsi ad osservare uno spettacolo cos\u00ec basso e volgare."}
{"id": "773621", "revid": "599013", "url": "https://it.wikipedia.org/wiki?curid=773621", "title": "Tlt", "text": ""}
{"id": "773623", "revid": "36426", "url": "https://it.wikipedia.org/wiki?curid=773623", "title": "Maestro Adamo", "text": ""}
{"id": "773625", "revid": "647919", "url": "https://it.wikipedia.org/wiki?curid=773625", "title": "Lirica provenzale", "text": ""}
{"id": "773635", "revid": "767487", "url": "https://it.wikipedia.org/wiki?curid=773635", "title": "Grafo regolare", "text": "Nella teoria dei grafi, un grafo regolare \u00e8 un grafo in cui ogni vertice ha lo stesso numero di vicini, cio\u00e8 ogni vertice ha lo stesso grado. Nel caso di grafi orientati, un grafo regolare deve soddisfare anche la propriet\u00e0 che il grado in uscita e quello in entrata siano uguali. Un grafo regolare con vertici di grado k si chiama grafico k-regolare o grafo regolare di grado k."}
{"id": "773636", "revid": "599013", "url": "https://it.wikipedia.org/wiki?curid=773636", "title": "Tlu", "text": ""}
{"id": "773642", "revid": "28592", "url": "https://it.wikipedia.org/wiki?curid=773642", "title": "Dighe", "text": ""}
{"id": "773644", "revid": "254059", "url": "https://it.wikipedia.org/wiki?curid=773644", "title": "Guido Guidi II di Romena", "text": "Biografia.\nEgli era figlio di Guido I di Romena e fratello di Aghinolfo, Ildebrandino, Alessandro, e altre due sorelle.\nNel 1283 fu podest\u00e0 di Siena.\nEgli \u00e8 citato nella \"Divina Commedia\" (Inferno XXX, v. 77) come responsabile, con i fratelli, della morte di Mastro Adamo, che venne spinto da loro a falsificare il peso aureo del fiorino, prima di essere arrestato e arso vivo nel 1281. egli viene citato come gi\u00e0 morto nel 1300, data dell'ipotetico viaggio di Dante."}
{"id": "773646", "revid": "287204", "url": "https://it.wikipedia.org/wiki?curid=773646", "title": "Un cuore in silenzio", "text": "Un cuore in silenzio \u00e8 un romanzo scritto da Nicholas Sparks, pubblicato dall'editore Frassinelli.\nCuriosit\u00e0.\nNelle prime pagine una dedica a Pat e a Bills Mills per la loro amicizia.\nTrama.\nDenise Holden, ragazza madre di un bambino di quattro anni, si trasferisce nella cittadina di Edenton, in North Carolina. La sua vita scorre tra gli impegni e le piccole gioie quotidiane fino a una notte di tempesta, quando Denise viene coinvolta in un tremendo incidente d'auto. Al risveglio, ha accanto a s\u00e9 Taylor McAden, un coraggioso vigile del fuoco che l'aiuta a ritrovare il figlio Kyle, scomparso nella palude. Tra Denise e Taylor nasce l'amore. Ma prima che l'uomo possa abbandonarsi al sentimento, dovr\u00e0 guardare dentro di s\u00e9 e trovare la forza di affrontare i fantasmi del passato. Per scoprire che non \u00e8 mai troppo tardi per la felicit\u00e0. "}
{"id": "773648", "revid": "34119", "url": "https://it.wikipedia.org/wiki?curid=773648", "title": "TLV-TWA", "text": ""}
{"id": "773650", "revid": "34119", "url": "https://it.wikipedia.org/wiki?curid=773650", "title": "TLV-STEL", "text": ""}
{"id": "773651", "revid": "34119", "url": "https://it.wikipedia.org/wiki?curid=773651", "title": "TLV-C", "text": ""}
{"id": "773653", "revid": "111704499", "url": "https://it.wikipedia.org/wiki?curid=773653", "title": "Knut Hamsun", "text": "Fu vincitore del Premio Nobel per la letteratura nel 1920.\nBiografia.\nNacque a V\u00e5g\u00e5, in Norvegia. Era il quarto figlio di Peder Pedersen e Tora Olsdatter. Crebbe in povert\u00e0 a Hamar\u00f8y nel Nordland. A 17 anni divenne apprendista di un fabbricante di corde e circa nello stesso periodo inizi\u00f2 a scrivere. Trascorse parecchi anni in America, viaggiando e facendo diversi lavori, pubblicando poi le sue impressioni sotto il titolo di \"Fra det moderne Amerikas Aandsliv\" (\"Dalla vita spirituale dell'America moderna\", 1889).\nNel 1898 Hamsun spos\u00f2 Bergljot Goepfert, ma il matrimonio fall\u00ec nel 1906. Hamsun spos\u00f2 in seconde nozze Marie Andersen nel 1909, che gli fu accanto fino alla fine della sua vita. La Andersen scrisse della loro vita insieme nei suoi due diari. Marie era una giovane e promettente attrice quando incontr\u00f2 Hamsun, ma abbandon\u00f2 la carriera, trasferendosi con il marito a Hamar\u00f8y. Comprarono una fattoria, l'idea era \"di vivere del lavoro della fattoria, con la scrittura per sbarcare il lunario\".\nComunque, dopo pochi anni, decisero di trasferirsi a sud, a Larvik. Nel 1918 la coppia compr\u00f2 N\u00f8rholm, una vecchia tenuta tra Lillesand e Grimstad. L'edificio principale fu restaurato e ridecorato. Qui Hamsun pot\u00e9 occuparsi di scrivere indisturbato, sebbene spesso viaggiasse per scrivere in altre citt\u00e0 e luoghi (preferibilmente in sistemazioni spartane).\nGi\u00e0 sostenitore del nazionalsocialismo, durante la seconda guerra mondiale ader\u00ec al governo filotedesco di Vidkun Quisling. Per questo alla fine della guerra fu posto sotto processo per collaborazionismo, e internato in un manicomio fino al 1948, e da questa esperienza nacque il libro \"Per i sentieri dove cresce l'erba\".\nKnut Hamsun mor\u00ec nella sua casa a N\u00f8rholm, a 92 anni nel 1952.\nL'opera.\nHamsun venne acclamato per la prima volta con il suo romanzo \"Fame\". Il lavoro semi-autobiografico descrive la discesa di un giovane ed egocentrico scrittore nel tunnel della pazzia, a causa della fame e della povert\u00e0 nella capitale norvegese di Kristiania (oggi Oslo). Per molti, il romanzo precorre le opere di Franz Kafka e di altri scrittori del ventesimo secolo con il suo monologo interiore e la logica bizzarra.\nIl suo capolavoro resta \"Markens Gr\u00f8de\", (letteralmente: \"I frutti della Terra\") del 1917 (trad. it. \"Il risveglio della Terra\", 1945), che gli \u00e8 valso il Premio Nobel per la letteratura. Il romanzo narra la storia di Isak, personaggio di non ben chiare origini, che decide di stabilirsi in un appezzamento di terra senza padrone nella Norvegia settentrionale, insieme con la moglie Inger. La loro vita viene scandita dal succedersi delle stagioni e dal corrispondente lavoro nei campi. Alcuni hanno definito il romanzo un idillio, altri un'utopia conservativa. Proprio nei toni pacati e nello stile semplice e lineare, tipico di molti autori scandinavi, che conferiscono al romanzo un senso di serenit\u00e0 ed eternit\u00e0, traspare la sfiducia nella modernit\u00e0, la paura che il progresso allontani l'uomo dalla sua dimensione pi\u00f9 autentica, quella naturale.\nUn tema a cui spesso Hamsun ritorna \u00e8 quello dell'eterno girovago, uno straniero in movimento (spesso il narratore) che compare e si insinua nella vita di piccole comunit\u00e0 rurali. Questo tema del girovago \u00e8 centrale nei romanzi \"Misteri\", \"Pan\", \"Sotto la stella d'autunno\", \"Un vagabondo suona in sordina\", \"La regina di Saba\" e altri.\nLa prosa di Hamsun spesso contiene fervide descrizioni del mondo naturale, con intimi riflessi delle foreste e delle coste norvegesi. Per questa ragione \u00e8 stato collegato al movimento spirituale noto come panteismo. Hamsun vede umanit\u00e0 e natura unite da un forte e qualche volta mistico legame. Questa connessione tra i personaggi e i loro ambienti naturali \u00e8 esemplificato nel romanzo \"Pan\".\nSimpatie politiche.\nHamsun era un eminente sostenitore della cultura tedesca e della Germania, che sostenne durante la prima e la seconda guerra mondiale, nonch\u00e9 un avversario dell'imperialismo britannico e dell'Unione Sovietica. Malgrado la sua grandissima popolarit\u00e0 in Norvegia e nel mondo, Hamsun attravers\u00f2 un periodo di considerevole sfavore a causa del suo sostegno al governo nazionalsocialista di Vidkun Quisling. Nel 1943 conobbe Joseph Goebbels, e dopo tale incontro gli invi\u00f2 come regalo la medaglia ottenuta per il premio Nobel. Hamsun conobbe anche Adolf Hitler e tent\u00f2 di fargli rimuovere Josef Terboven dalla carica di \"Reichskommissar\" per la Norvegia.\nDopo la morte di Hitler, Hamsun scrisse un necrologio per l'autorevole quotidiano norvegese \"Aftenposten\", in cui lo descriveva come un \"guerriero per l'umanit\u00e0\". Si obiett\u00f2 che le sue \"simpatie\" fossero quelle di una nazione occupata. Talvolta egli utilizz\u00f2 il suo status di personaggio famoso per migliorare le condizioni del suo paese durante l'occupazione e critic\u00f2 la quantit\u00e0 delle esecuzioni. Tuttavia, dopo la fine della guerra, nelle principali citt\u00e0 norvegesi folle inferocite bruciarono i suoi libri in pubblico.\nAl termine della seconda guerra mondiale Hamsun, ottantaseienne, fu accusato di collaborazionismo e rinchiuso in un ospedale psichiatrico fino al 1948, dove un medico concluse che le sue facolt\u00e0 mentali erano state \"permanentemente danneggiate\", e su tale base venne archiviata l'accusa di tradimento. Lo stesso Hamsun scrisse di questa esperienza nel suo libro del 1949 \"Per i sentieri dove cresce l'erba\", un testo da molti considerato come la prova del corretto funzionamento delle sue facolt\u00e0 mentali.\nContro di lui fu avviato comunque un procedimento per responsabilit\u00e0 civile e nel 1948 fu condannato al pagamento di 325.000 corone norvegesi per la sua presunta iscrizione al Nasjonal Samling, ma scagionato da qualsiasi forma di affiliazione al regime nazista. Che fosse un membro del Nasjonal Samling o no, e se le sue facolt\u00e0 mentali fossero state o meno \"danneggiate\" \u00e8 tuttora una questione molto dibattuta. Hamsun afferm\u00f2 di non essersi mai iscritto ad alcun partito politico.\nL'autore danese Thorkild Hansen studi\u00f2 il processo intentatogli e scrisse il libro \"Processo a Hamsun\" (1978), che fu accolto con grande clamore in Norvegia. Tra le altre cose Hansen dichiar\u00f2: \"Se si vuole incontrare degli idioti, bisogna andare in Norvegia\", poich\u00e9 riteneva che un tale trattamento nei confronti di un uomo anziano fosse un vero oltraggio.\nSulla base del libro di Hansen, lo scrittore svedese Per Olov Enquist scrisse il suo \"Processo a Hamsun\" (1996), da cui \u00e8 tratto il film \"Hamsun\" del regista svedese Jan Troell. Nella pellicola, l'attore svedese Max von Sydow interpreta il ruolo di Knut Hamsun, mentre la moglie Marie \u00e8 interpretata dall'attrice danese Ghita N\u00f8rby."}
{"id": "773654", "revid": "128304", "url": "https://it.wikipedia.org/wiki?curid=773654", "title": "Aghinolfo Guidi di Romena", "text": "Biografia.\nEra figlio di Guido I di Romena e fratello di Guido, Ildebrandino, Alessandro, e altre due sorelle.\nLa sua nobilt\u00e0 (da un decreto del 1247) venne riconfermata con un Diploma Imperiale del 7 giugno 1312. Il suo titolo completo era Conte di Romena, Regginopoli, Montegranelli e terre annesse. Nel 1306 perse il castello di Loro e nel 1316 cedette Rocca Guicciarda, Poggio San Clemente, Gropina e Montelungo.\nFu podest\u00e0 di Siena nel 1281. Si spos\u00f2 una prima volta nel 1244 con una figlia di Tedisio Fieschi, Conte di Lavagna originario di Genova; una seconda con Idana, forse appartenente al ramo dei Guidi di Bagnacavallo. Ebbe 11 figli.\nEgli \u00e8 citato nella \"Divina Commedia\" (Inferno XXX, v. 77) come responsabile con i fratelli della morte di Mastro Adamo, che venne spinto da loro a falsificare il peso aureo del fiorino, prima di essere arrestato e arso vivo nel 1281."}
{"id": "773655", "revid": "436907", "url": "https://it.wikipedia.org/wiki?curid=773655", "title": "Serenades", "text": "Serenades \u00e8 il primo album in studio del gruppo musicale britannico Anathema, pubblicato nel 1993 dalla Peaceville Records."}
{"id": "773657", "revid": "1543377", "url": "https://it.wikipedia.org/wiki?curid=773657", "title": "Aldobrandino Ottoboni", "text": "\u00c8 stato un personaggio storico legato alle citt\u00e0 di Firenze e di Pietrasanta.\nAldobrandino Ottoboni fu membro del \"Consiglio degli Anziani\" della Repubblica fiorentina e uomo politico onorato per la sua integrit\u00e0 e per i meriti acquisiti nella guerra contro Pisa: nel 1258 ebbe solenni funerali pubblici e fu tumulato nella Chiesa di Santa Reparata in Firenze in un sepolcro \"elevato pi\u00f9 che niuno altro\" (Giovanni Villani).\nUna strada a Pietrasanta (LU) lo ricorda per aver salvato dalla distruzione il Castello di Motrone.\nLa famiglia Ottoboni, papale e principesca romana, lo annovera fra i suoi membri."}
{"id": "773663", "revid": "1305772", "url": "https://it.wikipedia.org/wiki?curid=773663", "title": "Dune 2000", "text": "Dune 2000 \u00e8 un videogioco di strategia in tempo reale ambientato nell'universo di fantascienza del ciclo di Dune, sviluppato da Intelligent Games e Westwood Studios, e pubblicato da Virgin Interactive nel 1998 per PC. \u00c8 un \"remake\" del \"Dune II\" del 1992, si pu\u00f2 considerarne una sua versione aggiornata: la trama di base \u00e8 la stessa, come anche gran parte dei meccanismi di gioco, ma sono state aggiunte funzionalit\u00e0 tipiche degli RTS moderni come la modalit\u00e0 multigiocatore e \"schermaglia\".\nLa veste grafica e sonora \u00e8 naturalmente aggiornata, anche con l'aggiunta di numerosi filmati girati in tecnica FMV (full motion video) con attori hollywoodiani (tra gli interpreti John Rhys-Davies). La sceneggiatura di questi filmati \u00e8 ispirata all'omonimo film di Lynch (\"Dune\"). La prima parte del filmato introduttivo \u00e8 un rifacimento fedele di quello di \"Dune 2\", ma con grafica aggiornata.\nTrama.\nSul pianeta sabbioso Arrakis, l'imperatore ha proposto una sfida alle tre case: dovranno competere senza alcuna regola per ottenere il controllo di Arrakis e i diritti di sfruttamento minerario della preziosa \"Spezia\" che si trova solo su Arrakis. La Spezia \u00e8 anche l'unica risorsa che viene raccolta e spesa nel gioco.\nModalit\u00e0 di gioco.\nIl giocatore pu\u00f2 prendere il controllo di tre fazioni: i nobili Atreides, i crudeli Harkonnen e gli insidiosi Ordos. Le tre campagne non sono ordinate cronologicamente e portano a tre sviluppi alternativi della storia. In ogni caso il giocatore prende le parti di un comandante che viene inviato su Arrakis per militare nell'esercito di una delle tre case, ma in realt\u00e0 \u00e8 segretamente supportato dalla sorellanza delle Bene Gesserit, che in base a una profezia vede in lui un \"prescelto\". Le Bene Gesserit sospettano anche che l'imperatore stia tramando qualcosa, per cedere il controllo di Arrakis cos\u00ec facilmente.\nInterfaccia.\nLo stile dell'interfaccia di controllo riprende molto quello dei primi giochi della serie di \"Command &amp; Conquer\" (degli stessi autori). In particolare:\nNon si possono per\u00f2 mettere in coda pi\u00f9 costruzioni, n\u00e9 impostare \"punti di raduno\".\nEdifici.\nHanno il tipico stile artistico e sfarzoso degli edifici nobiliari della saga. Naturalmente sorgono solo sulle distese di roccia, mai sulla sabbia.\nRichiedono del tempo di costruzione, ma il piazzamento sul terreno di gioco, sebbene a distanza limitata, avviene alla fine ed \u00e8 quasi istantaneo, cos\u00ec come la conquista e la rottamazione di vecchi edifici. Si vedono perci\u00f2 edifici che spuntano fuori e che spariscono all'improvviso, certo con disappunto dell'avversario, cosa abbastanza peculiare per un RTS.\nUnit\u00e0.\nAnche le unit\u00e0 sono le stesse di Dune 2 (tranne il \"Battitore\" e l\"Ingegnere\", quest'ultimo un prestito di Command &amp; Conquer), ma sono revisionate, soprattutto l'efficacia delle armi dell'una sull'altra. Certamente sono meglio equilibrate rispetto a Dune 2 ed in genere hanno tutte un ruolo utile.\nTra parentesi sono riportate le iniziali delle case che possono creare le unit\u00e0:\nVeicoli pesanti.\nI veicoli pesanti possono schiacciare la fanteria semplicemente passandoci sopra!\nVelivoli.\nVulnerabili solo ai missili. Non possono essere controllati direttamente dal giocatore, si muovono in automatico.\nAggiornamenti.\nPatch 1.03.\nLa patch corregge alcuni errori minori.\nPatch 1.06.\nCon la patch 1.06 si ha disposizione 10 nuove mappe multiplayer, 2 nuovi tileset, il bilanciamento del gioco aggiornato, e 3 nuove unit\u00e0, una per ogni casa: gli Atreides hanno il \"Grenadier\" (granatiere), gli Harkonnen i \"Sarduakar\", e gli Ordos lo \"Stealth Raider\" (un Raider invisibile se non attacca o non vi sono unit\u00e0 di fanteria o torrette vicine)."}
{"id": "773664", "revid": "125350848", "url": "https://it.wikipedia.org/wiki?curid=773664", "title": "Ceceni", "text": "I ceceni (, \"nox\u00e7i\", singolare ) costituiscono il pi\u00f9 grande gruppo etnico nativo delle regioni a nord del Caucaso. Chiamano loro stessi con il nome di \"nokci\", sulle cui origini etimologiche vi sono diverse teorie: il nome potrebbe derivare dall'antico villaggio di Nakhsh o dal nome biblico di No\u00e8 (\"Nokha\" in ceceno).\nIl termine russo per l'etnia, \"\u010de\u010dency\", \u00e8 anch'esso oggetto di dibattito, ma la teoria prevalente \u00e8 quella secondo la quale esso abbia origine dal nome dell'antico villaggio di \u010ce\u010dana (in russo: \u010ce\u010den-Aul). Il villaggio in questione \u00e8 situato sulla riva del fiume Argun, vicino Groznyj.\nGeografia.\nLa popolazione cecena \u00e8 composta in prevalenza dagli abitanti della Cecenia, una regione riconosciuta a livello internazionale all'interno della Russia. Dal 1994 al 1996 si \u00e8 combattuta una guerra in tutta la regione.\nAltre comunit\u00e0 significative dell'etnia cecena si trovano in diverse regioni russe, soprattutto nel Dagestan e nella citt\u00e0 di Mosca. Fuori del territorio russo, le nazioni che ospitano la popolazione cecena sono la Turchia, la Giordania e la Siria. Queste ultime comunit\u00e0 sono i discendenti di coloro che abbandonarono la Cecenia durante la guerra caucasica intorno al 1850, che port\u00f2 all'annessione del territorio dell'Inguscezia, comprendente l'Ossezia e la Cecenia, all'Impero russo e alla deportazione dei ceceni in Kazakistan nel 1944, ordinata da Stalin.\nIn tempi recenti, dopo la fine della prima e della seconda guerra cecena, decine di migliaia di rifugiati ceceni si stabilirono in Europa e anche in altri luoghi, specialmente durante l'ondata di emigrazione verso l'Occidente avvenuta dopo il 2002.\nOrigini.\nI clan vainachi, gli antenati dei ceceni e degli ingusci, dimorarono sulle montagne della regione fino al XVI secolo, epoca in cui iniziarono a stabilirsi nei bassipiani. In questo periodo ebbe inizio la loro l'islamizzazione, indotta dall'influenza delle popolazioni limitrofe.\nPopolazione.\nNonostante molti ceceni abitino in Cecenia (popolazione 1,3 milioni, inclusi i non-ceceni), pi\u00f9 di un milione di ceceni vivono in altre aree del Caucaso, dell'Asia centrale e in alcune parti della Russia. Circa 100.000 vivono in Europa.\nLingua.\nLe lingue principali dei ceceni sono il ceceno ed il russo.\nIl ceceno appartiene alla famiglia dei linguaggi caucasici del centro-nord. La letteratura cecena si basa sul dialetto delle zone centrali. Tra gli altri dialetti si trova l'inguscio, parlato in Inguscezia, e il batsi, il linguaggio dei contadini della Georgia.\nCultura.\nPrima dell'adozione dell'Islam, i ceceni praticavano una mistura di tradizioni religiose e credenze locali. Essi prendevano parte a numerosi rituali, molti dei quali inerenti alla pastorizia e all'agricoltura. Tra essi si possono citare i riti per la pioggia, una celebrazione che aveva luogo il primo giorno dell'aratura, ed il Giorno di \"Sela il Tuonante\" oppure il Giorno della Dea Tusholi.\nLa societ\u00e0 cecena \u00e8 strutturata attorno a 130 teip o clan. I teip si basano pi\u00f9 sulla terra che sul sangue e si relazionano tra loro in maniera piuttosto conflittuale, soprattutto in tempo di pace. Durante i periodi di guerra, invece, tendono ad unirsi. I teip sono ulteriormente suddivisi in \"gar\" (rami), ed i gar in \"nekye\" (famiglie patriarcali). Il codice sociale ceceno pu\u00f2 essere riassunto nel termine \"nokchalla\", il quale, nonostante non abbia una diretta traduzione in italiano, implica un comportamento cavalleresco morale ed etico, generosit\u00e0 e la volont\u00e0 della salvaguardia dell'onore delle donne.\nReligione.\nLa Cecenia \u00e8 per la maggior parte musulmana, poich\u00e9 i suoi abitanti furono convertiti all'Islam sotto l'influenza dell'Impero ottomano nel XV secolo. Ogni clan \u00e8 guidato da un mistico spirituale. Alcuni di essi aderiscono al ramo mistico sufi dell'Islam sunnita chiamato muridismo. Circa la met\u00e0 dei ceceni appartiene alle fratellanze sufi dette anche confraternite islamiche. Le due tariqa che si diffusero maggiormente nel Caucaso del nord furono la Naqshbandiya e la Qadiriya. La Naqshbandiya \u00e8 particolarmente forte nel Daghestan ed in Cecenia orientale, mentre la Qadiriya ha la maggior parte dei suoi fedeli nel resto della Cecenia ed in Inguscezia.\nQuasi tutti i ceceni appartengono comunque alla scuola di pensiero islamica shafii. \nIl salafismo venne introdotto nella regione negli anni cinquanta. Alcuni dei ribelli coinvolti nella guerra cecena (particolarmente quelli che seguono \u0160amil Salmanovi\u010d Basaev) sono salafiti."}
{"id": "773665", "revid": "74801", "url": "https://it.wikipedia.org/wiki?curid=773665", "title": "Georgiani", "text": "I georgiani o cartveli () sono un popolo originario del Caucaso.\nLa lingua georgiana ha una ricca tradizione letteraria e l'alfabeto georgiano \u00e8 uno dei 14 alfabeti unici esistenti al mondo. La turbolenta storia della Georgia \u00e8 stata caratterizzata da una marcata fierezza nazionale che ne ha preservato l'esistenza e la cultura: questo popolo ha dovuto sopravvivere a circa anni di invasioni straniere nel corso della sua storia."}
{"id": "773666", "revid": "112038620", "url": "https://it.wikipedia.org/wiki?curid=773666", "title": "Ildebrandino Guidi di Romena", "text": "Biografia.\nEgli era figlio di Guido I di Romena e fratello di Guido, Aghinolfo, Alessandro, tutti citati da Dante Alighieri (Inferno XXX, v. 77), e altre due sorelle.\nFu capitano del popolo di Pisa nel bimestre novembre/dicembre del 1288, prima di dedicarsi alla vita religiosa.\nTra la fine del 1290 e l'inizio del 1291 ottenne il titolo di conte di Romagna. Come tale, pose la sua sede a Forl\u00ec.\nFu pievano di Bibbiena e canonico del Duomo di Arezzo, prima di diventare vescovo di quella diocesi dal 1312."}
{"id": "773667", "revid": "125467739", "url": "https://it.wikipedia.org/wiki?curid=773667", "title": "Teatro Eliseo", "text": "Il Teatro Eliseo \u00e8 un teatro di Roma.\nInizialmente costruito in legno e dedicato a spettacoli di variet\u00e0 con il nome di \"Arena Nazionale\" (poi solo \"Nazionale\"), con gli anni assunse maggiore importanza fino a diventare un punto di riferimento nel panorama teatrale nazionale italiano.\nStoria.\nPi\u00f9 giovane dei grandi teatri romani, l'Eliseo nasce nella primavera del 1900 solo con palcoscenico e piccola tettoia: un teatro all'aperto chiamato \"Arena Nazionale\".\nIl 24 settembre 1910 una folla elegantissima inaugura il nuovo \"Teatro Apollo\", finalmente costruito in muratura. Il programma artistico rispecchia le mode del tempo: operetta e spettacoli di variet\u00e0 alternati a opere liriche. Due anni dopo, il Ridotto viene staccato e gestito separatamente come locale notturno: un vero \"caf\u00e9 chantant\" che prende il nome di \"Sala Apollo\". Il resto del Teatro, mutilato, diventa \"Teatro Cines\", luogo di spettacoli cinematografici e di qualche operetta.\nLa nuova e definitiva insegna arriva nel maggio del 1918: Teatro Eliseo, cos\u00ec ribattezzato da Prosperi, vincitore del concorso indetto per il cambio del nome. In quell'occasione si rinnova anche la gestione affidata a Mentore Clerici, gi\u00e0 titolare del Cines.\nNel 1935 ecco la Grande Compagnia Spettacoli Eliseo: Anna Magnani ne \u00e8 la star. L'Eliseo che oggi conosciamo viene inaugurato il 5 gennaio 1938, dopo sei mesi di radicale ricostruzione. Direttore del nuovo Eliseo \u00e8 Vincenzo Torraca, che ne regge le sorti per quasi quarant'anni.\nDalla nuova insegna ai primi anni quaranta, sul palcoscenico dell'Eliseo passa il miglior teatro italiano: Ettore Petrolini, Tot\u00f2, Macario, Anna Magnani, con i loro spettacoli di variet\u00e0, insieme ai pi\u00f9 celebri attori di prosa: da Emma Gramatica a Maria Melato, da Angelo Musco a Paola Borboni. La Compagnia del Teatro Eliseo \u00e8 formata da Andreina Pagnani, Gino Cervi, Rina Morelli, Paolo Stoppa, Carlo Ninchi, Aroldo Tieri e dall'organizzatore teatrale Luigi Gatti. Di casa anche la Compagnia di Memo Benassi e quella di Ermete Zacconi, la Tofano-Maltagliati con le sue commedie sentimentali e Antonio Gandusio col suo repertorio comico; Renzo Ricci ed Eva Magni alternano Shakespeare a autori moderni. I fratelli De Filippo sono presenti quasi tutte le stagioni per pi\u00f9 di tre mesi con i grandi successi di Eduardo come \"Natale in casa Cupiello\", che fu rappresentato all'Eliseo nel 1936 con Titina, Eduardo e Peppino. Anche dopo lo scioglimento della Compagnia de \u201cI De Filippo\u201d, Eduardo sceglier\u00e0 l'Eliseo come suo unico teatro a Roma.\nIl 30 gennaio 1945, mentre l'Italia \u00e8 ancora divisa dalla Linea Gotica e Roma retta dagli americani, sul palcoscenico dell'Eliseo si rappresenta \"I parenti terribili\" di Jean Cocteau con un regista quasi esordiente che avrebbe cambiato il teatro italiano: Luchino Visconti. Di l\u00ec a poco nasce la \u201cCompagnia italiana di prosa\u201d diretta da Luchino Visconti; l'organico fisso \u00e8 formato da Rina Morelli, Paolo Stoppa, Giorgio De Lullo e Tatiana Pavlova ai quali si aggiungono di volta in volta Ruggero Ruggeri, Arnoldo Fo\u00e0, Franco Zeffirelli, Marcello Mastroianni, Vittorio Gassman e non solo. La Compagnia porta in scena spettacoli memorabili come \"Un tram che si chiama desiderio\", \"Morte di un commesso viaggiatore\", \"Tre sorelle\" e \"L'Arialda\" di Giovanni Testori, lo spettacolo che porter\u00e0 allo scioglimento della compagnia dopo che la magistratura ne aveva ordinato il sequestro per oscenit\u00e0: \u00e8 il 23 febbraio del 1961.\nNegli anni cinquanta e sessanta l'Eliseo diventa la casa di artisti come Anna Proclemer e Giorgio Albertazzi, di compagnie come quella dei Quattro di Franco Enriquez, quella del Piccolo di Milano diretto da Strehler, dei Giovani, che porta le prime novit\u00e0 di Giuseppe Patroni Griffi: \"Metti una sera a cena\", \"D'amore si muore\" e \"Anima Nera\".\nNell'ottobre del 1977 comincia una nuova epoca: Vincenzo Torraca passa il testimone a Giuseppe Battista, che gestir\u00e0 il Teatro per vent'anni. Il nuovo corso \u00e8 inaugurato con lEnrico IV\" con Valli e De Lullo, che sono, con Giuseppe Patroni Griffi, i direttori artistici delle due sale: Eliseo e Piccolo Eliseo\"', come viene ribattezzato il Ridotto completamente ricostruito.\nNegli anni ottanta e novanta la direzione artistica \u00e8 affidata a Rossella Falk e Umberto Orsini, affiancati per qualche anno da Gabriele Lavia. Sul palcoscenico ci sono sempre i pi\u00f9 grandi attori italiani: da Turi Ferro a Aroldo Tieri e Giuliana Lojodice, da Lilla Brignone a Lea Massari, da Alberto Lionello a Ugo Tognazzi. Monica Vitti con \"La strana coppia\", interpretata con Rossella Falk e diretta da Franca Valeri, Mariangela Melato con \"Medea\" diretta da Giancarlo Sepe, Nino Manfredi con la sua novit\u00e0 \"Gente di facili costumi\", scelgono l'Eliseo per il loro ritorno alle scene. I loro spettacoli sono eventi con file al botteghino fin dalle sei del mattino.\nNel luglio 1997 la gestione del Teatro \u00e8 rilevata da Vincenzo Monaci e la direzione artistica affidata a Maurizio Scaparro, in carica fino al giugno del 2001. Nel corso del 2001 Luca Barbareschi vede premiata la sua costante attivit\u00e0 ed il suo impegno con la nomina a Direttore Artistico del Teatro Eliseo. Dopo poco tempo le prospettive di Barbareschi non coincidono con quelle del CDA. La vicenda non va a finire bene, Barbareschi viene mandato via senza giusta motivazione, fa causa alla societ\u00e0 e ottiene un risarcimento danni di 200.000 euro. Nell'aprile del 2002 \u00e8 designato direttore artistico Giuseppe Patroni Griffi che viene affiancato da Antonio Calbi. La direzione di Patroni Griffi si interrompe prematuramente a causa dell'improvvisa scomparsa. Nell'aprile 2005, gli succede Antonio Calbi. Nel 2007 assume la direzione Massimo Monaci.\nDagli anni 2000 il Piccolo Eliseo si apre alle nuove drammaturgie italiane e straniere, ai nuovi interpreti e registi. Il Teatro Eliseo, invece, continua a essere il palcoscenico delle grandi produzioni e interpreti del teatro italiano: Giorgio Albertazzi, Silvio Orlando, Anna Marchesini, Giuliana De Sio, Franca Valeri, Leo Gullotta, Remo Girone, Alessandro Gassman e molti altri.\nDopo la sospensione nel novembre 2014, il Teatro Eliseo e il Piccolo Eliseo hanno ripreso le attivit\u00e0 nel settembre 2015, dopo diversi mesi di lavori di manutenzione straordinaria, sotto la gestione e la direzione artistica di Luca Barbareschi, che nel 2018 ha acquistato il teatro.\nNel 2021 il teatro ha dichiarato bancarotta ed \u00e8 stato chiuso e messo all'asta."}
{"id": "773668", "revid": "1543377", "url": "https://it.wikipedia.org/wiki?curid=773668", "title": "Estoni", "text": "Gli Estoni sono il gruppo etnico che vive in maggioranza in Estonia.\n\u00c8 una delle etnie ugrofinniche europee, insieme ai Finlandesi ed Ungheresi.\nParlano la lingua estone, una delle lingue ufficiali dell'Unione europea e parte della famiglia delle lingue finniche.\nStoria.\nSi pensa che il nome \"Eesti\", o \"Estonia\", derivi dalla parola \"Aestii\", il nome dato dagli antichi popoli germanici ai gruppi che vivevano a nord-est del fiume Vistola. Lo storico romano Tacito, nel 98 fu il primo a menzionare il popolo \"\"Aestii\", mentre gli antichi scandinavi chiamarono le terre a sud del golfo di Finlandia \"Eistland\" e le genti ivi stanziate \"eistr\"\". I primi estoni (cos\u00ec come gli altri gruppi di lingua finlandese) furono denominati anche \"Ciudi\", con significato dispregiativo, (\"\u0447\u0443\u0434\u044c\") nelle antiche cronache degli slavi.\nLa lingua estone appartiene al ramo balto-finnico del gruppo linguistico ugro-finnico, cos\u00ec come la lingua finlandese. Il primo libro in estone \u00e8 stato stampato nel 1525, mentre i pi\u00f9 antichi esempi conosciuti di estone scritto provengono da cronache del XIII secolo.\nGli Estoni hanno solidi legami con i paesi nordici, derivanti da forti influenze culturali e religiose acquisite nei secoli durante il dominio e l'insediamento scandinavo e tedesco.\nDal 1945 al 1989 la percentuale di Estoni indigeni in Estonia scese dal 94% al 61%: ci\u00f2 fu dovuto principalmente alle deportazioni perpetrate durante il periodo di occupazione del regime sovietico e al programma sovietico di immigrazione di massa dalla Russia e da altri luoghi dell'ex Unione Sovietica in aree urbane industriali dell'Estonia, tristemente chiamato russificazione; ma anche all'emigrazione in tempo di guerra e alle deportazioni di massa e alle esecuzioni ordinate da Stalin.\nDal restauro dell'indipendenza in Estonia, la popolazione etnica estone sta crescendo costantemente, per arrivare ora a circa il 69%.\nLa maggior parte degli emigrati estoni vive in Russia, Finlandia, Svezia, Stati Uniti, Canada o altri paesi occidentali. Nella vicina Lettonia ci sono circa 2\u00a0700 estoni (censo del 1997) ed in Lituania il numero era di 600 nel 1989.\nEmigrazione.\nDurante la seconda guerra mondiale, quando l'Estonia \u00e8 stata invasa dall'Armata Rossa nel 1944, un gran numero di Estoni abbandon\u00f2 la propria terra natia su navi o piccole imbarcazioni nel Mar Baltico. Molti di questi profughi che sono sopravvissuti al rischioso viaggio in mare verso la Svezia e la Germania, si sono spostati successivamente da l\u00ec e si sono stabiliti in Canada, negli Stati Uniti e in Australia. Vennero effettuate deportazioni sovietiche di massa dall'Estonia verso la Siberia.\nDopo che il paese ha ristabilito la sua indipendenza nel 1991, alcuni dei rifugiati e i loro discendenti sono tornati in Estonia, facendo risalire di quasi il 10% la percentuale di estoni nella loro nazione madre."}
{"id": "773669", "revid": "36426", "url": "https://it.wikipedia.org/wiki?curid=773669", "title": "Ildebrandino Guidi", "text": ""}
{"id": "773670", "revid": "36426", "url": "https://it.wikipedia.org/wiki?curid=773670", "title": "Guido II Guidi", "text": ""}
{"id": "773671", "revid": "118834", "url": "https://it.wikipedia.org/wiki?curid=773671", "title": "Piccolo Eliseo Patroni Griffi", "text": ""}
{"id": "773672", "revid": "75447", "url": "https://it.wikipedia.org/wiki?curid=773672", "title": "Italia1", "text": ""}
{"id": "773673", "revid": "36426", "url": "https://it.wikipedia.org/wiki?curid=773673", "title": "Aghinolfo Guidi", "text": ""}
{"id": "773674", "revid": "118834", "url": "https://it.wikipedia.org/wiki?curid=773674", "title": "Piccolo Eliseo", "text": ""}
{"id": "773675", "revid": "278830", "url": "https://it.wikipedia.org/wiki?curid=773675", "title": "Giulio Bartali", "text": "Carriera.\nFratello minore di Gino, il grande campione di ciclismo degli anni trenta e quaranta, anche Giulio corse in bicicletta, malgrado l'opposizione dei genitori: furono i successi da dilettante del fratello a permettergli di intraprendere quella carriera.\nIl 14 giugno 1936, esattamente una settimana dopo la conclusione del primo Giro d'Italia vinto dal fratello, Giulio corse a Firenze la Targa Chiari, gara valida per il campionato regionale dilettanti. Sotto la pioggia battente, sbuc\u00f2 all'improvviso una Balilla nera che lo invest\u00ec all'altezza del fianco sinistro: si frattur\u00f2 spalla, bacino e costole. Fu operato d'urgenza. Non riprese conoscenza e spir\u00f2 il 16 giugno, senza aver compiuto vent'anni. Giulio Bartali riposa nel cimitero di Ponte a Ema, ove \u00e8 sepolto anche il fratello Gino.\nNel 1959 mor\u00ec il chirurgo che lo aveva operato. Lasci\u00f2 una lettera per la madre dei Bartali nella quale confessava di aver commesso un errore irreparabile e di averne quindi causato la morte.\nAncora nel 2020 viene ricordato con la deposizione di una corona al cippo dove mor\u00ec.\nNella cultura di massa.\nNel 2006, la RAI ha prodotto una fiction in due puntate sulla vita di Gino Bartali, intitolata \"Gino Bartali - L'intramontabile\", dove Giulio Bartali \u00e8 stato interpretato dall'attore Edoardo Gabbriellini"}
{"id": "773676", "revid": "48344", "url": "https://it.wikipedia.org/wiki?curid=773676", "title": "Moldovi", "text": ""}
{"id": "773677", "revid": "436907", "url": "https://it.wikipedia.org/wiki?curid=773677", "title": "The Silent Enigma", "text": "The Silent Enigma \u00e8 il secondo album in studio del gruppo musicale britannico Anathema, pubblicato il 23 ottobre 1995 dalla Peaceville Records.\nDescrizione.\nComposto da nove brani, si tratta della prima pubblicazione del gruppo che vede il chitarrista Vincent Cavanagh anche nel ruolo di cantante a seguito della dipartita di Darren White avvenuta nel maggio 1995.\nL'album \u00e8 stato ripubblicato nel 2003 con l'aggiunta di due bonus track e nuovamente nel 2008 con l'inclusione dell'album video \"A Vision of a Dying Embrace\" (1997)."}
{"id": "773678", "revid": "254059", "url": "https://it.wikipedia.org/wiki?curid=773678", "title": "Alessandro Guidi di Romena", "text": "Biografia.\nEgli era figlio di Guido I di Romena e fratello di Guido, Ildebrandino, Aghinolfo e altre due sorelle.\nIn giovent\u00f9 intraprese la carriera ecclesiastica, ma dopo essere diventato Canonico di Faenza rinunci\u00f2. Nel 1288 fu podest\u00e0 di Faenza e lo stesso anno Capitano Generale della taglia guelfa di Toscana e Maresciallo pontificio in Romagna.\nDal 1280 fu sposato a Caterina de' Fantoli di Cerfugnano, dalla quale per\u00f2 non ebbe figli.\nEgli \u00e8 citato nella \"Divina Commedia\" (Inferno XXX, v. 77) come responsabile, con i fratelli, della morte di Mastro Adamo, che venne spinto da loro a falsificare il peso aureo del fiorino, prima di essere arrestato e arso vivo nel 1281."}
{"id": "773681", "revid": "94647", "url": "https://it.wikipedia.org/wiki?curid=773681", "title": "Participio passato", "text": ""}
{"id": "773682", "revid": "36426", "url": "https://it.wikipedia.org/wiki?curid=773682", "title": "Stadio Gino Alfonso Sada", "text": "Lo stadio Gino Alfonso Sada \u00e8 un impianto sportivo di Monza. Attualmente \u00e8 terreno degli incontri della formazione di calcio femminile della Fiammamonza in Serie B e della Juvenilia che milita in Seconda Categoria lombarda.\nFino alla stagione 1987-1988 fu anche l'impianto del maschile.\nLo stadio fu intitolato la mattina del 3 dicembre 1965 a Gino Alfonso Sada, padre del presidente Claudio Sada che a cavallo tra gli anni cinquanta e sessanta port\u00f2 la formazione brianzola a sfiorare diverse volte la promozione in massima serie.\nStoria e descrizione.\nIl \"San Gregorio\".\nEra appena terminata la guerra e gi\u00e0 fervevano i preparativi per arrivare, finalmente, ad un campionato \"vero\" dopo 3 anni d'inattivit\u00e0, che la FIGC e le gerarchie fasciste avevano riempito con due manifestazioni, le quali non aveva affatto il sapore degli altri campionati passati giocati in Serie C. Anche il Monza gioc\u00f2 il \"campionato di guerra\", ma anche quello misto \"Serie C e 1\u00aa Divisione regionale\", e nella stagione 1944-1945, il \"Torneo delle squadre Minori\" giocando con squadre di Prima Divisione e S.P..\nIl vecchio campo del Monza, sito in Via Ghilini, era quasi a 100 metri in linea d'aria scavalcato il Lambro, ridotto in pessime condizioni. Come aveva raccontato il terzino Costantino Sala , mancava di tutto, non c'erano gli spogliatoi e per lavarsi le mani e le scarpe si usava un bidone che le gelate d'inverno rendeva molto duro ... da rompere per cavare un po' d'acqua. Quando vinsero il campionato Prima Divisione 1933-1934 all'ultima giornata il Presidente Crippa (detto dalla societ\u00e0 \"ul Cripun\") li port\u00f2 tutti a fare il bagno all'Hotel Falcone, vicino alla Stazione ferroviaria come premio.\nAurelio Piazza, il bravo \"russett\", addirittura raccont\u00f2 che durante il torneo del 1943-1944 ci furono due trasferte consecutive durante le quali qualcuno aveva fatto la \"festa\" alla tribunetta di legno asportandola tutta lasciando soltanto il tubolare,\" tanto non serviva a niente (non bruciava)\".\nCos\u00ec ridotto non era proprio utilizzabile. Dietro la Stazione invece era rimasto un lungo spiazzo libero da quando, alla fine dell'Ottocento, era stato dismesso il Cimitero di San Gregorio (del quale dietro l'odierno \"Sada\" rimane ancora la Cappelletta che allora era proprio in fondo al Cimitero). Dopo la bonifica del terreno il regime aveva costruito (inaugurata da Mussolini nel 1930) la Casa del Balilla, poi ribattezzata \"la G.I.L.\" e la parte pi\u00f9 lunga dello spiazzo era destinata alle adunate.\nA fine guerra quello spiazzo era rimasto abbandonato; la G.I.L. fu in parte recuperata come cine-teatro ed il Comune si impegn\u00f2 a dare all'A.C. Monza un campo nuovo che venne inaugurato il 21 ottobre 1945. Per i primi 3 campionati in Serie C gli spettatori si accalcavano lungo la rete di recinzione ed una collinetta con una piccola tribuna di tubolari e legno. In seguito il Monza centr\u00f2 la promozione in Serie B e il \"San Gregorio\", come era stato battezzato il campo, aveva bisogno di una tribuna nuova e capiente. I soci del Monza, cedendo al Comune il vecchio campo di Via Ghilini, ottennero in cambio la costruzione di una tribuna in cemento armato, quella che ancora oggi troviamo al Sada.\nLo stadio conserv\u00f2 il nome di \"San Gregorio\" fino alla fine della stagione sportiva 1952-1953. Dalla stagione successiva fino alla fine del 1964-1965 fu chiamato Stadio \"Citt\u00e0 di Monza\" sebbene la cappelletta di San Gregorio sia ancora presente alla fine del piazzale adibito a parcheggio.\nIl passato.\nLa struttura iniziale comprendeva quattro settori: due gradinate dietro le porte, la gradinata centrale (ribattezzati i \"centrali\" del Sada) e la tribuna centrale. I gruppi ultras, a partire dagli anni settanta, occuparono il settore centrale dello stadio, rendendo infernale l'atmosfera nei pressi del lato del campo che si affaccia sul Lambro. Lo stadio, posto vicino alla stazione del capoluogo brianzolo, era facilmente raggiungibile in treno da parte delle tifoserie ospiti, ma data la collocazione nel centro di Monza era difficile mantenere la sicurezza da parte delle forze dell'ordine: le scarse vie d'accesso facilitavano il contatto tra i diversi gruppi ultr\u00e0 e molte furono le sassaiole all'esterno dell'impianto sportivo.\nIl presente.\nAttualmente l'unica parte agibile \u00e8 la tribuna coperta, recentemente ristrutturata, che pu\u00f2 contenere fino a 2.000 spettatori seduti. La gradinata centrale e quella sud sono in disuso dal 1988 mentre la gradinata nord (che un tempo era destinata agli ospiti) \u00e8 stata demolita per lasciare spazio ad un parcheggio interno. Il campo di gioco \u00e8 stato rifatto in erba sintetica.\nIl futuro.\nLa societ\u00e0 A.S.D. Fiammamonza 1970 da un paio d'anni ha sottoposto all'esame delle autorit\u00e0 del comune di Monza il progetto di ampliamento e di ristrutturazione completa dell'impianto sportivo e delle aree circostanti: la proposta consiste nella creazione di tre campi sintetici per l'allenamento, oltre all'attuale campo in erba naturale, e la creazione di un parcheggio pi\u00f9 ampio e confortevole."}
{"id": "773683", "revid": "41824", "url": "https://it.wikipedia.org/wiki?curid=773683", "title": "Participio presente", "text": ""}
{"id": "773686", "revid": "474984", "url": "https://it.wikipedia.org/wiki?curid=773686", "title": "Indalecio Prieto", "text": "Biografia.\nIndalecio perse il padre quando aveva sei anni; sua madre lo trasfer\u00ec a Bilbao nel 1891. Inizi\u00f2 a guadagnare dei soldi vendendo giornali in strada; ottenne quindi un lavoro come stenografo al quotidiano \"La Voz de Vizcaya\". In seguito divenne redattore e poi giornalista presso il quotidiano rivale, \"El Liberal\", dove comp\u00ec l'intera carriera fino a diventarne direttore e proprietario.\nNel 1899 si iscrisse al PSOE. La sua professione di giornalista lo port\u00f2 a essere una delle figure di spicco del socialismo nei Paesi Baschi nel primo decennio del Novecento.\nLa neutralit\u00e0 della Spagna durante la Prima guerra mondiale giov\u00f2 molto all'industria e al commercio spagnoli, senza che per\u00f2 ne beneficiassero i salari dei lavoratori. Questo comport\u00f2 un periodo di instabilit\u00e0 sociale, culminato il 13 agosto 1917 in uno sciopero generale a carattere rivoluzionario. Per timore che in Spagna si ripetesse quanto successo poco prima in Russia (dove si era tra la rivoluzione di febbraio e quella d'Ottobre), i militari repressero duramente lo sciopero e i membri del comitato di sciopero furono arrestati a Madrid. Coinvolto egli stesso nell'organizzazione dello sciopero, Prieto si rifugi\u00f2 in Francia per evitare l'arresto; torn\u00f2 in patria nell'aprile del 1918, dopo essere stato eletto deputato.\nMolto critico verso il governo e l'esercito durante la Guerra del Rif (1919-1926), si batt\u00e9 con forza al Parlamento dopo la disfatta di Annual del 1921, e denunci\u00f2 il probabile, ma non provato, coinvolgimento del re nell'imprudente azione militare del generale Fern\u00e1ndez Silvestre che port\u00f2 alla disfatta.\nSi oppose alla linea sostenuta da Francisco Largo Caballero di parziale collaborazione con la dittatura di Miguel Primo de Rivera; ebbe aspri scontri con entrambi.\nNell'agosto del 1930 partecip\u00f2 di propria iniziativa, nonostante l'opposizione del segretario del PSOE Julian Besteiro, al Patto di San Sebasti\u00e1n, che dava vita a una vasta coalizione di partiti repubblicani desiderosi di porre fine alla monarchia spagnola. In questa occasione fu appoggiato dalla corrente di Largo Caballero, che pensava che la caduta della monarchia fosse necessaria perch\u00e9 il socialismo potesse raggiungere il potere.\nIl 14 aprile 1931 fu proclamata la Seconda repubblica spagnola; Prieto fu nominato ministro delle Finanze nel governo provvisorio presieduto da Niceto Alcal\u00e1-Zamora.\nFu in seguito ministro dei lavori pubblici nel governo di Manuel Aza\u00f1a, tra il 1931 e il 1933; in questo ruolo continu\u00f2 e ampli\u00f2 la politica di costruzione di centrali idroelettriche iniziata sotto la dittatura di Primo de Rivera, oltre a sostenere un ambizioso piano di infrastrutture a Madrid, come la nuova stazione ferroviaria di Chamart\u00edn e il tunnel sotto Madrid che la collega alla stazione di Atocha; la maggior parte di queste opere furono portate a termine solo dopo la guerra civile.\nAl contrario di Largo Caballero, si oppose allo sciopero generale e al tentativo di insurrezione nelle Asturie nell'ottobre 1934; nonostante ci\u00f2 si rifugi\u00f2 nuovamente in Francia per evitare possibili noie giudiziarie. Globalmente, si pu\u00f2 dire che fino all'instaurazione della repubblica Prieto aveva mantenuto una linea pi\u00f9 \"dura\" di quella di Largo Caballero, ma da questo momento in poi fu considerato come l'esponente principale dell'ala in qualche modo moderata, contrapposta all'ala massimalista di Largo Caballero.\nAll'inizio della guerra civile nel settembre 1936, dopo la caduta di Talavera de la Reina, Largo Caballero divenne capo del governo e Prieto ministro della Marina e dell'Aviazione.\nDopo gli eventi di Barcellona tra il 3 e l'8 maggio 1937, quando i comunisti e le forze governative cercarono di prendere il controllo del POUM trotzkista e del sindacato anarchico CNT, al governo di Largo Caballero succedette quello di Juan Negr\u00edn, in cui Prieto era ministro della Difesa, sebbene egli stesso in privato riconosceva che la guerra non poteva essere vinta poich\u00e9 i repubblicani non erano riusciti ad ottenere l'appoggio delle democrazie come la Francia, il Regno Unito e gli Stati Uniti. Durante la sua permanenza al ministero, gli aiuti sovietici per via marittima rimasero praticamente bloccati a causa degli attacchi dei sottomarini italiani, e la frontiera con la Francia rimase chiusa.\nDopo le sconfitte sul fronte nord nell'ottobre 1937, present\u00f2 le dimissioni che furono per\u00f2 respinte. Lasci\u00f2 il governo nel marzo 1938, dopo la sconfitta sul fronte di Aragona, in seguito a un sempre pi\u00f9 forte attrito con i comunisti.\nSi ritir\u00f2 dalla politica attiva per il resto della guerra, andando in esilio volontario in Messico. Nel 1945, verso la fine della Seconda guerra mondiale, partecip\u00f2 al tentativo di formare un governo repubblicano in esilio, sperando di raggiungere un accordo con l'opposizione monarchica a Franco, a capo della Spagna dalla fine della guerra civile, per riportare la democrazia. Il fallimento di questo tentativo lo port\u00f2 al ritiro definitivo dalla scena politica.\nIn Messico scrisse diversi libri, tra i quali: \"Palabras al viento\" (\"Parole al vento\", 1942), \"Discursos en Am\u00e9rica\" (\"Discorsi in America\", 1944) e alla fine della sua vita \"Cartas a un escultor: peque\u00f1os detalles de grandes sucesos\" (\"Lettere a uno scultore: piccoli dettagli per grandi eventi\" 1962)."}
{"id": "773688", "revid": "767487", "url": "https://it.wikipedia.org/wiki?curid=773688", "title": "Guido I di Romena", "text": "Biografia.\nFiglio di Aghinolfo dei Guidi e di Agnese Fieschi di Lavagna, i suoi possedimenti tra la Toscana e la Romagna erano molto vasti, secondo un decreto imperiale del 1247. Era conte di:\nSignore di:\nSignore per met\u00e0 dei castelli di Montelungo, di Terraio e di Pian di Radice; Signore per un terzo di Penna Basilica e per un quarto di Guglielminga, Pratovecchio, Empoli, Pagnana, Monterappoli, Gennaiolo, Carbonaia, Torre di Benno, Collepietra, Lontrano, Petroio, Gonfieri, Musignano, Montevarchi, Petriolo, Orbignano e Briano. Infine era signore per un ottavo di Valiano, Vinci, Cerreto e Poggio di Colecchio.\nNel 1254 vendette le sue parti di Empoli, Montemurlo e Montevarchi. Fu podest\u00e0 di Arezzo tra il 1261 e il 1263 e podest\u00e0 di Rimini dal settembre 1277 fino all'ottobre 1278.\nDiscendenza.\nSpos\u00f2 Maria di Uberto dei marchesi Pallavicino, dalla quale ebbe quattro figli maschi e due femmine, che alla sua morte si divisero parte dei suoi possedimenti:\ne altre due sorelle, Sofia e Beatrice."}
{"id": "773689", "revid": "767487", "url": "https://it.wikipedia.org/wiki?curid=773689", "title": "Matt Murphy (musicista statunitense)", "text": "Biografia.\nNacque a Sunflower, cittadina del Mississippi (Stati Uniti d'America) ma, a causa della Grande Depressione, la famiglia si dovette trasferire a Memphis (Tennessee), dove il padre lavor\u00f2 per il Peabody Hotel. Qui, cominci\u00f2 a suonare la chitarra gi\u00e0 da bambino, tanto che, a soli 19 anni, decise di trasferirsi a Chicago, dove entr\u00f2 a far parte della appena nata blues band di Howlin' Wolf, dove cantava anche un giovane bluesman, Junior Parker.\nIl successo arriv\u00f2 immediatamente, tanto che gli anni cinquanta videro numerose tourn\u00e9e tra l'Illinois e il Tennessee con la Howlin' Wolf band, ma anche collaborazioni con il gruppo di Memphis Slim. Nel 1963, durante il \"Folk Blues Festival tour\" americano in Europa, compose il suo celebre brano \"Matt's Guitar Boogie\", dove i suoi virtuosismi gli diedero l'appellativo di Matt \"Guitar\". Gli anni sessanta videro inoltre numerose collaborazioni musicali con artisti quali Ike Turner, James Cotton, Otis Rush, Etta James, Sonny Boy Williamson II, Chuck Berry, Joe Louis Walker, Frank Zappa.\nThe Blues Brothers.\nNel 1978, grazie agli spettacoli televisivi del Saturday Night Live, si un\u00ec al duo comico musicale Blues Brothers, fondato da John Belushi e Dan Aykroyd. Da questa collaborazione, nacque il celebre film omonimo di John Landis del 1980, dove Matt interpret\u00f2 il marito della cantante Aretha Franklin e se stesso come chitarrista. Lo stesso far\u00e0 nel film \"\" del 2000.\nAnni recenti.\nUn infarto nel 2003 arrest\u00f2 la sua carriera musicale, tuttavia egli si riprese e fece nuove apparizioni pubbliche, tra le pi\u00f9 note al \"Chicago Blues Festival\" del 2010 e all'\"Eric Clapton Crossroads Guitar Festival\", al Madison Square Garden di New York City, nel 2013.\nLa chitarra elettrica di Matt \u00e8 la Cort, modello a lui dedicato \"MGM-1\", con legno in agathis e manico in mogano, ma in passato us\u00f2 spesso anche la Gibson SG, che si vede utilizzare con i Blues Brothers.\n\u00c8 morto il 15 giugno 2018."}
{"id": "773690", "revid": "30610", "url": "https://it.wikipedia.org/wiki?curid=773690", "title": "Musica di sottofondo", "text": "Con il termine musica di sottofondo ci si riferisce a vari stili musicali e paesaggi sonori destinati principalmente ad essere ascoltati in modo passivo, senza rappresentare il punto d'attenzione principale dell'ascoltatore, ma piuttosto volti a completare un'attivit\u00e0 su cui viene posta l'attenzione. La musica di sottofondo viene spesso suonata a basso volume e non rappresenta il punto centrale dell'ascoltatore. Alcuni esempi di musica di sottofondo possono includere la musica suonata durante incontri sociali e cocktail party, oppure quella di certi centri commerciali. \u00c8 poi comune l'utilizzo di musica di sottofondo come parte di diversi media elettronici come film, programmi TV, videogame, video di internet o video blog.\nIl termine musica di sottofondo viene anche utilizzato spesso come sinonimo di easy listening o musica d'atmosfera.\nCaratteristiche.\nSolitamente riprodotta a basso volume, \u00e8 spesso usata per accompagnare i film, i programmi radiofonici e televisivi. Funge anche da accompagnamento musicale durante le feste o nei negozi di vendita al dettaglio, identificandosi cos\u00ec con la cosiddetta musica per ambienti.\nNacque con il cinema muto e si \u00e8 diffusa grazie a diverse etichette discografiche quali la Decca e la His Master's Voice lungo la prima met\u00e0 del Novecento. Successivamente, il numero di artisti specializzati nella musica d'atmosfera \u00e8 aumentato in modo significativo a partire dagli anni cinquanta con etichette quali la Capitol, la RCA e la Columbia.\nStudi psicologici.\nLo studio della musica di sottofondo si concentra sull'impatto della musica con funzioni non specificatamente musicali, includendo i cambiamenti del comportamento in presenza di differenti tipologie, configurazioni e stili musicali. In laboratori ed ambienti appositamente preparati, la musica pu\u00f2 influenzare le prestazioni sulle attivit\u00e0 cognitive (memoria, attenzione e comprensione) in modo negativo o positivo. Tali studi vengono ampiamente utilizzati poi nelle strategie di mercato e nella pubblicit\u00e0 per favorire la comprensione ed indirizzare meglio le scelte del consumatore.\nEffetti sulle prestazioni cognitive.\nLa musica di sottofondo pu\u00f2 favorire l'apprendimento, la memoria di lavoro ed il recall, le prestazioni di lavoro durante i test e le attivit\u00e0 in cui influisce l'attenzione cognitiva.\nEsperimenti in cui la musica \u00e8 migliorativa.\nI partecipanti a test che hanno memorizzato parole in lingua straniera mentre ascoltavano musica barocca hanno richiamato una media di 8,7% di parole in pi\u00f9 di quelli che non ascoltavano musica durante l'apprendimento. L'effetto della musica era pi\u00f9 forte per parole meno comuni, e l'effetto non aveva alcun'incidenza se il richiamo alla memoria delle parole avveniva una settimana dopo.\nL'effetto Mozart si verifica quando le prestazioni su esercizi cognitivi che richiedono manipolazioni spaziali (come gli esercizi di rotazione mentale) migliorano dopo aver ascoltato 15 minuti della musica di Mozart. In un tipico esercizio di rotazione mentale, i partecipanti vedono due oggetti tridimensionali disegnati su carta, per poi stabilire se hanno visto diversi punti di vista della stessa forma o forme differenti. Queste comparazioni spesso richiedono una rotazione mentale dell'oggetto stesso. L'effetto Mozart \u00e8 incoerente quando viene testato con musicisti e non musicisti. Solo i non musicisti infatti sembrano migliorare le prestazioni di rotazione mentale dopo l'ascolto di Mozart. Tale particolarit\u00e0 \u00e8 stata spiegata con la teoria che i musicisti tendono ad analizzare la musica utilizzando entrambi gli emisferi cerebrali, mentre il non musicista utilizza perlopi\u00f9 l'emisfero destro. L'ascolto di Mozart aumenta l'eccitazione nell'emisfero destro (attivo durante la rotazione mentale) ed i non musicisti potrebbero avere esiti migliori a causa di una maggiore attivazione di questa parte del cervello.\nIl \"Digit detection test\" richiede ai partecipanti di monitorare una sequenza di lettere per due cifre posizionate in modo casuale, e l'attentional blink (ossia l'incapacit\u00e0 di rilevare il secondo obiettivo visivo) pu\u00f2 verificarsi dopo la rilevazione della prima cifra. Se accompagnati da un'attivit\u00e0 mentale irrilevante in termini di attivit\u00e0, le prestazioni possono migliorare in termini di attenzione negli esercizi di ricerca visuale. La percentuale di rilevazione della seconda cifra era significativamente alto se accompagnato dalla musica. Questo test suggerisce che la musica di sottofondo pu\u00f2 aumentare la capacit\u00e0 dell'Arousal ed aumentare lo stato emozionale positivo, portando i soggetti ad una migliore attenzione. \u00c8 poi possibile che la musica induca ad una pi\u00f9 ampia distribuzione dell'attenzione, in modo che i partecipanti possano ampliare il campo di ricerca della seconda cifra.\nUn fenomeno simile \u00e8 quello dell'inattentional blindness, che si riferisce alla tendenza a trascurare un nuovo stimolo quando si attendono altri stimoli. In un esperimento di laboratorio, i partecipanti venivano istruiti ad aspettarsi stimoli visivi in movimento sul monitor di un computer come una \"A\" di un differente colore che si muoveva nello schermo. Un semplice esercizio uditivo veniva richiesto ai partecipanti di ascoltare un tono occasionale incorporato alla musica di sottofondo e questo rendeva la \"A\" pi\u00f9 facilmente percepibile. I partecipanti all'esperimento erano capaci di fare entrambi gli esperimenti simultaneamente ad una percentuale superiore rispetto al solo monitoraggio visivo, con una maggior concentrazione sull'esercizio da svolgere. Tale esperimento suggerisce che non tutti gli aumenti della domanda di attivit\u00e0 sono uguali. La musica pu\u00f2 giocare un ruolo speciale nel guidare l'arousal senza incidere negativamente nelle prestazioni in altre attivit\u00e0.\nEsperimenti in cui la musica \u00e8 peggiorativa.\nBench\u00e9 l'aumento dell'arousal dovuto all'ascolto di musica possa migliorare la prestazione cognitive, pu\u00f2 verificarsi anche l'effetto irrilevante del suono. Quando due fonti di informazioni concorrenti devono essere analizzate interferiscono l'una con l'altra. In una serie di esperimenti di recall alcuni partecipanti dovevano riportare alla mente in un corretto ordine una lista di cifre e parole. La musica con un alto numero di variazioni acustiche tendevano ad inibire le prestazioni in questi esperimenti.\nNell'esecuzione di esperimenti di digit span in presenza di musica, i partecipanti devono richiamare alla mente una serie di cifre di maggior lunghezza. Costoro completano l'esercizio significativamente meglio con il silenzio che ascoltando musica (con un'incidenza ininfluente se piace o meno la musica ascoltata).\nGeneri musicali e tipologie della musica di sottofondo.\nMusiche di scena.\nLa musica di scena \u00e8 l'insieme di brani musicali che contribuiscono alla costruzione di uno spettacolo teatrale integrandosi con la recitazione degli attori, la scenografia, i costumi e l'illuminotecnica. La musica di scena, a differenza di altre forme musicali concepite per il teatro come l'opera lirica, l'operetta o il musical, non influisce con lo sviluppo della vicenda, sommandosi alla recitazione come sottofondo.\nMusique d'ameublement.\nIl termine Musique d'ameublement (tradotto in inglese come \"Furniture music\") fu coniato da Erik Satie nel 1917. Il termine cadde in disuso dopo la morte del compositore avvenuta nel 1925, per poi essere recuperato qualche decina di anni dopo. \u00c8 tipico della musique d'ameublement il susseguirsi di brevi passaggi musicali con un numero indefinito di ripetizioni.\nMusica da ascensore.\nLa musica da ascensore \u00e8 un genere della popular music le cui composizioni sono appositamente pensate per la sonorizzazione di spazi pubblici. Tale genere musicale si caratterizza per forme e melodie molto semplici, con dinamiche sonore ridotte al minimo, in modo da rendere un flusso sonoro che riduca al minimo la possibilit\u00e0 di attirare l'attenzione sulla musica stessa.\nMusica per videogiochi e blog.\nMusica di sottofondo (spesso abbreviata nell'acronimo di Background music BGM) \u00e8 anche la musica per videogiochi (spesso abbreviata in VGM) e la musica per i siti web."}
{"id": "773692", "revid": "36426", "url": "https://it.wikipedia.org/wiki?curid=773692", "title": "Aghinolfo di Romena", "text": ""}
{"id": "773694", "revid": "91259", "url": "https://it.wikipedia.org/wiki?curid=773694", "title": "Mac World", "text": ""}
{"id": "773695", "revid": "36426", "url": "https://it.wikipedia.org/wiki?curid=773695", "title": "Guido II di Romena", "text": ""}
{"id": "773696", "revid": "436907", "url": "https://it.wikipedia.org/wiki?curid=773696", "title": "Eternity (Anathema)", "text": "Eternity \u00e8 il terzo album in studio del gruppo musicale britannico Anathema, pubblicato nel 1996 dalla Peaceville Records.\nDescrizione.\n\u00c8 il primo disco del gruppo che si distanzia dalle sonorit\u00e0 doom metal per avvicinarsi a quelle space rock e ambient, mantenendo sempre viva quella atmosfera decadente gothic che li aveva tenuti a battesimo pochi anni prima."}
{"id": "773698", "revid": "36426", "url": "https://it.wikipedia.org/wiki?curid=773698", "title": "Ildebrandino di Romena", "text": ""}
{"id": "773699", "revid": "36426", "url": "https://it.wikipedia.org/wiki?curid=773699", "title": "Alessandro di Romena", "text": ""}
{"id": "773701", "revid": "731410", "url": "https://it.wikipedia.org/wiki?curid=773701", "title": "Osmolarit\u00e0", "text": "L'osmolarit\u00e0 \u00e8 una grandezza fisica che misura la concentrazione delle soluzioni usata in chimica, e in particolare \u00e8 il numero totale di molecole e ioni presenti in un litro di soluzione. \u00c8 definita come il numero di \"osmoli\" per litro di soluzione, dove l'osmole \u00e8 l'unit\u00e0 di misura del numero di particelle che contribuiscono alla pressione osmotica della soluzione.\nPer il calcolo delle osmoli, e quindi dell'osmolarit\u00e0, occorre considerare il grado di dissociazione che il soluto presenta. Ad esempio, una mole di glucosio in soluzione acquosa corrisponde a una osmole, dal momento che il glucosio non subisce in acqua alcuna dissociazione, mentre una mole di cloruro di sodio corrisponde a due osmoli, dal momento che il cloruro di sodio subisce dissociazione liberando uno ione cloruro e uno ione sodio. Per acidi, basi e sali poco ionizzati, occorrer\u00e0 tener conto del grado di dissociazione.\nIn generale l'osmolarit\u00e0 si calcola come il prodotto tra la molarit\u00e0 e il coefficiente di van 't Hoff (il numero di particelle di soluto che si formano in seguito alla dissociazione del soluto stesso). Se il soluto non \u00e8 un elettrolita, non si dissocia, per cui l'osmolarit\u00e0 \u00e8 in questo caso uguale alla molarit\u00e0.\nEsempio.\nUna soluzione 0,15 M (molare) di NaCl (che si dissocia in due ioni e quindi avr\u00e0 un coefficiente di dissociazione pari a 2) \u00e8 0,15 \u00b7 2 = 0,3 osm; cos\u00ec anche 0,15 M di ione bivalente Ca2+ ha un'osmolarit\u00e0 di 0,3osm. Una soluzione 0,15 M di glucosio (che non si dissocia) invece, \u00e8 0,15 osm."}
{"id": "773709", "revid": "729019", "url": "https://it.wikipedia.org/wiki?curid=773709", "title": "Stazione di Roma Nomentana", "text": "La stazione di Roma Nomentana \u00e8 una fermata ferroviaria romana posta tra il quartiere Africano e il quartiere Monte Sacro, collegati tra loro da un sottopasso pedonale.\nAlla stazione ed al parcheggio di scambio si accede da via Valle d'Aosta, una strada situata tra la via Nomentana e via delle Valli.\nStoria.\nLa fermata venne attivata il 25 novembre 1983.\nStrutture e impianti.\nLa fermata si compone di 4 binari: i binari 1 e 2 sono posti sulla linea lenta (identificati anche come Nomentana L.L.) e vengono utilizzati per il traffico della FL1 mentre i binari 3 e 4 sono posti sulla linea merci (identificati anche come Nomentana L.M.) e chiusi al servizio viaggiatori in quanto vi transitano solo treni merci e convogli in entrata e uscita da Roma Smistamento. Tra queste due coppie di binari si trovano invece i binari passanti utilizzati dalla Ferrovia Firenze-Roma (direttissima), non attrezzati con marciapiede e non accessibili dal sottopassaggio. Tutta la stazione, ad esclusione del binario 3, \u00e8 stata attrezzata con rampe per disabili.\nMovimento.\nOltre ad essere di passaggio per tratte nazionali provenienti dal nord Italia, \u00e8 fermata dei treni regionali della linea FL1 (Orte-Fiumicino), e di alcuni treni della FL3 (Ferrovia Roma-Capranica-Viterbo) di grande utilit\u00e0 per il trasporto dei numerosi pendolari nonch\u00e9 per i collegamenti con lo scalo aeroportuale capitolino \"Leonardo Da Vinci\".\nServizi.\nLa tipica offerta nelle ore di punta nei giorni lavorativi \u00e8 di un treno ogni 15 minuti per Fiumicino Aeroporto e Fara Sabina, un treno ogni 30 minuti per Poggio Mirteto e un treno ogni ora per Orte. Nei giorni festivi le frequenze sono dimezzate.\nInterscambi.\nLa stazione, inoltre, \u00e8 situata a circa 400 metri di distanza da via Nomentana (su cui transita la linea filoviaria 90) e dalla stazione Libia della linea B1 della metropolitana."}
{"id": "773713", "revid": "108093809", "url": "https://it.wikipedia.org/wiki?curid=773713", "title": "Greg Moore", "text": "Era un pilota della categoria CART (poi ribattezzata Champ Car), nella quale ha ottenuto 5 vittorie, 17 podi e 5 pole position.\nLa sua promettente carriera si stronc\u00f2 nel 1999 quando Greg mor\u00ec in un violento incidente al decimo giro della gara \"Marlboro 500\" del California Speedway di Fontana (California).\nStoria.\nOrigini e carriera giovanile.\nMoore nacque a New Westminster, nella Columbia Britannica ma visse la sua infanzia a Vancouver, dove studi\u00f2 alla \"Meadowridge School\" e si diplom\u00f2 alla \"Pitt Meadows Secondary School\".\nLa sua carriera da pilota inizi\u00f2 alla guida dei go-kart, campionato nel quale vinse il North American Enduro Kart Championships nel 1989 e nel 1990. Nel 1991 pass\u00f2 al campionato Formula Ford dove vinse il premio \"Esso Protec Formula Ford 1600 Rookie of the Year\" dopo essersi piazzato quarto ed aver vinto una corsa al suo esordio.\nNel 1992 Greg vinse quattro gare e ottenne quattro pole positions, vincendo cos\u00ec anche il premio \"USAC Formula 2000 West Champion and Rookie of the Year\".\nL'anno seguente Greg esord\u00ec nella categoria Indy Lights Series piazzandosi nono all'esordio. Nel 1994, all'et\u00e0 di 18 anni, Moore divenne il pi\u00f9 giovane pilota ad aver vinto una corsa Indy Lights Series, trionfando alla corsa di apertura a Phoenix. Vinse quell'anno tre corse piazzandosi terzo in campionato.\nNel 1995 Greg fu protagonista indiscusso della Indy Lights Series, dominando il campionato con 10 vittorie su 12 gare.\nCART World Series.\nAll'et\u00e0 di 20 anni Greg esord\u00ec in CART, con il team \"Player's Forsythe Racing\". Nel campionato 1996 ottenne un secondo posto nel circuito di Nazareth, un terzo a Cleveland e un quarto a Toronto, finendo il campionato nono con 84 punti, e secondo nella classifica dei Rookie of the Year battuto solo da Alex Zanardi.\nGreg inizi\u00f2 la stagione 1997 al meglio, giungendo secondo nel Gran Premio di Surfers Paradise e in quello di Rio de Janeiro.\nSuccessivamente a Milwaukee, Greg, battendo in volata Michael Andretti, ottenne la sua prima vittoria nella massima serie. A 22 anni, Greg Moore divenne il pi\u00f9 giovane vincitore di una gara nella storia della CART. Non contento, si ripet\u00e9, in maniera abbastanza fortunosa 7 giorni pi\u00f9 tardi, a Belle Isle (Detroit, Michigan) quando la vittoria gli fu consegnata dai suoi avversari che rimasero incredibilmente senza metanolo a poche centinaia di metri dall'arrivo. Concluse il campionato settimo, totalizzando 111 punti.\nNel 1998, fu affiancato nel suo team dal connazionale Patrick Carpentier, si piazz\u00f2 sempre tra i primi 5 nelle prime 4 gare della stagione. Alla quinta gara all'Aut\u00f3dromo Internacional Nelson Piquet, Greg ottenne una vittoria, battendo in volata Alex Zanardi. Lo stesso anno vinse anche la US 500 e il premio \"Vanderbilt Cup\". Fin\u00ec quinto con 141 punti.\nIl 1999 inizi\u00f2 molto bene per Greg che vinse sul circuito di Homestead (Florida). Rimase in testa al mondiale per le successive 5 gare ma, a causa di problemi con lo scarsamente competitivo motore Mercedes, si allontan\u00f2 presto dalla prima posizione. Cos\u00ec Moore annunci\u00f2 in anticipo che nel 2000 avrebbe guidato per un nuovo team, il \"Marlboro Team Penske\".\nLa morte.\nIl 31 ottobre 1999 si corse l'ultima gara del mondiale CART, la \"Marlboro 500\" sul circuito California Speedway di Fontana (California).\nDurante il weekend prima della corsa, Greg cadde con lo scooter girando nel paddock e si infortun\u00f2 alla mano destra. Dopo un consulto medico, a Greg fu concesso di correre usando una sorta di tutore alla stessa mano.\nMoore, partito dall'ultima posizione per non aver corso le qualifiche, rimont\u00f2 posizione su posizione. Giunto al nono giro Greg Moore perse improvvisamente il controllo della sua vettura (o per colpa di una macchia d'olio oppure come effetto di una leggera toccata contro il muro con danni alla sospensione posteriore destra) ed usc\u00ec alla seconda curva a circa 200 miglia orarie (circa 322\u00a0km/h). La sua macchina scese in basso dalla sopraelevata, attravers\u00f2 tutto il prato interno che, essendo bagnato dalla pioggia dei giorni precedenti, non fren\u00f2 la vettura ed entr\u00f2 in una strada d'accesso nelle vie di fuga, mantenendo velocit\u00e0 ed andando a schiantarsi contro il muretto di protezione interno in posizione totalmente verticale, disintegrandosi sull'impatto; dopo il terribile impatto, la ormai mezza-monoposto si cappott\u00f2 5 volte su se stessa prima di arrestarsi definitivamente col pilota a testa in gi\u00f9. Moore sub\u00ec un grande trauma cranico con danni al cervello, al collo e altre ferite interne. Estratto dalla vettura dal CART Safety Team fu immediatamente portato al \"Loma Linda University Medical Center\". I medici tentarono a lungo la rianimazione ma ben presto dovettero arrendersi: Greg era morto a causa delle numerose ferite. La ferale notizia, che in pista venne annunciata con un ingresso della safety car mentre le bandiere del percorso venivano calate a mezz'asta, fu data in diretta televisiva da Steve Olvey, medico ufficiale della CART al ritorno dall'ospedale. Moore aveva solo 24 anni e, per tremenda ironia della sorte, mor\u00ec sotto gli occhi sia di suo padre Rick, da sempre suo \"spotter\" dalle tribune e sia della sua fidanzata Donna (con cui Greg voleva sposarsi due settimane dopo la gara).\nSei giri prima nello stesso punto si era gi\u00e0 registrato il duro incidente di Richie Hearn, pilota del team Della Penna. Le tracce delle gomme erano praticamente identiche e entrambi i piloti avevano sbattuto contro il muretto interno, ma Hearn era riuscito a non fare decollare la vettura, evitando cos\u00ec conseguenze fisiche.\nLa gara continu\u00f2. Il Team Forsythe, che schierava Moore, ritir\u00f2 la vettura del compagno di squadra Patrick Carpentier dopo che il pilota era stato richiamato in pit-lane per un'ispezione precauzionale, nel timore di un difetto meccanico comune a entrambe le monoposto. La corsa, in un clima irreale, fu vinta da Adri\u00e1n Fern\u00e1ndez. Solo dopo il rientro delle vetture ai box ai piloti fu comunicata la morte di Moore, e la cerimonia di vittoria fu annullata, fra le lacrime di tutti i piloti.\nSuccessivamente a questo incidente, i circuiti ovali appartenenti all'ISC decisero di asfaltare gran parte delle zone interne alla pista, vista l'estrema pericolosit\u00e0 del terreno bagnato, il quale invece di effettuare un'azione frenante, ha fatto \"effetto trampolino\", facendo ribaltare l'auto.\nGreg fu il secondo pilota a morire nel 1999, preceduto dal triste incidente di Gonzalo Rodr\u00edguez nelle prove libere a Laguna Seca.\nOggi Moore riposa nel Robinson Memorial Park a Coquitlam, Columbia Britannica."}
{"id": "773715", "revid": "1987129", "url": "https://it.wikipedia.org/wiki?curid=773715", "title": "Gruppo del Monte Antola", "text": "Il gruppo del Monte Antola comprende le vette che si trovano lungo, o prossime, le dorsali che dipartono dalla cima del monte Antola.\nE' grossomodo compreso tra il torrente Trebbia a sud e a est, dove confina con il Nodo della Scoffera e il gruppo del monte Maggiorasca, e il torrente Scrivia a ovest, dove inizia il massiccio del Monte delle Figne, per poi terminare a nord nella pianura Padana.\nDorsali.\nAmpie zone del gruppo del monte Antola appaiono isolate e selvagge, i folti boschi di faggio e castagno che ricoprono i versanti sono popolati dalla fauna tipica dell'appennino tra la quale \u00e8 ormai nuovamente presente anche il lupo, quale segnale di ritrovati equilibri naturali. Il Parco naturale regionale dell'Antola in provincia di Genova \u00e8 stato istituito nel 1995.\nOggi suddivisa amministrativamente in quattro province (Genova, Alessandria, Pavia, Piacenza) e quindi in quattro regioni (Liguria, Piemonte, Lombardia, Emilia-Romagna) la zona del gruppo del monte Antola era fino alla prima met\u00e0 del XX secolo punto di passaggio e di scambi commerciali tra le comunit\u00e0 insediate nelle le valli e che oggi conservano ricordi e tradizioni comuni, in particolar modo musica e danze legate all'uso del piffero.\nVia del sale.\nIl crinale nord vedeva il passaggio della via del sale lombarda che, partendo da Pavia e salendo dalla valle Staffora lo percorreva per scendere dal monte Antola a Torriglia e raggiungere Genova."}
{"id": "773718", "revid": "1582900", "url": "https://it.wikipedia.org/wiki?curid=773718", "title": "Ferrari F2007", "text": "La Ferrari F2007 \u00e8 un'automobile monoposto di Formula 1 che ha gareggiato nel 2007, la cinquantatreesima utilizzata dalla Scuderia Ferrari. Ha vinto il titolo piloti, grazie a Kimi R\u00e4ikk\u00f6nen, e il titolo costruttori. Ad oggi la stagione 2007 \u00e8 l'ultima ad aver regalato al \"Cavallino Rampante\" la doppietta iridata. La monoposto fu presentata il 14 gennaio 2007 e ricevette il primo \"shakedown\" il giorno dopo da parte di Felipe Massa.\nLivrea.\nLa prima monoposto del dopo-Schumacher vede una rivoluzione in termini di estetica: la macchina presenta una livrea quasi tutta rossa, con una presenza pressoch\u00e9 marginale del bianco. Sul fronte pubblicitario, confermati sia il \"title sponsor\" Marlboro che FIAT, c'\u00e8 l'avvicendamento tra Vodafone (passato ai rivali della ) e Alice; tra le novit\u00e0 anche la presenza del marchio Mubadala, gi\u00e0 azionista di minoranza della Scuderia.\nColorata nel classico rosso corsa nella parte iniziale della stagione, dal Gran Premio di Monaco la livrea assume una tonalit\u00e0 tendente al \u00abmattone cangiante\u00bb, pi\u00f9 sensibile ai riflessi di luce.\nSviluppo.\nLa vettura \u00e8 stata disegnata da Aldo Costa, mentre il responsabile del settore aerodinamico \u00e8 il greco Nicholas Tombazis.\nDal punto di vista del corpo vettura la novit\u00e0 che risalta di pi\u00f9 \u00e8 l'allungamento del passo rispetto alla sorella Ferrari 248 F1. La maggior distanza tra l'asse posteriore e l'asse anteriore della monoposto permette di percorrere ad una velocit\u00e0 maggiore la curve veloci ed offre una maggior superficie di lavoro aerodinamico. Molto lavoro \u00e8 stato incentrato sul retrotreno nella cosiddetta zona a \"Coca-Cola\", che ora appare molto pi\u00f9 rastremata e dotata di una serie di feritoie per far confluire una maggiore quantit\u00e0 di aria al motore, che con questa nuova soluzione rischiava un eccessivo riscaldamento. Sono stati rivisti anche gli imbocchi delle pance laterali, ora rialzati. L'ala anteriore e l'ala posteriore sono delle naturali evoluzioni del modello precedente.\nPer la prima volta la Ferrari ha rivisto completamente l'aggancio delle sospensioni anteriori, che ora sono prive del caratteristico attacco monochiglia, peraltro gi\u00e0 abbandonato da diverse scuderie fin dalla stagione 2006.\nInnovativo anche il cambio, con la Ferrari che per la prima volta ha fatto uso del cosiddetto cambio \"quick shift\" in grado di annullare praticamente i tempi di cambiate delle sette marce rendendo le scalate estremamente fulminee. Il vantaggio sul singolo giro \u00e8 stimato in qualche centesimo di secondo, ma, nell'arco di un'intera gara, il vantaggio in termini di prestazioni potrebbe rivelarsi decisivo.\nCarriera agonistica.\nStagione.\nLa prima gara disputata \u00e8 il Gran Premio d'Australia il 18 marzo del 2007. Ha ottenuto nove vittorie nel campionato mondiale 2007 di Formula 1, totalizzando 204 punti nel campionato costruttori, 110 conquistati da Kimi R\u00e4ikk\u00f6nen e 94 da Felipe Massa. La F2007 ha vinto il titolo Mondiale Costruttori ed ha portato Kimi R\u00e4ikk\u00f6nen al titolo Mondiale Piloti.\nSpy Story.\nPrima del Gran Premio di Monaco viene rinvenuta, nei box Ferrari e sul tappo del serbatoio del carburante delle monoposto, una polvere bianca: nei primi giorni di luglio 2007, in seguito ai risultati dei RIS di Parma sulle analisi condotte in merito dopo il Gran Premio monegasco, arriva l'annuncio del licenziamento definitivo di Nigel Stepney da parte della scuderia di Maranello con l'accusa di sabotaggio.\nSempre nei primi giorni di luglio la Ferrari denuncia per spionaggio industriale Nigel Stepney, ex capotecnico Ferrari, ed un tecnico della scuderia McLaren-Mercedes, Mike Coughlan. Sono state infatti ritrovate prove nella casa di Coughlan, di un trasferimento comprovato di dati ed informazioni riservate provenienti dalla Ferrari, in particolare l'intero progetto della F2007 di casa Ferrari. E i rapporti stretti di Stepney e Coughlan non fanno altro che chiarire la vicenda. Stepney avrebbe spedito a Coughlan informazioni segrete contenenti disegni, progettistica e metodica di lavoro della Ferrari. Il coinvolgimento dei succitati tecnici \u00e8 comprovato da numerose e schiaccianti prove e restano seri dubbi sull'estraneit\u00e0 che la scuderia McLaren-Mercedes proclama rispetto al proprio coinvolgimento nello scandalo. Il 14 settembre 2007 la FIA riconosce la McLaren-Mercedes colpevole di spionaggio industriale. La casa anglo-tedesca viene condannata alla squalifica dal mondiale costruttori di Formula 1 e ad una multa di 100 milioni di dollari."}
{"id": "773720", "revid": "41130821", "url": "https://it.wikipedia.org/wiki?curid=773720", "title": "Bisnonno", "text": ""}
{"id": "773724", "revid": "61051", "url": "https://it.wikipedia.org/wiki?curid=773724", "title": "PZL P.37 L\u00f2s", "text": ""}
{"id": "773725", "revid": "61051", "url": "https://it.wikipedia.org/wiki?curid=773725", "title": "PZL P.37 Los", "text": ""}
{"id": "773726", "revid": "61051", "url": "https://it.wikipedia.org/wiki?curid=773726", "title": "PZL P.37", "text": ""}
{"id": "773727", "revid": "61051", "url": "https://it.wikipedia.org/wiki?curid=773727", "title": "P.37 Los", "text": ""}
{"id": "773730", "revid": "92689", "url": "https://it.wikipedia.org/wiki?curid=773730", "title": "Murphy Dunne", "text": "\u00c8 conosciuto soprattutto per la sua parte nel film \"The Blues Brothers\" del 1980, nel quale era pianista della Blues Brothers Band. Riprese il suo ruolo nel sequel del 1998 \"\". Questa parte fu assegnata a Dunne dopo che il primo contattato, Paul Shaffer, fu impossibilitato ad accettare per problemi contrattuali con il \"Saturday Night Live\". Dunne si esib\u00ec live con la band in occasione dell'album del 1980 \"Made in America\".\nOltre al suo lavoro con i Blues Brothers, ha recitato in molti spettacoli televisivi e ha fatto il doppiatore nel film \"Cowboy Bebop\", nella serie TV ' e nel videogioco '."}
{"id": "773731", "revid": "170423", "url": "https://it.wikipedia.org/wiki?curid=773731", "title": "National Basketball Association 1953-1954", "text": "La stagione della National Basketball Association 1953-1954 fu l'8\u00aa edizione del campionato NBA. La stagione fin\u00ec con la vittoria dei Minneapolis Lakers, che sconfissero i Syracuse Nationals per 4-3 nelle finali NBA."}
{"id": "773734", "revid": "124123", "url": "https://it.wikipedia.org/wiki?curid=773734", "title": "Lucio di Britannia", "text": "Molte leggende affermano che fu il primo sovrano cristiano di Britannia. Nel 179 \u00e8 ricordata una lettera che egli avrebbe mandato a Papa Eleuterio con la richiesta di inviare missionari nell'isola per cristianizzare la popolazione e lui stesso fu battezzato. Nella sua \"Historia ecclesiastica gentis Anglorum\" Beda parla di un gran successo di questa iniziativa nella parte sud-occidentale dell'isola: Eleuterio invi\u00f2 come missionari Fugano e Duviano e loro convertirono Lucio.\nDurante il suo regno i missionari trasformarono i vecchi templi pagani in chiese e cattedrali. E furono instaurate anche delle diocesi. York divenne il centro per Albany e il regno di Deira, Londra per la Loegria e la Cornovaglia e Caerleon per la Cambria. I missionari tornarono a Roma, per tornare di nuovo nell'isola in maggior numero, cos\u00ec da predicare in modo pi\u00f9 diffuso la nuova fede. Lucio si adoper\u00f2 concedendo terre per le chiese e aiutando a convertire la gente.\n\u00c8 probabile che Lucio divenne lui stesso un missionario e viaggi\u00f2 in Svizzera per predicare il Cristianesimo tra i Grigioni. Non lasci\u00f2 eredi e dopo di lui scoppi\u00f2 una lotta tra britanni e romani.\nSan Lucio, identificato talvolta con San Lucio di Coira, viene festeggiato il 3 dicembre e fu canonizzato con il metodo pre-congregazionale."}
{"id": "773736", "revid": "170423", "url": "https://it.wikipedia.org/wiki?curid=773736", "title": "National Basketball Association 1954-1955", "text": "La stagione della National Basketball Association 1954-1955 fu la 9\u00aa edizione del campionato NBA. La stagione fin\u00ec con la vittoria dei Syracuse Nationals, che sconfissero i Fort Wayne Pistons per 4-3 nelle finali NBA."}
{"id": "773738", "revid": "1442080", "url": "https://it.wikipedia.org/wiki?curid=773738", "title": "Carlo Edoardo Stuart", "text": "Questa pretesa era tale in quanto figlio maggiore di Giacomo Francesco Edoardo Stuart, egli stesso figlio di Giacomo II e VII. Carlo Edoardo \u00e8 famoso soprattutto per avere guidato l'infruttuosa insurrezione giacobita del 1745, finalizzata alla restaurazione della sua famiglia sul trono di Gran Bretagna, che termin\u00f2 con la sconfitta nella battaglia di Culloden che di fatto concluse la causa giacobita. Nel periodo 1745-46 Carlo Edoardo fu riconosciuto signore di Scozia e reggente del regno dai suoi sostenitori e dai clan scozzesi, mentre Giacomo Edoardo, rimasto in esilio, fu proclamato re Giacomo VIII di Scozia.\nI giacobiti sostenevano le rivendicazione degli Stuart dovute alla speranza per i cattolici della tolleranza religiosa e la fede nel diritto divino dei re. La fuga di Carlo dalla Scozia dopo la rivolta lo ha reso una figura romantica di fallimento eroico in alcune rappresentazioni successive. Nel 1759 fu coinvolto in un piano per invadere la Gran Bretagna che fu abbandonato dopo le vittorie navali britanniche..\nBiografia.\nInfanzia.\nCarlo Edoardo nacque a Palazzo Muti a Roma il 31 dicembre 1720, dove a suo padre era stata concessa una residenza da Papa Clemente XI. Trascorse quasi tutta la sua infanzia a Roma e Bologna. Era figlio dell\"'Old Pretender\", principe Giacomo, figlio dell'esiliato re Stuart, Giacomo II e VII e di sua moglie Maria Clementina Sobieska, bisnipote di Giovanni III Sobieski, celebre per la vittoria sui Turchi Ottomani nella battaglia di Vienna del 1683.\nLa sua infanzia a Roma fu quella di un aristocratico privilegiato, venendo allevato in un'amorevole ma controversa famiglia cattolica. Essendo, nella loro opinione, gli ultimi eredi legittimi del casato degli Stuart, la sua famiglia visse credendo orgogliosamente nel diritto divino dei re. Riconquistare i troni di Inghilterra e Scozia per gli Stuart era un tema costante della conversazione in casa, riflessa principalmente negli stati d'animo spesso cupi e combattivi di suo padre.\nSuo nonno, Giacomo II d'Inghilterra e VII di Scozia, aveva governato il paese dal 1685 al 1688 e fu deposto quando il Parlamento invit\u00f2 il protestante olandese, Guglielmo III d'Orange e sua moglie la principessa Maria (la maggiore dei figli di re Giacomo) a rimpiazzarlo, nella rivoluzione del 1688. Molti protestanti, tra cui un certo numero di parlamentari di spicco, erano preoccupati che re Giacomo mirasse a riportare l'Inghilterra all'\"ovile cattolico\". Con l'esilio di Giacomo, la \"causa giacobita\" aveva cercato di restituire agli Stuart il trono di Inghilterra e Scozia, dal 1707 unite come Gran Bretagna. Carlo Edoardo avrebbe dovuto svolgere un ruolo importante nel perseguimento di questo obiettivo finale.\nNel 1734, Carlo Edoardo ebbe modo di osservare sul campo l'assedio di Gaeta francese e spagnolo, il suo primo battesimo del fuoco. Suo padre tent\u00f2 di ottenere il rinnovato sostegno del governo francese nel 1744 e con questo fine Carlo Edoardo si rec\u00f2 in Francia con l'unico scopo di radunare ed ottenere il comando di un esercito che egli avrebbe condotto personalmente in una invasione dell'Inghilterra. L'invasione non si concretizz\u00f2 mai, perch\u00e9 la flotta di invasione fu dispersa da una tempesta. Quando la flotta si riun\u00ec, la flotta britannica resasi conto della deviazione che li aveva ingannati, riprese la sua posizione nella Manica. Imperterrito, Carlo Edoardo era determinato a portare avanti il suo tentativo per il restauro degli Stuart.\n1745.\nNel dicembre 1743, suo padre nomin\u00f2 Carlo Edoardo principe reggente, dandogli l'autorit\u00e0 di agire in suo nome. Diciotto mesi dopo, guid\u00f2 una ribellione di appoggio francese destinata a mettere suo padre sui troni di Inghilterra e Scozia. Carlo Edoardo raccolse fondi per equipaggiare due navi: la \"Elisabeth\", una vecchia nave da guerra con 66 cannoni, e la \"Doutelle\" (le \"Du Teillay\") una piccola fregata di 16 cannoni, che lo sbarc\u00f2 con successo, insieme a sette compagni a Eriskay il 23 luglio 1745. Carlo Edoardo aveva sperato nel sostegno di una flotta francese, che fu per\u00f2 gravemente danneggiata da tempeste, e cos\u00ec rimase a cercare di raccogliere un esercito in Scozia.\nLa causa giacobita era ancora sostenuta da molti clan delle Highlands, sia cattolici che protestanti. Carlo Edoardo sperava in un caloroso benvenuto da questi clan per avviare una rivolta dei giacobiti attraverso tutta la Gran Bretagna. Carlo Edoardo sollev\u00f2 il vessillo di suo padre a Glenfinnan e raccolse una forza sufficiente per permettergli di marciare su Edimburgo. La citt\u00e0, sotto il controllo del Lord Provost Archibald Stewart, si arrese velocemente. Mentre si trovava ad Edimburgo un ritratto di Carlo Edoardo fu dipinto dall'artista Allan Ramsay, che sopravvive nella collezione del Conte di Wemyss a Gosford House.\nIl 21 settembre 1745, sconfisse l'unico esercito governativo in Scozia nella battaglia di Prestonpans. L'esercito governativo era guidato dal Generale Sir John Cope, e la loro difesa disastrosa contro i giacobiti \u00e8 immortalata nella canzone \"Johnnie Cope\". A novembre, Carlo Edoardo stava marciando verso sud alla testa di circa 6.000 uomini. Avendo preso Carlisle, l'esercito di Carlo Edoardo procedeva fino a Swarkestone Bridge nel Derbyshire. Qui, nonostante le obiezioni di Carlo Edoardo, la decisione fu presa dal suo consiglio per tornare in Scozia, a causa della mancanza di sostegno inglese e francese e di voci secondo cui si stavano raccogliendo numerose truppe governative. I giacobiti marciarono a nord ancora una volta, vincendo la battaglia di Falkirk Muir, ma in seguito furono inseguiti dal figlio di re Giorgio II, il Duca di Cumberland, che li cattur\u00f2 nella battaglia di Culloden il 16 aprile 1746.\nIgnorando i consigli del suo miglior comandante, Lord George Murray, Carlo Edoardo scelse di combattere su un terreno paludoso, aperto e pianeggiante, dove le sue forze sarebbero state esposte alla potenza di fuoco superiore dei governativi. Carlo Edoardo comandava il suo esercito da una posizione dietro le sue linee, dove non poteva vedere cosa stava succedendo. Sperando che l'esercito di Cumberland attaccasse per primo, dispose i suoi uomini in piedi davanti all'artiglieria hannoveriana. Accortosi dell'errore, ordin\u00f2 subito un attacco, ma il messaggero fu ucciso prima che l'ordine potesse essere recapitato.\nUltimi anni.\nMentre era nuovamente in Francia, Carlo Edoardo ebbe numerose relazioni sentimentali; una con sua cugina Marie Louise de La Tour d'Auvergne, moglie di Jules, principe di Gu\u00e9m\u00e9n\u00e9, dalla quale nacque un figlio, Charles (1748\u20131749) dalla vita breve. Nel 1748 Carlo Edoardo fu espulso dalla Francia secondo i termini del trattato di Aix-la-Chapelle che port\u00f2 alla fine della guerra tra Gran Bretagna e Francia.\nCarlo Edoardo visse diversi anni in esilio con la sua amante scozzese, Clementina Walkinshaw, che egli conobbe durante la ribellione del 1745. Nel 1753, la coppia ebbe una figlia, Charlotte. L'incapacit\u00e0 di Carlo Edoardo di far fronte al crollo della causa lo port\u00f2 ad avere problemi con l'alcol, cos\u00ec madre e figlia lo abbandonarono con la connivenza di Giacomo. Charlotte avrebbe in seguito avuto un figlio da Ferdinand, un ecclesiastico membro della famiglia Rohan, chiamato Charles Edward Stuart, conte Roehenstart. Charlotte fu sospettata da molti dei sostenitori di Carlo Edoardo di essere una spia per conto del governo hannoveriano di Gran Bretagna.\nDopo la sua sconfitta, Carlo Edoardo fece sapere ai rimanenti sostenitori della causa giacobita in Inghilterra che, accettando l'impossibilit\u00e0 di recuperare le corone inglese e scozzese, rimanendo un cattolico romano, egli era disposto a impegnarsi a regnare da protestante..\nNel 1759, al culmine della Guerra dei sette anni, Carlo Edoardo fu convocato a Parigi per incontrare il ministro degli esteri francese, il Duca di Choiseul, ma non fece una buona impressione, risultando polemico e idealista nelle sue aspettative. Choiseul, che stava pianificando un'invasione su larga scala dell'Inghilterra coinvolgendo fino a 100.000 uomini ai quali sperava di aggiungere un certo numero di giacobiti guidati da Carlo, rest\u00f2 impressionato cos\u00ec negativamente da Carlo che rinunci\u00f2 all'idea di ottenere l'aiuto dei giacobiti. L'invasione francese, che era l'ultima realistica occasione per Carlo di recuperare il trono inglese alla dinastia Stuart, fu definitivamente sventata dalle sconfitte navali di Quiberon Bay e Lagos.\nNel 1766, il padre di Carlo Edoardo mor\u00ec. Papa Clemente XIII aveva riconosciuto Giacomo come re d'Inghilterra, Scozia, e Irlanda con il nome di \"Giacomo III e VIII\" ma non diede a Carlo lo stesso riconoscimento.\nNel 1772 Carlo Edoardo spos\u00f2 la principessa Luisa di Stolberg-Gedern. Vissero prima a Roma e nel 1774 si trasferirono a Firenze, dove nel 1777 acquistarono la residenza di Palazzo di San Clemente, chiamata nelle sue memorie \"Palazzo del Pretendente\". A Firenze cominci\u00f2 ad utilizzare il titolo di \"conte di Albany\" come pseudonimo. Questo titolo \u00e8 spesso utilizzato nelle pubblicazioni europee; sua moglie Louise \u00e8 quasi sempre chiamato \"contessa d'Albany\".\nNel 1780, Louise lasci\u00f2 Carlo Edoardo. Ella afferm\u00f2 che Carlo Edoardo aveva fisicamente abusato di lei; questa affermazione \u00e8 stata generalmente creduta vera dai contemporanei.\nNel 1783, Carlo Edoardo firm\u00f2 un atto di legittimazione per la figlia Charlotte. Carlo Edoardo diede anche a Charlotte il titolo di \"duchessa di Albany\" fra i pari di Scozia e il trattamento di \"altezza reale\", ma questi onori non davano a Charlotte alcun diritto di successione al trono. Charlotte visse con il padre a Firenze e Roma per i successivi cinque anni.\nCome suo padre, Carlo Edoardo fu membro della Massoneria, bench\u00e9 fin dal 1777 lo abbia negato, probabilmente sotto pressione della Chiesa cattolica.\nMorte e sepoltura.\nCarlo Edoardo mor\u00ec a Roma il 31 gennaio 1788, all'et\u00e0 di 68 anni, a causa di un ictus. Fu sepolto prima nella Cattedrale di San Pietro a Frascati, dove suo fratello Enrico Benedetto Stuart era vescovo. Alla morte di Enrico nel 1807, i resti di Carlo Edoardo (eccetto il suo cuore) furono trasferiti nelle Grotte Vaticane dove furono sepolti accanto a quelle di suo fratello, suo padre e sua madre. Il cuore \u00e8 rimasto nella cattedrale di Frascati, dove \u00e8 contenuto in una piccola urna sotto il pavimento su cui poggia un monumento.\nFine del sostegno papale.\nDopo la morte di Giacomo, i papi succedutisi sul Soglio di Pietro si rifiutarono sempre pi\u00f9 di continuare a riconoscere come legittime le pretese di Carlo e degli Stuart sui trono inglese ed irlandese; il 14 gennaio 1766, alla fine, Carlo Edoardo venne costretto ad accettare la dinastia degli Hannover come legittima sovrana in Gran Bretagna ed in Irlanda. Questa decisione port\u00f2 ad un graduale rilassamento e ad una sostanziale riforma delle Penal Laws anticattoliche in Gran Bretagna ed in Irlanda. Nel 1792, il papato si rifer\u00ec al sovrano regnante Giorgio III come \"re di Gran Bretagna e Irlanda\", fatto che sollev\u00f2 le proteste del figlio minore di Giacomo, Enrico Benedetto, ultimo pretendente al trono della casata.\nCitazioni letterarie.\nLa lunga residenza italiana fu caratterizzata da una certa rilevanza sociale, se non politica, tanto da essere ricordato in almeno tre testi fondamentali di quel tardo XVIII secolo:"}
{"id": "773739", "revid": "767487", "url": "https://it.wikipedia.org/wiki?curid=773739", "title": "Gothic (album)", "text": "Gothic \u00e8 il secondo album in studio del gruppo musicale britannico Paradise Lost, pubblicato il 19 marzo 1991 dalla Peaceville Records.\nLa ripubblicazione del 2003 include dei remix di due pezzi inclusi nel primo album della band \"Lost Paradise\"."}
{"id": "773742", "revid": "1305772", "url": "https://it.wikipedia.org/wiki?curid=773742", "title": "Virtua Fighter 5", "text": " \u00e8 il quinto capitolo del video game picchiaduro ed \u00e8 sviluppato da Sega-AM2 e pubblicato da SEGA. Questo gioco era nato come esclusiva PlayStation 3, ma dopo un anno \u00e8 stato annunciato anche per la console Xbox 360.\nVersioni.\nPer quanto riguarda la versione di Xbox 360 \u00e8 prevista la modalit\u00e0 on-line, invece per la versione della PlayStation 3 non \u00e8 stata inserita.\nInformazioni sul gioco.\nOltre a Dural, che sar\u00e0 nuovamente il boss finale del gioco, \u00e8 possibile ammirare alcuni effetti grafici presenti, come quello degli effetti di luce o dei riflessi e modelli poligonali senza texture, il gioco presenter\u00e0 la massima risoluzione Full HD 1080p. In questo capitolo \u00e8 stata immessa una modalit\u00e0 di gioco che si basa sull'addestramento del personaggio.\n\"Virtua Fighter 5 R\".\nIl 14 febbraio 2008, al AOU Amusement Expo, Sega-AM2 annuncia una revisione di \"Virtua Fighter 5\" conosciuto come \"Virtua Fighter 5 R\" (che in realt\u00e0 sarebbe un aggiornamento di \"Virtua Fighter 4 Evolution\"). Questa revisione dovrebbe uscire nel corso del 2008 e ci dovranno essere nuove funzionalit\u00e0, un nuovo personaggio praticante il karate di nome Jean Kujo e due nuove arene. \u00c8 stato anche annunciato il ritorno del lottatore di sumo, Taka-Arashi, che ha fatto la sua prima e ultima apparizione in \"Virtua Fighter 3\".\n\"Virtua Fighter 5 Final Showdown\".\nIl 18 febbraio del 2010, Sega ha pubblicato un trailer per la seconda revisione del gioco chiamata \"Virtua Fighter 5 Final Showdown\". Questo update \u00e8 stato mostrato per la prima volta all'AOU Expo del 2010, e presenta diverse aggiunte e migliorie rispetto alla versione precedente: nuovi costumi per i personaggi, nuove animazioni, una profonda revisione delle move list e la rifinitura di diverse meccaniche di gioco, nonch\u00e9 nuove arene e altre novit\u00e0. Il gioco \u00e8 stato distribuito per i cabinati giapponesi il 29 luglio del 2010. Dopo aver distribuito l'aggiornamento alla versione A di \"Final Showdown\" il 20 aprile del 2011 per i cabinati giapponesi, SEGA ha anche annunciato che il titolo sarebbe arrivato su console nell'estate del 2012. In seguito SEGA ha annunciato la data ufficiale di \"Final Showdown\" per console, che verr\u00e0 commercializzato su PlayStation 3 il 5 giugno del 2012 e su Xbox 360 il 6 giugno del 2012, completo di comparto multi-giocatore per entrambe le console, con supporto a stanze online con un massimo di 8 giocatori. Il titolo verr\u00e0 pubblicato esclusivamente sotto forma scaricabile per le piattaforme Playstation Network e Xbox Live Arcade, in lingua Inglese, e sar\u00e0 aggiornato all'ultimissima versione distribuita per i cabinati giapponesi (versione A revisione 1).\n\"Virtua Fighter V Ultimate Showdown\".\n\u00c8 una nuova iterazione del quinto \"Virtua Fighter\", un remake ricostruito tramite il Dragon Engine, il \"motore software\" utilizzato per la serie Yakuza. Il \"Legendary Pack DLC\" ricrea l'aspetto del gioco con la stessa quantit\u00e0 di poligoni del primo Virtua Fighter. L'uscita \u00e8 prevista per il 1\u00ba Giugno 2021, attualmente in esclusiva PS4.\nAccoglienza.\nLa rivista \"Play Generation\" diede alla versione originale per PlayStation 3 un punteggio di 88/100, trovando i combattimenti intensi e appaganti per il vero amante dei picchiaduro, nonostante le somiglianze con \"Virtua Fighter 4 Evolution\". La riedizione \"Final Showdown\" invece ricevette un punteggio di 84/100, apprezzando la struttura di gioco che richiedeva un approccio tecnico ai combattimenti ed il prezzo e come contro la presenza di alcune lacune a livello tecnico ed il numero di modalit\u00e0 di gioco decisamente limitato, finendo per trovarlo un ottimo mix di tecnica e divertimento nonostante non potesse competere con le uscite pi\u00f9 recenti."}
{"id": "773743", "revid": "671029", "url": "https://it.wikipedia.org/wiki?curid=773743", "title": "National Basketball Association 1955-1956", "text": "La stagione della National Basketball Association 1955-1956 fu la 10\u00aa edizione del campionato NBA. La stagione si concluse con la vittoria dei Philadelphia Warriors, che sconfissero i Fort Wayne Pistons per 4-1 nelle finali NBA."}
{"id": "773745", "revid": "1632387", "url": "https://it.wikipedia.org/wiki?curid=773745", "title": "Beyond Sanctorum", "text": "Beyond Sanctorum \u00e8 il secondo album in studio del gruppo musicale svedese symphonic metal Therion. In origine fu pubblicato nel 1992 dalla Active Records, successivamente \u00e8 stato ristampato dalla Nuclear Blast Records. \u00c8 l'ultimo disco della band in cui sono ancora ben presenti sonorit\u00e0 prettamente death metal.\nTracce.\nRiedizione.\nL'album fu ripubblicato nel 2000 con le tracce bonus:"}
{"id": "773747", "revid": "287204", "url": "https://it.wikipedia.org/wiki?curid=773747", "title": "Juan Maria Bordaberry", "text": ""}
{"id": "773748", "revid": "547992", "url": "https://it.wikipedia.org/wiki?curid=773748", "title": "Cristiano Ronaldo", "text": "Ritenuto uno dei migliori calciatori di tutti i tempi, detiene il record mondiale di reti figurando al primo posto nella classifica dei marcatori pi\u00f9 prolifici nella storia del calcio e si piazza anche nella prima posizione nella graduatoria dei migliori realizzatori delle nazionali di calcio. Inoltre, rientra nella ristretta cerchia dei calciatori con almeno 1000 presenze in carriera; in questa speciale lista, risulta essere l'attaccante con il maggior numero di apparizioni.\nNel corso della sua carriera ha indossato le maglie di , , e , vincendo una Supercoppa portoghese (2002), tre campionati inglesi (2006-07, 2007-08 e 2008-09), una Coppa d'Inghilterra (2003-04), due Coppe di Lega inglesi (2005-06 e 2008-09), una Supercoppa inglese (2007), due campionati spagnoli (2011-12 e 2016-17), due Coppe del Re (2010-11 e 2013-14), due Supercoppe spagnole (2012 e 2017), due campionati italiani (2018-19 e 2019-20), una Coppa Italia (2020-21), due Supercoppe italiane (2018 e 2020), cinque UEFA Champions League (2007-08, 2013-14, 2015-16, 2016-17 e 2017-18), due Supercoppe UEFA (2014 e 2017) e quattro Mondiali per club (2008, 2014, 2016 e 2017). Detiene il primato di presenze e di reti nella UEFA Champions League e nelle competizioni UEFA per club.\nCon la nazionale portoghese, della quale \u00e8 primatista di presenze e reti, ha preso parte a quattro edizioni del campionato del mondo (Germania 2006, Sudafrica 2010, Brasile 2014 e Russia 2018), a cinque del campionato d'Europa (Portogallo 2004, Austria-Svizzera 2008, Polonia-Ucraina 2012, Francia 2016 ed Europa 2020) \u2013 record assoluto \u2013, vincendo quello del 2016 (primo titolo ottenuto dal Portogallo), a una della Confederations Cup (Russia 2017) e alla fase finale di una Nations League (Portogallo 2018-2019), vincendo anche quest'ultima. Inoltre, pu\u00f2 fregiarsi di un secondo e un terzo posto al campionato europeo, raggiunti rispettivamente nel 2004 e nel 2012, nonch\u00e9 di una medaglia di bronzo alla Confederations Cup, mentre il suo miglior piazzamento al campionato mondiale \u00e8 il quarto posto, ottenuto nel 2006. Per di pi\u00f9, \u00e8 il miglior marcatore di sempre del campionato europeo, il calciatore pi\u00f9 presente nella competizione, oltrech\u00e8 l'unico calciatore ad essere sceso in campo ed essere andato a segno per cinque edizioni consecutive (le cinque gi\u00e0 citate \"sopra\"; nel 2012 e nel 2020 ottenne anche il titolo di capocannoniere).\n\u00c8 comparso ininterrottamente nella classifica del Pallone d'oro dal 2004, vincendolo per cinque volte (nel 2008, 2013, 2014, 2016 e 2017), e ha ottenuto quattro Scarpe d'oro (nel 2008, 2011, 2014 e 2015). \u00c8 stato insignito anche dei premi FIFA World Player of the Year nel 2008, UEFA Men's Player of the Year nel 2014, 2016 e 2017 e Best FIFA Men's Player nel 2016 e 2017. Vincitore di numerosi premi accessori, dal 2007 ad oggi ha fatto sempre parte della FIFA FIFPro World XI, \u00e8 stato inserito 9 volte nella squadra dell'anno ESM e in 15 occasioni nella Squadra dell'anno UEFA.\nBiografia.\nOrigini e infanzia.\n\u00c8 nato nel 1985 a Funchal da Maria Dolores dos Santos Aveiro, una cuoca, e Jos\u00e9 Dinis Aveiro, un giardiniere municipale con origini capoverdiane (la nonna era originaria di S\u00e3o Vicente), in un momento nel quale la famiglia versava in una condizione di grave disagio economico a causa dei problemi di alcolismo del padre (che lo portarono alla morte nel 2005), con la madre inizialmente decisa ad abortire.\nIl nome Cristiano \u00e8 dovuto alla fede cristiana della madre, mentre il secondo nome, Ronaldo, fu scelto in onore di Ronald Reagan, attore preferito del padre e presidente degli Stati Uniti a quell'epoca. Ha un fratello maggiore, Hugo (nato nel 1975), e due sorelle maggiori, Elma (nata nel 1974) e Liliana C\u00e1tia (nata nel 1976).\nAppassionato di calcio fin dall'infanzia, all'et\u00e0 di 14 anni decide congiuntamente alla famiglia di lasciare i propri studi per dedicarsi allo sport. Nel mentre, un anno dopo, gli viene diagnosticata una forma di tachicardia che lo costringe, inizialmente, a smettere di perseguire il suo sogno. Ha successivamente subito un intervento con il laser per cauterizzare pi\u00f9 vie cardiache in una sola, al fine di alterare la sua frequenza cardiaca a riposo; permettendogli di tornare in poco tempo a praticare il calcio.\nA seguito della morte del padre il 7 settembre 2005, ha deciso di non bere alcolici per non seguire la sua sorte. Inoltre non ha tatuaggi poich\u00e9 dona regolarmente sangue e midollo osseo, motivo per cui nel 2018 ha anche fatto da \"testimonial\" per l'ente di donazione sanguignea dell'AVIS.\nNel 2007, viene diagnosticato un cancro al seno alla madre; risolto il problema, a febbraio del 2019, la madre ha annunciato alla stampa di avere di nuovo un tumore. A marzo del 2020, \u00e8 stata ricoverata in terapia intensiva a seguito di un ictus.\nVita privata.\nNel luglio 2010 ha annunciato la nascita del suo primogenito, Cristiano Jr., decidendo di non rivelare l'identit\u00e0 della madre e di assumere la custodia esclusiva del bambino.\nFidanzato fino al gennaio 2015 con la modella russa Irina Shayk, l'8 giugno 2017 \u00e8 diventato padre di due gemelli, un maschio (Mateo) e una femmina (Eva), nati da madre surrogata; mentre il 12 novembre 2017 diventa padre di Alana Martina, avuta da Georgina Rodriguez, figlia dell'allenatore di calcio Jorge Eduardo Rodriguez Gorjon., sua compagna dal 2016 e moglie dal 2019.\nImpatto mediatico.\nSin dagli inizi della sua ascesa nel mondo del calcio, Ronaldo ha iniziato ad acquisire un enorme impatto mediatico diventando in poco tempo testimonial di varie aziende, tra cui Clear, Giorgio Armani, eCampus e Nike: il 23 febbraio 2010, in collaborazione con quest'ultima, gli \u00e8 stata dedicata una statua di 10 metri raffigurante lui stesso nel centro della citt\u00e0 di Madrid; mentre, dal 7 novembre 2012, sempre in collaborazione con la Nike viene prodotta la versione personalizzata di scarpe Nike Mercurial Vapor CR7.\nNel 2006, ha aperto a Madeira una boutique di moda, chiamata \"CR7\" (soprannome con cui \u00e8 noto, frutto dell'abbinamento delle sue iniziali col suo numero di maglia), successivamente ampliata a varie zone del mondo.\nNell'ottobre del 2013 ha lanciato la propria linea di intimo: \"CR7\", disegnata in collaborazione con lo stilista statunitense Richard Chai, poi ampliata: nel 2014 con la produzione di camicie e scarpe, e nel 2020 con la produzione anche di occhiali. Nel settembre del 2015 ha lanciato il suo profumo: \"Cristiano Ronaldo Legacy\", frutto di una collaborazione con Eden Parfums.\nSempre nel 2013, a Funchal, \u00e8 stato aperto un museo interamente dedicato alla sua carriera e gestito dal fratello, il Museu CR7, dove vengono esposti parte dei trofei vinti.\n\u00c8 inoltre apparso nelle copertine dei videogiochi \"PES 2008\", \"PES 2012\", \"PES 2013,\" \"FIFA 18\", \"FIFA 19\" e PES 2021, collaborando anche con le due serie di videogiochi al fine di aggiungere la sua tipica esultanza (salta roteando un braccio, atterra a gambe divaricate urlando \"si\u00f9\") nei rispettivi giochi oltre alla sua tecnica di controllo e il movimento; ed \u00e8 apparso anche come personaggio giocabile per il videogioco \"battle royale\" \"Free Fire\". Invece il 28 gennaio 2022 \u00e8 stato svelato come \"game ambassador\" del videogioco calcistico UFL.\u00a0\nLa vita e la persona di Cristiano Ronaldo sono state sempre soggetto d'interesse, questo ha fatto nascere documentari e biografie su di lui come: l'autobiografia \"Moments\" (pubblicata nel 2007), il documentario Cristiano Ronaldo - Il mondo ai suoi piedi di Benedict Cumberbatch, rilasciato tramite Vimeo a giugno 2014 ed il documentario uscito nel 2015 sulla sua vita e sulla sua carriera calcistica, prodotto dal regista inglese Anthony Wonke e intitolato \"Ronaldo\", che \u00e8 stato distribuito in tutto il mondo.\nGrazie alla popolarit\u00e0 \u00e8 riuscito a raggiungere anche una forte presenza online, diventando la persona pi\u00f9 popolare sui social con oltre 600 milioni di follower su vari social network: Facebook (150 milioni); Instagram (400 milioni); Twitter (97 milioni). Ha inoltre pubblicato due applicazioni centrate su di lui: \"Heads Up with Cristiano\" nel 2011 e \"Viva Ronaldo\" nel 2013.\nDiventato, grazie ai suoi numerosi introiti, nel 2020 il primo calciatore nella storia a raggiungere un patrimonio di 1 miliardo di euro considerando tutte le entrate della sua carriera; \u00e8 al 2020, secondo Forbes, con un patrimonio di 117 milioni di euro, il secondo calciatore pi\u00f9 ricco del mondo dietro a Lionel Messi (126) e davanti a Neymar (96), mentre secondo quanto riportato nella classifica degli sportivi pi\u00f9 pagati del mondo, nel solo 2020 ha guadagnato 105 milioni di dollari, precedendo Lionel Messi (104) e piazzandosi dietro al tennista Roger Federer (106,5).\nCon un guadagno di 720 milioni di euro nel decennio compreso tra il 2010 e il 2019, Ronaldo si \u00e8 classificato secondo nella \"lista delle persone pi\u00f9 pagate del decennio\" dietro al solo Floyd Mayweather Jr., e nel 2016 \u00e8 diventato il primo calciatore a classificarsi primo nella \"lista degli sportivi pi\u00f9 pagati\".\nNel 2012 e nel 2013 la rivista SportsPro l'ha classificato rispettivamente come il quinto e l'ottavo calciatore pi\u00f9 commerciabile; mentre ESPN l'ha nominato: nel 2014 miglior sportivo internazionale e dal 2016 al 2019, calciatore pi\u00f9 famoso al mondo.\nFilantropia.\nCristiano Ronaldo si \u00e8 spesso distinto anche per le sue azioni fuori dal campo di gioco: nel 2004, dopo che delle riprese televisive riguardanti il terremoto e maremoto avvenuto nell'Oceano Indiano avevano mostrato le immagini di un bambino, rimasto orfano, con addosso una maglia della nazionale portoghese, Ronaldo ha deciso di visitare la citt\u00e0 di Aceh, al fine di raccogliere fondi per la ricostruzione della citt\u00e0. Nel 2008, dopo aver ricevuto un risarcimento da parte del quotidiano \"The Sun\", nell'ambito di una causa legale vinta per accusa di diffamazioni da parte della rivista, il calciatore ha deciso di donare i soldi ricevuti ad un ente di beneficenza di Madera; donando poi ulteriori sterline nel 2009 all'ospedale che ha salvato la madre dal cancro, per costruire un centro oncologico sull'isola. Vicino alla causa palestinese, nel 2012 ha venduto all'asta la Scarpa d'oro ottenuta l'anno precedente, destinando il ricavato \u2013 un milione e mezzo di euro \u2013 al finanziamento di scuole per i bambini di Gaza; sempre nel 2012, ha dapprima pagato cure specialistiche per un bambino di 9 anni affetto da un cancro apparentemente terminale, mentre nel dicembre ha aderito al programma \"11 for Health\" della FIFA per sensibilizzare i ragazzi su come evitare condizioni come la tossicodipendenza, l'HIV, la malaria e l'obesit\u00e0. Nel febbraio 2013, poco prima di una partita di UEFA Champions League tra e , ha consegnato un assegno di euro ricevuto dalla UEFA al programma di riabilitazione del Comitato Internazionale della Croce Rossa in Afghanistan; mentre nel marzo 2014 ha donato a una famiglia spagnola euro, ricevuti dopo aver messo all'asta una sua maglia e degli scarpini, per finanziare completamente le cure di un bambino di appena 10 mesi affetto da una malattia al cervello. Nel 2015 viene nominato \"sportivo pi\u00f9 caritatevole\", dopo aver donato pi\u00f9 di di euro per avviare i soccorsi dopo il terremoto del Nepal del 25 aprile 2015.\nIl 24 marzo 2020, durante la pandemia di COVID-19 decide, assieme al suo agente Jorge Mendes, di donare di euro agli ospedali portoghesi a Lisbona ed Oporto, per la creazione di 35 nuove postazioni per la terapia intensiva; mentre pochi giorni dopo, il 28 marzo, dona cinque ventilatori polmonari agli stessi ospedali succitati. Sempre durante la pandemia, il 15 luglio 2020, decide di donare una sua maglia autografata, e altri gadget, a ogni componente dell'equipe medica cubana \"Henry Reeve\", precedentemente giunta in Italia per prestare servizio prima in un ospedale da campo a Crema, e poi in altre strutture della Lombardia e del Piemonte.\nNel novembre 2021 ha devoluto due maglie, indossate durante delle gare contro e e dal valore complessivo di 49 mila sterline, tramite un'asta di beneficenza per la Royal British Legion.\nQuestioni legali.\nNel luglio 2017, Ronaldo \u00e8 stato accusato di aver evaso fraudolentemente quasi di euro relative al periodo 2011-14; il 15 giugno si \u00e8 riconosciuto colpevole dei quattro reati fiscali, relativi a quel periodo, di fronte al Consiglio di Stato spagnolo, ottenendo una condanna di due anni (sospesa grazie alla condizionale) e una multa di 18,8 milioni di euro.\nIl 26 luglio successivo \u00e8 arrivato il visto dell'Agenzia tributaria che ha reso ufficiale l'accordo tra il calciatore e il fisco spagnolo. \nNell'aprile 2017, \u00e8 stato riferito che Ronaldo era indagato per un'accusa di stupro da parte del dipartimento di polizia di Las Vegas.\nNell'ottobre 2018, la polizia di Las Vegas ha ufficializzato di aver riaperto l'indagine del presunto caso di violenza sessuale denunciato da una donna statunitense, Kathryn Mayorga, e risalente al 2009, affermando, tramite documenti, che Ronaldo in quel periodo abbia dato ad una donna una cifra corrispondente a di dollari in un accordo di non divulgazione. Dopo varie dichiarazioni da parte dello stesso Ronaldo ed i suoi avvocati nella quale hanno negato tutte le accuse definendole come una \"campagna di diffamazione intenzionale\" con parti significativamente \"alterate e/o completamente fabbricate\"\", i pubblici ministeri di Las Vegas hanno affermato che non avrebbero accusato Ronaldo per accuse di stupro; aggiungendo che: \"Sulla base di una revisione delle informazioni in questo momento, le accuse di violenza sessuale contro Cristiano Ronaldo non possono essere provate oltre ogni ragionevole dubbio\".\nCaratteristiche tecniche.\n\u00c8 dotato di grande velocit\u00e0 palla al piede (\u00e8 uno dei giocatori pi\u00f9 veloci al mondo, con una velocit\u00e0 massima di ). Dotato di una grande tecnica individuale, nel suo bagaglio tecnico rientrano varie finte, tra cui dribbling, doppi passi, rapidi cambi di direzione e la cosiddetta rabona. Destro naturale, \u00e8 in grado di calciare con entrambi i piedi. Giocatore polivalente, capace di giocare su entrambe le fasce o anche al centro, si definisce un'ala, ma pu\u00f2 ricoprire anche il ruolo di centravanti grazie alle sue capacit\u00e0 di accentrarsi e di effettuare inserimenti in area dalla fascia sinistra. \u00c8 spesso autore di cross dalla fascia, ma ha anche uno spiccato senso del gol e sa segnare sia di piede sia di testa, anche con tiri potenti da fuori area. Dotato di tempismo, forza fisica, un ottimo senso della posizione e di uno stacco notevole, eccelle nel gioco aereo. Nel novero delle sue abilit\u00e0 rientrano infine i calci piazzati: \u00e8 un ottimo rigorista e tiratore di punizioni.\nCarriera.\nClub.\nSporting Lisbona.\nCresce nell'Andorinha, dove comincia a giocare all'et\u00e0 di 7 anni, squadra in cui suo padre fa il magazziniere; i ragazzi di dodici anni gi\u00e0 all'epoca lo volevano a giocare assieme a loro e pare non passasse mai la palla. Nel 1995 si trasferisce al , che ne rileva le prestazioni in cambio di due mute di divise nuove. Due anni pi\u00f9 tardi, a 12 anni, approda allo in cambio di \u20ac , divenendo il ragazzino pi\u00f9 pagato del Paese. Gioca per cinque anni nelle giovanili della squadra e dimostra presto il proprio talento; tanto da impressionare L\u00e1szl\u00f3 B\u00f6l\u00f6ni che lo convoca in prima squadra, senza per\u00f2 farlo giocare.\nL'esordio in Primeira Liga arriva la stagione seguente, il 29 settembre 2002 nella sconfitta contro il (4-2); i primi due gol invece arrivano il 7 ottobre seguente nella vittoria contro il (3-0).\nL'esordio nella massima competizione continentale arriva durante una gara contro l', valevole per il terzo turno preliminare della Champions League 2002-2003. Nella sua prima stagione allo Sporting Clube de Portugal colleziona 25 presenze in campionato, di cui 11 da titolare, vincendo la Supercoppa portoghese 2002, pur non giocando la partita.\nManchester United.\n2003-2006: Adattamento e primi trofei.\nIl 13 agosto 2003 Cristiano Ronaldo si trasferisce al per 12,24 milioni di sterline, diventando cos\u00ec il \"teenager\" pi\u00f9 costoso nella storia del calcio inglese. Oltre a ci\u00f2 diventa anche il primo giocatore portoghese dei \"Red Devils\". Chiede di vestire la maglia numero 28 (come allo Sporting), per evitare pressioni ed eventuali paragoni nel caso scegliesse la numero 7, storicamente amata dai tifosi del Manchester, essendo stata in passato di campioni come George Best, Bryan Robson, \u00c9ric Cantona e, fino alla stagione precedente, David Beckham: viene tuttavia convinto da Alex Ferguson ad indossare proprio il 7.\nEsordisce con i \"Red Devils\" il 16 agosto 2003 contro il , subentrando al 60' al posto di Nicky Butt e ricevendo una standing ovation al suo ingresso in campo. Il 1\u00b0 ottobre debutta in UEFA Champions League nella gara della fase a gironi contro lo ; mentre segna la sua prima marcatura per il Manchester con un calcio di punizione, nella vittoria per 3-0 ai danni del il successivo 1\u00b0 novembre.\nDopo aver pagato un periodo di adattamento al calcio inglese, Ronaldo si rende protagonista di una buona stagione d'esordio, collezionando 29 presenze in campionato (40 totali) e segnando 6 reti totali, di questi: uno nell'ultima giornata di campionato contro l', nella quale riceve il suo primo cartellino rosso e uno nella finale di Coppa d'Inghilterra vinta per 3-0 contro il .\nDurante la seconda stagione a Manchester, il 29 ottobre 2004 segna la rete numero 1000 dello United in Premier League nell'ampia sconfitta 4-1 contro il . Poche settimane dopo, estende il proprio contratto con il club per due anni fino al 2010. Conclude la seconda stagione raggiungendo la finale di FA Cup 2004-2005 contro l', poi persa ai calci di rigore per 5-4.\nLa stagione seguente vince il secondo trofeo con i Red Devils la coppa di lega contro il ; tuttavia la stagione \u00e8 segnata da diversi \"incidenti\": nel novembre 2005 viene squalificato per una giornata per aver mostrato il dito medio ai tifosi del durante una gara di Champions League; mentre il 15 gennaio 2006 \u00e8 stato espulso nel corso del derby di Manchester (sconfitta per 3-1) per aver preso a calci il calciatore dei \"citizens\" Andy Cole. Durante la stagione Ronaldo si \u00e8 anche scontrato con dei compagni di squadra, l'attaccante Ruud van Nistelrooy e, a seguito di un incidente durante la coppa del mondo in Germania, con Wayne Rooney portando lo stesso Ronaldo a chiedere pubblicamente un trasferimento poi rifiutato dal club.\n2007-2009: Successi collettivi ed individuali.\nLa quarta stagione in Inghilterra, nonostante gli accesi divari con la tifoseria a causa degli scontri con Rooney, segna una svolta nella sua carriera con Ronaldo che riesce per la prima volta a infrangere la barriera dei 20 gol in campionato contribuendo alla vittoria finale dello United, a distanza di cinque anni dall'ultima volta. Tra queste rete figurano le tre doppiette consecutive contro , e che hanno contribuito al raggiungimento della testa della classifica gi\u00e0 a partire dal mese di dicembre 2006 e della vittoria del FA Premier League Player of the Month di novembre e dicembre per Ronaldo.\nNell'aprile 2007 in occasione della gara dei quarti di finale di Champions League vinta contro la per 7-1, segna i suoi primi due gol nella massima competizione europea. Ripete l'exploit durante la gara d'andata delle semifinali contro il (vittoria per 3-2), ininfluente in vista della gara di ritorno poi persa per 3-0.\nIl 5 maggio successivo segna la cinquantesima rete con la maglia dei Red Devils in occasione del derby contro il ; mentre qualche settimana dopo, il 19 maggio, disputa la finale di FA Cup contro il , persa 1-0.\nA fine stagione come risultato delle sue prestazioni vince il premi di calciatore dell'anno PFA, calciatore dell'anno PFA per i tifosi, giovane dell'anno PFA e di calciatore dell'anno FWA, diventando il primo calciatore a vincere tutti e quattro i maggiori premi FWA e PFA. Inoltre si piazza al secondo posto, dietro Kak\u00e1, nella classifica del Pallone d'oro 2007 e al terzo posto nella classifica per il FIFA World Player of the Year 2007.\nLa stagione seguente, il 12 gennaio 2008, mette a segno la prima tripletta per lo United nell'ampia vittoria casalinga per 6-0 contro il ; mentre il 19 marzo 2008 - con la doppietta segnata ai danni del Bolton - supera George Best, che nella stagione 1967-1968 aveva messo a segno 33 gol tra coppe e campionato, inoltre in occasione della stessa partita indossa per la prima volta la fascia da capitano. Il 21 maggio contribuisce alla conquista della UEFA Champions League 2007-2008 da parte del Manchester, realizzando il gol del momentaneo 1-0 contro il . La partita si decider\u00e0 ai tiri di rigore, che vedranno i \"Red Devils\" prevalere per 6-5, nonostante un errore dello stesso Ronaldo. Chiude la stagione con 42 centri in 49 partite disputate.\nA fine stagione si laurea capocannoniere - con 31 gol in 34 partite - della Premier League (che gli consentono di vincere la Scarpa d'oro e, per il secondo anno consecutivo, il giocatore dell'anno PFA ed FWA) e della Champions League, con 8 gol in 11 partite, contribuendo in maniera decisiva alla conquista dell'accoppiata titolo inglese-Champions League da parte dei \"Red Devils\".\nIn vista della\u00a0stagione 2008-2009, il 7 luglio, subisce un intervento chirurgico alla caviglia, che lo tiene fuori dal campo per 10 settimane. Dopo il suo ritorno, ha segnato il suo centesimo gol in tutte le competizioni con lo United con una doppietta su calcio di punizione nella gara contro lo del 15 novembre (vittoria per 5-0).\nIl 21 dicembre vince con la propria squadra la Coppa del mondo per club FIFA 2008: durante la finale effettua l'assist decisivo per la rete della vittoria contro il . Nello stesso mese vince il Pallone d'oro 2008 e il FIFA World Player of the Year 2008, diventando il primo giocatore dello United a vincere il Pallone d'oro dalla vittoria di Best nel 1968.\nA marzo 2009 vince la seconda Football League Cup contro il ; mentre a fine stagione disputa per la seconda volta una finale della Champions League, questa volta contro il perdendo per 2-0.\nTermina l'avventura con la maglia dello United segnando 118 gol in 292 partite e vincendo in totale nove trofei.\nReal Madrid.\n2009-2012: Primi successi.\nL'11 giugno 2009 il Manchester United annuncia di aver accettato l'offerta di 80 milioni di sterline (circa \u20ac 94 milioni) da parte del Real Madrid e autorizza quindi il club a trattare col giocatore. Quindici giorni dopo il club madrileno annuncia di aver ufficialmente siglato l'accordo con il Manchester United per il trasferimento di Cristiano Ronaldo in Spagna a partire dal 1\u00ba luglio. Per lui il club ha fissato una clausola rescissoria di 1 miliardo di euro, una somma che non ha eguali nella storia del calcio. La sua presentazione ufficiale, il 6 luglio allo Stadio Santiago Bernab\u00e9u, \u00e8 seguita da tifosi.\nPresa la maglia numero 9, esordisce nella Liga il 29 agosto 2009 nell'anticipo della prima giornata, Real Madrid- (3-2), e segna il suo primo gol con la nuova maglia su calcio di rigore. Conclude la stagione con 35 presenze e 33 reti. In seguito all'addio al club di Ra\u00fal sceglie di indossare la maglia numero 7.\nIl 20 aprile 2011 il Real si aggiudica la Coppa del Re, superando in finale il per 1-0 grazie a una rete di Ronaldo nei supplementari. \u00c8 il primo giocatore del Real Madrid a superare, con 51 gol, il record di 47 gol stagionali di Ferenc Pusk\u00e1s del 1959-1960. Chiude il campionato con 40 gol e il titolo di Pichichi.\nIl 4 novembre riceve per la seconda volta la Scarpa d'oro (precedentemente aveva ottenuto il riconoscimento nel 2008) come miglior cannoniere europeo della passata stagione. Ronaldo con 40 gol e 80 punti complessivi, precede Lionel Messi e Antonio Di Natale. Il 2 maggio 2012 conquista il suo primo campionato spagnolo, nella partita vinta contro l' per 3-0.\n2012-2015: \"La D\u00e9cima\".\nIl 29 agosto 2012 vince la Supercoppa di Spagna. Il 13 gennaio 2014 vince il suo secondo Pallone d'oro in carriera, primo Pallone d'oro FIFA per il portoghese.\nIl 24 maggio 2014 il Real si impone 4-1 in finale di Champions contro l', vincendo la decima Coppa dei Campioni della sua storia. Ronaldo sigla la quarta rete, diventando il secondo giocatore nella storia del calcio a segnare in due finali con due squadre diverse (il primo a riuscirci \u00e8 stato il difensore jugoslavo Velibor Vasovi\u0107).\nApre la sua sesta stagione con la maglia del Real Madrid marcando una doppietta in Supercoppa UEFA, che permette alla sua squadra di vincere il titolo per la seconda volta nella sua storia, con il risultato di 2-0, contro il . Il 13 settembre seguente, realizza il suo 14\u00ba gol ai danni dell'Atletico Madrid, divenendo il miglior marcatore nella storia di tale derby.\nIl 12 gennaio 2015, grazie al 37,66% di voti a favore, conquista il personale terzo Pallone d'oro in carriera, secondo consecutivo da quando ha assunto la denominazione di Pallone d'oro FIFA.\nIl 10 marzo \u00e8 autore di due marcature nella sconfitta per 3-4 incassata dallo Schalke 04 in Champions League, che gli permettono di superare Ra\u00fal e di diventare, con 78 reti all'attivo, il miglior marcatore delle competizioni UEFA per club. Il 5 aprile seguente, nella storica vittoria per 9-1 sul , \u00e8 autore di cinque marcature (settimo giocatore nella storia del Real Madrid a esserci riuscito) che gli permettono di raggiungere per la prima volta in carriera tale traguardo.\nIl 23 maggio 2015 si laurea per la terza volta in carriera \"Pichichi\". Il 6 giugno 2015, con la conclusione della 60\u00aa edizione della Champions League, si laurea, a pari merito con i \"blaugrana\" Neymar e Lionel Messi con un totale di 10 reti, capocannoniere della suddetta competizione per la 4\u00aa volta in carriera.\n2015-2018: L'era Zidane.\nDurante la stagione 2015-2016 infrange due primati di Ra\u00fal: diventa infatti il miglior marcatore nella storia del Real Madrid, dapprima in campionato, superando le 229 reti dello spagnolo grazie a una cinquina contro l', e poi in assoluto, toccando \u2013 un mese dopo \u2013 quota 324 centri in gare ufficiali con la maglia del club madrileno. Il 5 marzo 2016 tocca quota 252 reti nella Liga, sorpassando Telmo Zarra al secondo posto nella classifica dei marcatori di tutti i tempi del campionato spagnolo.\nIl 28 maggio 2016 realizza l'ultimo rigore che consente al Real Madrid di vincere la propria undicesima Champions League contro i cugini dell'Atl\u00e9tico (1-1 ai supplementari): per il portoghese si tratta del terzo successo nella competizione, il secondo in tre anni con i \"Blancos\". Inoltre, con 16 gol in 12 incontri di Champions, Cristiano Ronaldo ottiene il suo quinto titolo di capocannoniere della massima competizione continentale, eguagliando Messi. Termina la stagione con un altro record: \u00e8 l'unico calciatore nella storia a esser andato a segno per pi\u00f9 di 50 volte in competizioni ufficiali in sei stagioni consecutive (in questa stagione 36 presenze e 35 gol in campionato e 12 presenze e 16 gol in Champions League).\nIl 12 dicembre 2016 \u00e8 premiato da \"France Football\" con il secondo Pallone d'oro della carriera, il quarto contando anche i Palloni d'oro FIFA, mentre il 9 gennaio 2017, nell'ambito dei The Best FIFA Football Awards 2016, riceve per la prima volta il The Best FIFA Men's Player (erede del FIFA World Player of the Year). Nel corso della stagione si aggiudica il Mondiale per club (segnando una tripletta in finale), la Liga (con 24 gol a referto) e la Champions League in finale contro la (dove segna una doppietta). Si laurea capocannoniere del torneo per la quinta stagione consecutiva (sesta nella sua carriera), con un bottino di 12 gol, e diventa il primo giocatore capace di segnare in tre finali di Champions League (considerando anche la Coppa dei Campioni, solo Alfredo Di St\u00e9fano riusc\u00ec a fare meglio, andando a segno in cinque finali).\nInizia la stagione 2017-2018 vincendo la Supercoppa UEFA, contro il Manchester United (2-1). Gioca anche l'andata della Supercoppa di Spagna contro il Barcellona al Camp Nou; nell'occasione, segna il gol del 2-1 ma viene espulso per doppia ammonizione, reagendo con una spinta ai danni dell'arbitro: il gesto gli costa cinque giornate di squalifica. Nonostante un avvio di stagione difficile in campionato, stabilisce un nuovo record in Champions League, andando a segno in tutte e sei le giornate della fase a gironi. Il 7 dicembre 2017 si aggiudica il Pallone d'oro per la quinta volta in carriera, raggiungendo in testa all'albo d'oro Lionel Messi; il riconoscimento di \"France Football\" segue il The Best FIFA Men's Player conferitogli dalla FIFA il 23 ottobre precedente. A dicembre vince la sua quarta Coppa del mondo per club (record a pari merito con Toni Kroos); Ronaldo segna un gol in semifinale con l' (2-1) e uno finale con il , divenendo al contempo il miglior marcatore di sempre della competizione con 7 reti.\nIl 3 aprile 2018, realizzando due gol nella gara d'andata dei quarti di finale di Champions League contro la , di cui il secondo con una pregevole rovesciata, diventa il primo giocatore nella storia della competizione a segnare per dieci partite consecutive. Va a segno anche al ritorno prima di interrompere la sua striscia nella gara d'andata delle semifinali contro il . Il 26 maggio, battendo il per 3-1, si aggiudica per la quarta volta (la terza consecutiva) la Champions League con il Real Madrid, per la quinta volta a livello personale contando anche il successo ottenuto nel 2007-2008 con il Manchester United. Il portoghese stabilisce quindi il nuovo primato individuale di vittorie nella competizione nell'era della UEFA Champions League.\nJuventus.\n2018-2019: Serie A e Supercoppa italiana.\nIl 10 luglio 2018 \u00e8 annunciato il suo trasferimento a titolo definitivo alla a fronte di un corrispettivo pari a 100 milioni di euro (pi\u00f9 altri 12 di oneri accessori), che ne fanno il trasferimento pi\u00f9 oneroso della storia della Serie A. Esordisce in campionato il 18 agosto seguente nella partita vinta contro il (2-3) e realizza le prime marcature alla quarta giornata ai danni del , siglando entrambi i gol juventini (2-1). Il 19 settembre 2018 esordisce in Champions League in bianconero contro il al Mestalla (0-2): la sua partita dura appena mezz'ora, in quanto l'arbitro gli commina la prima espulsione in 158 presenze in Champions. Il 7 novembre segna il primo gol con i bianconeri nella massima competizione europea contro il , che poi vincer\u00e0 in rimonta per 2-1: tale rete verr\u00e0 poi eletta la migliore dell'edizione. Il 27 novembre, nella partita vinta per 1-0 in casa contro il Valencia, diviene il primo calciatore a toccare quota 100 partite vinte in Champions League.\nIl 16 gennaio 2019 la sua rete a Gedda risulta decisiva per la vittoria della Supercoppa italiana contro il , primo trofeo vinto da Ronaldo con la maglia bianconera. Il 12 marzo 2019 sigla la sua prima tripletta bianconera, che vale peraltro la qualificazione dei torinesi ai quarti di finale di Champions League, a scapito dell'; la Juventus verr\u00e0 poi eliminata ai quarti dall'Ajax. Il 20 aprile 2019, grazie alla vittoria casalinga sulla per 2-1, conquista con cinque giornate di anticipo il suo primo campionato italiano. Il 27 aprile, durante la partita contro l' valevole per la trentaquattresima giornata di campionato, sigla il gol numero 600 in carriera con squadre di club.. Chiude la prima stagione in Italia con 28 gol e 10 assist tra tutte le competizioni.\n2019-2020: Secondo scudetto.\nIl 1\u00ba ottobre 2019, durante la gara contro il , segna per la 14\u00aa stagione consecutiva in Champions League, eguagliando il record di Ra\u00fal e Lionel Messi; supera inoltre Iker Casillas per vittorie nella competizione europea ed eguaglia Ra\u00fal per gol contro avversari diversi (33). Il 6 novembre seguente nella vittoria ai danni del eguaglia al secondo posto Paolo Maldini per numero di presenze in Champions League (167).\nDopo un inizio difficile, a partire da dicembre inizia a segnare in pi\u00f9 occasioni, tanto che il 6 gennaio 2020 segna per la prima volta una tripletta in Serie A, in occasione del 4-0 casalingo al , diventando il secondo giocatore dopo Alexis S\u00e1nchez a segnare una tripletta in Serie A, Premier League e in Liga. Il 22 gennaio realizza il suo primo gol in Coppa Italia, alla terza presenza in assoluto nella competizione, aprendo le marcature nella vittoria per 3-1 contro la nell'incontro valevole per i quarti di finale. Il 22 febbraio 2020 apre le marcature nel match di campionato vinto per 2-1 in casa della , andando cos\u00ec a segno per 11 partite consecutive (inframmezzate da un turno di riposo): diventa quindi il terzo giocatore, dopo Gabriel Batistuta e Fabio Quagliarella, a raggiungere tale traguardo in un unico campionato di Serie A.\nIl 17 giugno 2020 gioca nella finale di Coppa Italia persa contro il : per la prima volta in carriera, dunque, perde due finali consecutive (Coppa Italia e Supercoppa italiana). Cinque giorni dopo, nella partita vinta contro il segna su calcio di rigore il gol che gli permette di superare Rui Costa come calciatore portoghese pi\u00f9 prolifico nel massimo campionato italiano. Il 4 luglio, nel corso del derby di Torino vinto per 4-1, segna il primo gol da calcio di punizione con la maglia \"bianconera\" dopo 42 tentativi falliti. Il 26 luglio, a seguito della partita con la , vinta per 2-0 in cui segna la prima rete del match, conquista il suo secondo scudetto italiano. Nella giornata del 7 agosto Ronaldo vede interrompersi prematuramente la corsa verso l'obiettivo di conquistare la Champions League in maglia bianconera: nella partita di ritorno degli ottavi contro l'Olympique Lione la sua doppietta, decisiva per la vittoria per 2-1 della Juventus, non \u00e8 tuttavia sufficiente a ribaltare la sconfitta esterna dell'andata per 1-0, che garantisce ai francesi il passaggio del turno per la regola dei gol in trasferta.\n2020-2021: Coppa Italia e Supercoppa italiana.\nLa terza stagione con la maglia bianconera non comincia nel migliore dei modi, con Ronaldo che dopo essere andato a segno gi\u00e0 tre volte nelle prime due giornate di campionato (gol contro la e doppietta alla ), \u00e8 costretto a fermarsi perch\u00e9 positivo al COVID-19, che lo costringe a saltare diverse partite di Serie A e Champions League, compreso il match contro il .\nTorna disponibile il 30 ottobre seguente, tornando a giocare gi\u00e0 il giorno dopo e contribuendo alla vittoria esterna della Juventus sullo (1-4), con una doppietta dopo essere subentrato a Paulo Dybala. Il 2 dicembre, nella gara di Champions League vinta contro la , realizza la 750\u00aa rete in carriera tra squadre di club e nazionale; mentre pochi giorni dopo, l'11 dicembre, raggiunge quota 100 presenze in maglia \"bianconera\", in occasione della gara di campionato vinta contro il per 3-1 con una sua doppietta. Il 14 marzo 2021, in occasione del match in trasferta contro il Cagliari, mette a segno una tripletta con cui supera Pel\u00e9 e raggiunge le 770 reti in incontri ufficiali. Il 12 maggio 2021, in occasione della vittoria per 1-3 contro il segna la rete numero 100 con la maglia \"bianconera\", diventando il primo calciatore a riuscirci con tre club diversi (, e Juventus).\nConclude la terza stagione \"italiana\" con i bianconeri realizzando 36 reti in 44 presenze e trionfando in Coppa Italia, in Supercoppa italiana e vincendo la classifica marcatori della Serie A con 29 reti, diventando il primo calciatore a riuscirci in tre dei cinque maggiori campionati europei (Serie A, Premier League e Primera Divisi\u00f3n). Nella stagione seguente scende in campo solo nel secondo tempo della prima partita di campionato, in trasferta contro l'.\nRitorno al Manchester United.\nIl 27 agosto 2021 il comunica di aver trovato un accordo con la Juventus per il ritorno di Ronaldo. Il trasferimento viene finalizzato quattro giorni dopo sulla base di 15 milioni di euro pi\u00f9 8 milioni di bonus, con il portoghese che firma un contratto biennale con opzione per il terzo anno. L'11 settembre seguente, all'esordio, il portoghese realizza una doppietta nella partita di Premier League vinta per 4-1 contro il . Tre giorni pi\u00f9 tardi, andando in campo nella sfida di UEFA Champions League contro lo , raggiunge Iker Casillas in testa alla classifica di presenze (181) nella massima competizione europea per squadre di club. Il 2 dicembre successivo mette a segno una doppietta nella vittoria per 3-2 sull' che gli permette di raggiungere e superare le 800 reti in carriera.\nDopo un inizio di stagione in cui mette a segno 14 reti in in 20 presenze, nei mesi di gennaio e febbraio 2022, subisce un calo realizzativo non segnando per sei partite consecutive (prima volta dal 2010) a partire dalla gara del 3 gennaio 2022 contro il , in cui indossa per la prima volta dopo 14 anni la fascia da capitano dei \"reds\", in seguito all'assenza di Harry Maguire e Bruno Fernandes. Torna al gol il 25 febbraio 2022 segnando una rete nella gara di campionato contro il , interrompendo il record negativo di 587' minuti senza segnare.\nNazionale.\n2003-2008: il debutto, l'Europeo in Portogallo e i Mondiali.\nCristiano Ronaldo esordisce con la nazionale maggiore il 20 agosto 2003, a 18 anni, entrando in campo nel secondo tempo della gara amichevole vinta per 1-0 contro il .\nL'anno seguente partecipa al , disputato in casa. Il primo gol in nazionale arriva il 12 giugno, nella fase a gironi del campionato d'Europa, contro la , partita persa per 1-2. Nella rassegna continentale i lusitani raggiungono la finale proprio contro la Grecia, gi\u00e0 affrontata nella fase a gironi, e perdono nuovamente, per 0-1; Ronaldo chiude la competizione con un bilancio di due reti e due assist in sei partite. Sempre nel 2004 prende parte con la nazionale olimpica ai Giochi olimpici di Atene, in cui gioca 3 partite e segna 1 gol.\n\u00c8 tra i maggiori fautori della qualificazione portoghese al in Germania, segnando 7 gol nelle sfide qualificatorie. Contro l', il 17 giugno, arriva la sua prima rete nella rassegna mondiale, che sancisce il 2-0 finale. Chiude il campionato del mondo con 6 presenze e una rete; il Portogallo viene eliminato in semifinale e perde la finale per il terzo posto contro la (3-1).\nIl 6 febbraio 2007, nell'amichevole di Londra contro il , gioca la prima partita da capitano della nazionale, a 22 anni.\n2008-2016: la fascia di capitano e il trionfo a Francia 2016.\nFirma 8 reti nelle qualificazioni al , portando la nazionale portoghese alla fase finale del torneo, in cui il Portogallo viene eliminato ai quarti di finale dalla Germania (3-2) e Ronaldo segna un solo gol contro la , incontro vinto per 3-1. Dopo l'Europeo, a soli 23 anni, il nuovo CT Carlos Queiroz nomina Cristiano Ronaldo nuovo capitano e \"leader\" della nazionale.\nNel 2010 prende parte al in Sudafrica, segnando una rete in quattro apparizioni; il Portogallo \u00e8 estromesso dalla agli ottavi (1-0). Mette a referto 7 marcature nelle qualificazioni al , torneo nel quale conduce i lusitani alla semifinale, persa contro la Spagna ai tiri di rigore.\nNel 2014 consegue due importanti traguardi statistici: il 3 marzo, nell'amichevole contro il vinta 5-1, realizza una doppietta che gli permette di scavalcare Pauleta e diventare il miglior marcatore di sempre del Portogallo con 49 gol; il 14 novembre diventa il miglior marcatore nella storia dei campionati europei, incluse le qualificazioni, con 23 reti.\nTali traguardi sono intervallati da un'anonima partecipazione al , in cui il Portogallo non va oltre la fase a gironi: Ronaldo contribuisce alla qualificazione della propria nazionale rendendosi decisivo negli spareggi validi per l'accesso alla fase finale in Brasile, segnando tutti i quattro gol - tra andata, vinta 1-0, e ritorno, vinto 3-2 - coi quali i portoghesi battono la .\n2016-presente: la vittoria di europei e UEFA Nations League e il record di gol.\nNel 2016 vince il campionato d'Europa svoltosi in Francia. Dopo un inizio poco brillante, contrassegnato da poca lucidit\u00e0 e anche da un rigore sbagliato, segna una doppietta nella partita contro l' (3-3), valida per la terza giornata della fase a gironi, permettendo ai lusitani di qualificarsi agli ottavi di finale come una delle migliori terze classificate. Contribuisce al raggiungimento della finale propiziando il gol decisivo di Ricardo Quaresma agli ottavi contro la (vinti 0-1 dopo i supplementari), segnando il primo tiro di rigore della serie contro la ai quarti (dopo che la partita si era conclusa 1-1) e aprendo le marcature nella semifinale contro il (2-0). Durante la finale contro la , in seguito a una dura entrata di Dimitri Payet, \u00e8 costretto a lasciare il campo al 25'. Nonostante la sua uscita dal campo, il Portogallo riesce a vincere per 1-0, grazie al gol decisivo di \u00c9der durante i tempi supplementari, laureandosi campione d'Europa per la prima volta nella sua storia.\nConvocato per la Confederations Cup 2017 svoltasi in Russia, decide con un gol la seconda sfida, contro la (1-0), e apre le marcature nella terza sfida del girone, contro la , grazie ad un gol su calcio di rigore (4-0 il risultato finale). Scende in campo anche nella semifinale persa ai tiri di rigore contro il , ma salta la finale per il terzo posto vinta dai suoi compagni contro il , beneficiando di un permesso concessogli per raggiungere i figli neonati.\nConvocato per il in Russia \u2013 durante le cui qualificazioni ha messo a segno 15 reti, una in meno del capocannoniere Robert Lewandowski \u2013, realizza una tripletta nella partita d'esordio con la Spagna (3-3), diventando il quarto giocatore a segnare in quattro edizioni diverse del campionato del mondo (dopo Pel\u00e9, Uwe Seeler e Miroslav Klose) e il pi\u00f9 anziano a segnare tre gol in una partita della manifestazione; inoltre, raggiungendo quota 85 gol con la sua nazionale, dopo la rete segnata al nella seconda partita della competizione, supera Ferenc Pusk\u00e1s come miglior marcatore di una nazionale europea. Il Portogallo si qualifica agli ottavi di finale, dove viene eliminato dall' con il risultato di 2-1.\nDopo il mondiale russo, in accordo con il commissario tecnico lusitano Fernando Santos, decide di prendere una pausa dalla nazionale. Il 15 marzo 2019 torna a vestire la maglia rossoverde dapprima per le sfide contro e , e poi per la \"final four\" di UEFA Nations League, giocata in casa e vinta anche grazie alla sua tripletta in semifinale contro la . Il 10 settembre 2019, nella gara valida per la qualificazione a Euro 2020 vinta per 5-1 contro la (grazie anche ad una quaterna dello stesso), Ronaldo disputa il millesimo incontro ufficiale della propria carriera, diventando il ventiseiesimo giocatore a raggiungere questo traguardo. Il 14 ottobre 2019, nella gara persa per 2-1 in nelle qualificazioni a Euro 2020, realizza su rigore il proprio settecentesimo gol ufficiale in carriera. L'8 settembre 2020, nella gara vinta per 2-0 contro la , valida per la Nations League, realizza una doppietta superando quota cento reti con la nazionale lusitana e diventando contestualmente il primo calciatore europeo a raggiungere la tripla cifra.\nConvocato dal CT Fernando Santos per il campionato d'Europa 2020, debutta nella gara vinta contro l' per 3-0, nella quale realizza una doppietta, che gli permette di battere il record di Michel Platini come miglior marcatore della competizione e di diventare l'unico giocatore della storia del calcio a partecipare e segnare in cinque diverse edizioni del campionato europeo. A questi record si aggiungono il primato di presenze nei principali tornei internazionali, con 39 partite giocate, davanti ai tedeschi Bastian Schweinsteiger (38) e Miroslav Klose (37), e il primato di calciatore pi\u00f9 anziano a segnare una doppietta nel campionato europeo, precedentemente appartenuto ad Andrij \u0160ev\u010denko. Nei gironi va a segno anche contro la (sconfitta per 2-4) e la (2-2), eguagliando il record dell'iraniano Ali Daei, ex primatista di reti con una nazionale di calcio. Malgrado l'eliminazione del Portogallo agli ottavi di finale, Ronaldo si laurea capocannoniere del torneo.\nTorna in campo con la nazionale per le qualificazioni al mondiale del 2022 e il 1\u00ba settembre 2021 segna una doppietta nella vittoria in rimonta (per 2-1) della nazionale lusitana contro l', riuscendo cos\u00ec a diventare contestualmente il migliore marcatore con le nazionali di calcio, a quota 111 reti.\nIl mese seguente stabilisce altri record: il 9 ottobre, giocando l'amichevole contro il (vittoria per 3-0) diventa il calciatore europeo con pi\u00f9 presenze (181) in una nazionale maschile maggiore superando Sergio Ramos (180); mentre il 12 ottobre segna una tripletta nell'ampia vittoria per 5-0 contro il , diventando il calciatore con pi\u00f9 triplette realizzate (10) nell'ambito di una nazionale maggiore, superando lo svedese Sven Rydell (9).\nStatistiche.\nTra club, nazionale maggiore e nazionali giovanili, Cristiano Ronaldo ha collezionato 1145 presenze segnando 822 reti, con una media di gol a partita.\nPresenze e reti nei club.\n\"Statistiche aggiornate al 26 febbraio 2022.\""}
{"id": "773749", "revid": "170423", "url": "https://it.wikipedia.org/wiki?curid=773749", "title": "National Basketball Association 1956-1957", "text": "La stagione della National Basketball Association 1956-1957 fu l'11\u00aa edizione del campionato NBA. La stagione si concluse con la vittoria dei Boston Celtics, che sconfissero i St. Louis Hawks per 4-3 nelle finali NBA."}
{"id": "773751", "revid": "83531", "url": "https://it.wikipedia.org/wiki?curid=773751", "title": "Preludio sinfonico", "text": "Il Preludio sinfonico in La maggiore \u00e8 una composizione sinfonica di Giacomo Puccini.\nFu composto durante gli studi presso il conservatorio di Milano per l'esame finale dell'anno accademico 1881-1882, nella classe di composizione di Antonio Bazzini, e fu eseguito il 15 luglio 1882 presso lo stesso istituto musicale.\nDella partitura autografa rimangono tre frammenti, due conservati presso il Museo Puccini di Celle di Pescaglia, uno presso l'Istituto Musicale \"Luigi Boccherini\" a Lucca, dove sono conservate anche tutte le parti orchestrali autografe tranne quelle di fagotti, arpa e contrabbassi. Questa partitura rappresenta una prima redazione del brano, di cui Puccini elimin\u00f2 30 battute.\nIn questa forma accorciata e definitiva il brano ci \u00e8 stato tramandato, non senza alcuni errori, in una partitura manoscritta, probabilmente di mano del fratello Michele, ma firmata \"Giacomo Puccini\" (Milano, Conservatorio G. Verdi). Le parti orchestrali relative si trovano all'Istituto Boccherini.\nNel 1999 viene eseguito al Teatro alla Scala di Milano diretto da Riccardo Muti.\nLa musica.\nIl \"Preludio sinfonico\" di Puccini \u00e8 una fantasia sinfonica priva di programma, in un unico movimento (Andante mosso). Nella versione finale consiste di 167 battute e dura all'incirca 9 minuti.\nStruttura.\nIl materiale tematico si sviluppa per gran parte sull'idea esposta nelle due battute iniziali, di cui Puccini modifica gli intervalli e l'armonia in modo sostanziale fino a ricavarne due temi principali, il primo trattato cromaticamente, il secondo destinato ad essere sviluppato come tema cantabile all'inizio della sezione in 6/4 (batt. 50 - Animato).\nCirca a met\u00e0 della composizione (batt. 75), \u00e8 esposta due volte una melodia appassionata dall'andamento ballabile (quasi un valzer in 6/4), resa esitante dai frequenti effetti di \"ritenuto\" e \"allargando\". Questa idea secondaria fa da spartiacque prima della ripresa a \"tutta forza\" del primo tema, affidato ai fiati, trombe comprese, e avvolto da vorticose figurazione a quartine di archi e flauti. Ripristinata la calma, una nuova idea secondaria (batt. 126 - poco pi\u00f9 lento) prelude al ritorno del secondo tema (batt. 138) affidato ai primi violini e accompagnato dall'arpa, che sfocia in una coda (batt. 145) a lunghi accordi modulanti con figurazioni d'arpa, su cui il brano chiude in dissolvenza.\nFortuna critica.\nQuando il \"Preludio sinfonico\" pucciniano fu eseguito al saggio di fine anno non ottenne un particolare successo, diversamente dal \"Capriccio sinfonico\" dell'anno seguente. La critica rimprover\u00f2 a Puccini soprattutto l'incertezza del disegno formale e l'assenza di idee fortemente sbalzate. Filippo Filippi scrisse sulla \"Perseveranza\" del 17 luglio 1882:\nR.B. sulla \"Gazzetta Musicale di Milano\" del 16 luglio non fu meno severo:\nLo stesso giorno, Athos su \"La Lombardia\" scrive:\nRiscoperto a partire dagli anni settanta e a lungo assegnato al 1876, confondendolo col \"Preludio a orchestra\" che Puccini aveva composto in quell'anno, il \"Preludio sinfonico\" \u00e8 rapidamente entrato nei repertori sinfonici, sotto la direzione di maestri prestigiosi.\nLa critica tende oggi a guardare con maggior interesse sia agli echi wagneriani che alla struttura sciolta, quasi rapsodica del brano. Il riferimento al tema del cigno del \"Lohengrin\" a gruppi orchestrali invertiti (prima i legni soli, poi gli archi soli), ravvisato da Filippi, \u00e8 del tutto evidente, cos\u00ec come il rimando all'accompagnamento della romanza di Wolfram in \"Tannh\u00e4user\" nelle figure dell'arpa della coda e nella cadenza plagale conclusiva. D'altro canto, la melodia trasognata, divagante, felicemente malinconica del secondo tema non potrebbe essere ascritta ad altri che a Puccini."}
{"id": "773752", "revid": "101361158", "url": "https://it.wikipedia.org/wiki?curid=773752", "title": "Wayne Oates", "text": "Ha studiato medicina all'universit\u00e0 di Louisville. \u00c8 noto come psicologo ed educatore religioso che ha coniato la parola \"workaholic\".\nDopo la laurea con un Ph.D. in psicologia della religione, Oates ha insegnato all'universit\u00e0 come professore di psicologia della religione fino al 1974. Con la pubblicazione nel 1971 del libro \"\"Confessions of a workaholic\" (che ha introdotto il neologismo \"workaholic\" nell'uso corrente) \u00e8 stato incluso nel dizionario di inglese di Oxford.\nNel 1984 l'associazione psichiatrica americana ha assegnato a Oates il Premio Oskar Pfister (dedicato allo psicoanalista e religioso Oskar Pfister) per i suoi contributi al rapporto fra la psichiatria e la religione. Ha sposato Pauline con quale ha avuto due figli. Hanno vissuto a Louisville, Kentucky fino alla sua morte avvenuta nel mese di ottobre del 1999."}
{"id": "773763", "revid": "170423", "url": "https://it.wikipedia.org/wiki?curid=773763", "title": "National Basketball Association 1957-1958", "text": "La stagione della National Basketball Association 1957-1958 fu la 12\u00aa edizione del campionato NBA. La stagione fin\u00ec con la vittoria dei St. Louis Hawks, che sconfissero i Boston Celtics per 4-2 nelle finali NBA."}
{"id": "773764", "revid": "124133554", "url": "https://it.wikipedia.org/wiki?curid=773764", "title": "Monte Leco", "text": "Il Monte Leco (\"Monte Lecco\" in ligure), 1072\u00a0m, \u00e8 un rilievo posto sullo spartiacque principale dell'Appennino Ligure tra le province di Genova e Alessandria.\nGeografia.\nLa vetta della montagna si trova al confine tra i comuni di Campomorone (GE) e di Voltaggio (AL)\nStoria.\nIl Monte Leco \u00e8 stato identificato come uno dei Monti nominati sulla Tavola bronzea di Polcevera che in antichit\u00e0 veniva chiamato dalle locali popolazioni Celto-Liguri Monte Tuledon o Tuledone.\nAccesso alla cima.\nFacilmente riconoscibile anche dalla pianura alessandrina per la presenza sulla sommit\u00e0 di diversi ripetitori radiotelevisivi (l'ultimo realizzato, molto alto, sul fianco orientale), si raggiunge dal Passo della Bocchetta percorrendo a piedi la strada privata che porta alla vetta.\nDalla cima del Monte Leco si ha una visione completa della sottostante Val Polcevera e dei rilievi circostanti (Monte Figogna, Monte delle Figne, Monte Tobbio, gruppo dell'Antola), verso nord, oltre la Val Lemme, si distingue Novi Ligure e la pianura circostante. In giornate di cielo limpido non \u00e8 raro scorgere il profilo della Corsica verso sud e l'arco alpino con il gruppo del Monte Rosa e del Cervino verso nord.\nTutela naturalistica.\nLa montagna e l'area circostante, sul lato ligure, fanno parte del SIC \"(Sito di importanza comunitaria)\" denominato Praglia - Pracaban - Monte Leco - Punta Martin (codice: IT1331501)."}
{"id": "773765", "revid": "647919", "url": "https://it.wikipedia.org/wiki?curid=773765", "title": "Riserva Statale", "text": ""}
{"id": "773766", "revid": "114647613", "url": "https://it.wikipedia.org/wiki?curid=773766", "title": "Jabir ibn Aflah al-Ishbili", "text": "Compose un compendio dell'\"Almagesto\" (poi tradotto da Gerardo da Cremona) e tratt\u00f2 diverse questioni di matematica astronomica, dedicandosi in special modo alla trigonometria (un suo teorema \u00e8 ancora noto come \"Teorema di Geber\").\nInvenzioni e contributo all'astronomia.\nA lui si deve l'invenzione del Torquetum.\nNumerosi autori musulmani furono influenzati dal suo \"Kit\u0101b al-hay\u02beat aw i\u1e63l\u0101\u1e25 al-magis\u1e6d\u012b\" (), inclusi Ibn Rushd (Averro\u00e8) e Nur al-Din al-Bitruji, entrambi attivi in al-Andalus. La sua opera fu trasmessa in Egitto nel XII secolo da Maimonide e successivamente pi\u00f9 a oriente a partire dalla fine del XIII secolo. Si trattava di un compendio in nove libri dell'\"Almagesto\" di Tolomeo e il fatto di essere stato tradotto in Ebraico e in Latino da Gerardo da Cremona sotto il titolo \"De Astronomia\" o \"Flores ex Almagesto\", risult\u00f2 assolutamente fondamentale per il progresso delle conoscenze nel mondo latino medievale.&lt;br&gt; \nIn esso J\u0101bir ibn Afla\u1e25 criticava le basi matematiche dell'Almagesto, sostituendo ad esempio l'uso del Teorema di Menelao con calcoli basati sulla pi\u00f9 adeguata trigonometria sferica.&lt;br&gt;\nIn trigonometria piana risolse i suoi problemi con l'aiuto dell'intera corda, invece di utilizzare le funzioni trigonometriche di seno e coseno.\nGran parte del materiale sulla trigonometria sferica di Regiomontano, come il \"De Triangulis omnimodis\" (c. 1463), \u00e8 stato desunto direttamente, senza alcuna doverosa citazione, dall'opera di J\u0101bir, come gi\u00e0 notava nel XVI secolo Gerolamo Cardano.\nLa trigonometria che Niccol\u00f2 Copernico (1473\u20131543) delinea nella prima parte del suo capolavoro epocale del \"De revolutionibus\" \u00e8 anch'essa evidentemente ispirata da J\u0101bir.\nIl codice latino dell'opera di J\u0101bir ibn Afla\u1e25 \u00e8 conservato alla Biblioteca Malatestiana di Cesena\nGli \u00e8 stato dedicato il cratere lunare Geber."}
{"id": "773767", "revid": "1149807", "url": "https://it.wikipedia.org/wiki?curid=773767", "title": "MotorStorm", "text": "MotorStorm \u00e8 un videogioco racing arcade per PlayStation 3. Il gioco permette sfide on-line fino a 12 giocatori, comprende oltre 34 veicoli tra cui 7 diversi tipi mezzi come moto, pick-up, camion, quad, auto da rally, buggy, tir e motocross tutti da fuori strada. Il gioco supporta l'alta risoluzione solo fino a 720p ed \u00e8 un'esclusiva Sony. Nella versione PAL del gioco hanno introdotto nuove impostazioni compresa appunto la modalit\u00e0 on-line in cui i giocatori si possono sfidare anche in alcuni tracciati notturni. Il titolo dell'Evolution Studio \u00e8 arrivato in Europa il 23 marzo 2007 contemporaneamente con il debutto della PlayStation 3 nel territorio europeo.\nModalit\u00e0 di gioco.\nIn MotorStorm \u00e8 presente la modalit\u00e0 festival nella quale si affrontano numerose gare che si sbloccano ottenendo dei crediti. Anche se il gioco non \u00e8 molto realistico (\u00e8 pur sempre un arcade e non una simulazione) la differenza tra i diversi tipi di veicoli \u00e8 ben marcata. Infatti se si usano veicoli leggeri (moto, quad, ecc.) la miglior strategia per vincere \u00e8 sfruttare i luoghi pi\u00f9 alti e stretti della pista, a differenza dei tir per i quali \u00e8 consigliato stare \"con le ruote per terra\" (anche se non sono impediti salti dalle numerose rampe presenti nei percorsi).\nPer facilitare la vittoria (e per fare salti molto pi\u00f9 lunghi) \u00e8 presente un tasto \"turbo\" che aumenta di molto la velocit\u00e0 del mezzo (qualunque esso sia) sebbene per un periodo limitato (infatti dopo qualche secondo bisogna rilasciarlo altrimenti il troppo calore emesso provoca l'esplosione del mezzo).\nLa casa produttrice (Evolution) ha inoltre pubblicato alcune espansioni contenenti nuove modalit\u00e0 di gioco, nuovi veicoli e un nuovo tracciato.\nIl 27 settembre 2007 ha avuto luogo il primo campionato europeo ufficiale. I partecipanti sono stati selezionati grazie a dei tornei a livello nazionale ufficiali. Ha conquistato il titolo di Campione Europeo di Motorstorm IiN (Impossible is Nothing) in rappresentanza dell'Italia, in 2\u00aa posizione si \u00e8 classificato Morphelin82 in rappresentanza della Francia, mentre in 3\u00aa posizione DeadlyFox in rappresentanza della Germania."}
{"id": "773771", "revid": "117444180", "url": "https://it.wikipedia.org/wiki?curid=773771", "title": "Nelo Angelo", "text": "Nelo Angelo \u00e8 un personaggio del videogioco d'azione Capcom Devil May Cry. Egli non \u00e8 nient'altro che l'alter ego di Vergil, il fratello gemello di Dante.\nIntroduzione.\nNelo Angelo si presenta come un silenzioso cavaliere ricoperto da una pesante armatura nera. Brandisce un enorme spadone che emana una fiamma azzurra, e che maneggia con enorme abilit\u00e0.\nIl suo stile ricorda quello di Dante e quando combatte segue un ferreo codice d'onore e non si comporta mai in maniera vile.\nStoria.\nNascita del guerriero.\nSubito dopo lo scontro con Dante, Vergil precipita lungo la cascata dove si era svolto il combattimento per poi finire nei pi\u00f9 profondi meandri del regno dei demoni. Qui si imbatte nel feroce Mundus, re assoluto dei demoni, il cui piano di conquistare il mondo degli uomini \u00e8 stato sventato dall'eroico cavaliere nero Sparda, con il conseguente relegamento di Mundus e di tutti i demoni nel loro regno. Per poter eguagliare il valore del padre e mettere alla prova la propria forza, Vergil si lancia ferocemente contro Mundus; purtroppo ha la peggio e in breve tempo diventa un esecutore della volont\u00e0 del re dei demoni. Vergil non \u00e8 per\u00f2 totalmente sotto il controllo di Mundus: mantiene infatti in buona parte i suoi ricordi (come dimostra il riconoscimento di Dante alla vista dell'amuleto).\nDevil May Cry.\nQuando Dante giunge a Mallet Island per contrastare i malvagi piani di Mundus, Nelo \u00e8 tra gli avversari che si trova a fronteggiare. I due si affrontano per ben tre volte, nelle missioni 4, 11 e 17. Nelo Angelo sembra non riconoscere Dante in nessuno dei tre scontri, ma nel primo andr\u00e0 in uno stato di shock alla vista dell'amuleto del fratello. Dante avr\u00e0 chiara l'identit\u00e0 del suo avversario solo dopo averlo sconfitto nel terzo ed ultimo scontro: Nelo Angelo si dissolver\u00e0 nel nulla ed un amuleto, ricordo di Eva, cadr\u00e0 a terra. Dante lo raccoglier\u00e0 ed in quel preciso momento gli sar\u00e0 chiara l'identit\u00e0 del nemico. Mentre osserva l'amuleto del compianto fratello che ha nuovamente perduto, Dante ricorda un compleanno passato in cui Eva augura a lui e Vergil \"buon compleanno\", dando subito loro dei regali che, probabilmente, altro non sono che i due amuleti.\nArmi e stile.\nIl legame tra Nelo Angelo e Dante si intuisce subito a causa della somiglianza dei loro stili di combattimento: Nelo infatti brandisce un enorme spadone che pu\u00f2 irradiare con un fuoco azzurro e combatte in maniera pressoch\u00e9 identica a Dante. Le sue combo per\u00f2 infliggono pesanti danni e a volte Nelo combina le combo con la spada a quelle con i calci, anch'essi potenziati dalle sue fiamme demoniache. Le risorse del guerriero non si esauriscono qui: Nelo \u00e8 anche in grado di generare delle Lame Fantasma che possono essere disposte in formazione e scagliate contro il nemico, oppure vengono adoperate per circondarsi e creare una letale barriera, che \u00e8 senza dubbio meglio evitare. Per spostarsi, Nelo utilizza un sistema di teletrasporti istantanei, il che va a riparare laddove la sua scarsa velocit\u00e0 falliva. Infine, Nelo \u00e8 in grado di scagliare esplosioni di fuoco azzurro, per infliggere pesanti danni al nemico.\nAttacchi con la spada:\nAttacchi senza spada:\nIn \u00e8 possibile far trasformare Vergil in Nelo Angelo tramite un costume. Passando da Vergil a Nelo Angelo, gli attacchi vengono sostituiti secondo questo schema:\n Yamato Combo \u2192 Darksword Combo\n Aerial Rave \u2192 Helm Breaker\n Upper Slash \u2192 High Time\n Rapid Slash \u2192 Dark Slash\n Judgement Cut \u2192 Devil Fire\n Beowulf Combo \u2192 Punch &amp; Kick Combo\n Star Fall \u2192 Star Fall\n Rising Sun \u2192 Uppercut\n Lunar Phase \u2192 Strong Kick"}
{"id": "773774", "revid": "767487", "url": "https://it.wikipedia.org/wiki?curid=773774", "title": "Moglie di Putifarre", "text": "La moglie di Putifarre \u00e8 un personaggio biblico senza nome del libro della \"Genesi\".\nRacconto biblico.\nNella Genesi si racconta come la donna, sposa di Putifarre, ricco signore d'Egitto, si invaghisse, cercando di sedurlo, del giovane schiavo Giuseppe, acquistato dal marito e, per le sue capacit\u00e0, posto a capo dell'amministrazione della casa.\nOffesa dal rifiuto del giovane, la donna si vendic\u00f2 accusandolo di fronte al marito di aver tentato di farle violenza, mostrando come prova la veste dello schiavo, della quale Giuseppe si sarebbe liberato pur di fuggire dalle mani della moglie del padrone. Per questa falsa accusa lo schiavo Giuseppe fu rinchiuso nelle prigioni del Faraone.\nQui Dio diffuse su di lui misericordia, facendogli trovare grazia agli occhi del direttore del carcere al punto che costui gli affid\u00f2 le sue stesse mansioni.\nNella mitologia greca, una vicenda analoga ha per protagonisti Stenebea, moglie del re di Tirinto Preto, e l'eroe Bellerofonte.\nLa donna e la sua vicenda nell'arte.\nLa storia della moglie di Putifarre ha ispirato numerosi artisti in varie epoche. Molti pittori hanno illustrato il momento dell'adescamento della donna e il tentativo di Giuseppe di allontanarsi dalle sue braccia, oppure la scena del racconto artefatto dell'episodio al marito Putifarre. Per citare solo i pi\u00f9 famosi possiamo ricordare gli italiani Tintoretto, Guido Reni, Orazio Gentileschi e la figlia Artemisia, l'olandese Rembrandt, lo spagnolo Murillo, il francese Gauguin."}
{"id": "773777", "revid": "170423", "url": "https://it.wikipedia.org/wiki?curid=773777", "title": "National Basketball Association 1958-1959", "text": "La stagione della National Basketball Association 1958-1959 fu la 13\u00aa edizione del campionato NBA. La stagione si concluse con la vittoria dei Boston Celtics, che sconfissero i Minneapolis Lakers per 4-0 nelle finali NBA."}
{"id": "773781", "revid": "36426", "url": "https://it.wikipedia.org/wiki?curid=773781", "title": "Giuseppe (Bibbia)", "text": ""}
{"id": "773784", "revid": "170423", "url": "https://it.wikipedia.org/wiki?curid=773784", "title": "National Basketball Association 1959-1960", "text": "La stagione della National Basketball Association 1959-1960 fu la 14\u00aa edizione del campionato NBA. La stagione si concluse con la vittoria dei Boston Celtics, che sconfissero i St. Louis Hawks per 4-3 nelle finali NBA."}
{"id": "773791", "revid": "107498878", "url": "https://it.wikipedia.org/wiki?curid=773791", "title": "Alan Rubin", "text": "Rubin si \u00e8 laureato alla Juilliard School di New York. Era un membro della Saturday Night Live Band, con la quale suon\u00f2 alla cerimonia di chiusura dei Giochi olimpici del 1996. Come membro della Blues Brothers Band, ha impersonato \"Mr. Fabulous\" nel film \"The Blues Brothers\" e nel ed era membro del gruppo in tourn\u00e9e.\nRubin ha suonato con molti artisti come Frank Sinatra, Frank Zappa, Duke Ellington, Blood, Sweat &amp; Tears, Eumir Deodato, Sting, Aerosmith, The Rolling Stones, Paul Simon, James Taylor, Frankie Valli, Eric Clapton, Billy Joel, B.B. King, Miles Davis, Y\u014dko Ono, Peggy Lee, Aretha Franklin, James Brown e Dr John."}
{"id": "773792", "revid": "367445", "url": "https://it.wikipedia.org/wiki?curid=773792", "title": "I Gummi", "text": "I Gummi (\"Adventures of the Gummi Bears\") \u00e8 una serie televisiva d'animazione prodotta dalla Walt Disney Pictures Television Animation Group e trasmessa negli Stati Uniti per sei stagioni dal 1985 al 1991. La serie, che prende spunto dalle caramelle del tipo orsetto gommoso, \u00e8 una delle prime prodotte dalla Disney insieme a \"I Wuzzles\" e inizi\u00f2 il 14 settembre 1985 sulla NBC, dove furono trasmesse le prime quattro stagioni. Le ultime due stagioni furono invece trasmesse rispettivamente sulla ABC e in syndication fino al 22 marzo 1991. Dagli anni duemila \u00e8 nota anche col titolo Le avventure dei Gummi.\nTrama.\nI personaggi principali sono degli orsi antropomorfi definiti \"Gummi\", accompagnati nella serie anche da personaggi umani. La storia \u00e8 ambientata in un fantastico Medioevo e ha luogo a Gummi Glen, la valle dei Gummi, abitata - all'inizio della serie - solo da sei di questi, sebbene si sappia che nel mondo esistono altri Gummi, che vivono in Urasalia. Gli amici dei Gummi vivono nel regno di Dunwyn: fra questi, la Principessa Calla e Cavin, due ragazzi, e gli alleati dei Gummi che sono Re Gregor e Sir Tuxford. Il nemico principale \u00e8 il Duca di Igthorn, che del regno di Dunwyn vuole diventare re. Questi \u00e8 aiutato dagli Orchioni, grossi umanoidi poco intelligenti, e affiancato dal suo valletto Orchiello. Nel prosieguo della serie, viene raccontato come i gummi fossero fin dall'antichit\u00e0 un popolo tecnologicamente avanzato e progredito, istruiti persino nelle arti magiche. Tuttavia l'uomo inizi\u00f2 una guerra spietata contro di loro, bramoso di impossessarsi dei loro segreti. I gummi, a bordo di imponenti imbarcazioni, si diedero alla fuga alla ricerca di nuovi posti dove vivere. Il gruppo dei protagonisti \u00e8 discendente dai gummi che decisero di rimanere, aspettando che le acque si calmassero per tornare nella propria terra natale.\nI Gummi, per battersi contro il terribile Duca, utilizzano il succo di gummifrutta, che d\u00e0 forze speciali a chi lo beve. I Gummi, infatti, cominciano a saltare, anche se per un tempo determinato. Se bevuto dagli umani, il succo dona loro forze sovrumane e per questo motivo la ricetta \u00e8 tenuta segreta.\nSigla.\nLa sigla originale, in inglese, \u00e8 \"Bouncing here and there and everywhere\" (\"Saltellando qui e l\u00e0 e ovunque\"), fu scritta da Michael e Patty Silversher.\nLa sigla italiana dal titolo \"I Gummi\" fu scritta da Sergio Menegale, che utilizz\u00f2 la medesima melodia originale, era cantata da Sergio e Francesca.\nHome video.\nIn Italia sono state distribuite alcune puntate in varie VHS.\nNegli USA \u00e8 stata distribuita la serie in due DVD: "}
{"id": "773794", "revid": "1590006", "url": "https://it.wikipedia.org/wiki?curid=773794", "title": "Samara", "text": ""}
{"id": "773800", "revid": "1632387", "url": "https://it.wikipedia.org/wiki?curid=773800", "title": "The Sham Mirrors", "text": "The Sham Mirrors \u00e8 il terzo album della band avantgarde metal norvegese Arcturus. \u00c8 stato pubblicato il 9 aprile 2002.\n\"The Sham Mirrors\" si distacca dai precedenti album del gruppo. Presenta un sound pi\u00f9 moderno, in opposizione a quello ispirato dalle melodie classiche de \"La Masquerade Infernale\", e contiene elementi di trip hop, musica ambient e elettronica in aggiunta al sound heavy e black metal della band. Nei testi, il gruppo parla di argomenti astratti, contrariamente agli argomenti satanisti dei precedenti album."}
{"id": "773802", "revid": "1543377", "url": "https://it.wikipedia.org/wiki?curid=773802", "title": "Per Mertesacker", "text": "Con la nazionale tedesca si \u00e8 laureato Campione del mondo nel 2014.\nCaratteristiche tecniche.\nGiocava come difensore centrale, e i suoi 198 cm gli consentivano di essere un ottimo colpitore di testa. Spesso si avvaleva della propria forza fisica per fermare gli avversari, oltre ad avere un buon tempismo quando entrava in tackle e a intercettare i palloni avversari, oltre a essere dotato di un buon gioco posizionale che gli consentivano di sopperire ai propri limiti atletici. Era dotato di una buona tecnica di base, che gli consentiva di impostare il gioco dalla difesa.\nCarriera.\nClub.\nHannover 96.\nInizia a giocare nell', in cui si distingue come atleta corretto, essendo ammonito solo sporadicamente. Gioca con il club tedesco per 3 anni (dal 2003 al 2006) con cui realizza 7 gol in 74 partite disputate.\nWerder Brema.\nNell'agosto 2006 si trasferisce al per 5 milioni di euro pi\u00f9 il cartellino di Fahrenhorst, dopo una buona prestazione al con la Nazionale tedesca. Mertesacker disputa la prima stagione da titolare giocando 25 partite e segnando 2 gol in campionato (35 presenze e 4 gol in totale). Il resto degli anni gioca sempre da titolare totalizzando molte presenze in tutte le stagioni disputate a Brema. In questi anni si fa conoscere per le sue ottime abilit\u00e0 nel contrasto, nella scivolata e nel colpo di testa, anche se \u00e8 molto lento nella corsa. Si fa notare anche per le grandi doti nei passaggi: ne compie ben 46,3 per partita con l'82% di successo.\nNella stagione 2008-2009 vince con il Werder Brema la Coppa nazionale, battendo in finale il per 1-0 con un gol del compagno di reparto Naldo, e arriva in finale di UEFA Europa League contro lo , perdendo per\u00f2 ai supplementari per 2-1. L'anno successivo arrivano di nuovo in finale di DFB-Pokal ma perdono per 4-0 conto il ; terminano inoltre terzi in campionato. Mertesacker conclude la militanza con il , durata 5 stagioni, avendo giocato in totale 212 gare e segnato 16 gol.\nArsenal.\nIl 31 agosto 2011 viene acquistato dall'Arsenal. Il 2 ottobre seguente tocca quota 300 presenze totali coi club in occasione di Tottenham Hotspur-Arsenal 2-1. Nella prima stagione con la maglia della squadra londinese scende in campo in 27 occasioni, senza mai andare in gol.\nNella stagione 2012-2013 diventa un pezzo importantissimo della squadra allenata da Ars\u00e8ne Wenger. Il 17 novembre 2012 arriva il suo primo gol in Premier League e con la maglia dell'Arsenal in occasione del North London Derby vinto dai \"Gunners\" per 5-2, partita in cui \u00e8 suo il gol del momentaneo 1-1. Il 20 aprile 2013 segna il gol decisivo sul campo del Fulham nella partita vinta per 1-0 proprio grazie al suo gol. Conclude la stagione con 44 presenze e 3 gol tutti in Premier League. \nInizia la stagione 2013-2014 con un gol nella sfida vinta 3-1 dai \"Gunners\" contro lo Stoke City. Il 23 novembre 2013 regala un assist ad Olivier Giroud nella partita vinta per 2-0 contro il Southampton. Il secondo gol stagionale arriva nella sconfitta per 6-3 sul campo del Manchester City in occasione della 16\u00aa giornata di Premier League. Il 13 gennaio 2014 gioca la sua centesima partita con la maglia dell'Arsenal, tra campionato, Champions League e coppe nazionali, nella partita vinta 2-1 sul campo dell'Aston Villa. \nIl 30 maggio 2015, indossando la fascia da capitano, segna il gol del 3-0 nella finale di FA Cup vinta dall'Arsenal 4-0 sull'Aston Villa. Infortunatosi in un'amichevole precampionato salta l'intera stagione 2016-2017, rientrando solamente nel secondo tempo dell'ultima partita di campionato contro l'Everton. Il 27 maggio, come gi\u00e0 due anni prima, guida da capitano la squadra alla conquista della FA Cup, battendo in finale il Chelsea di Antonio Conte.\nNazionale.\nNel settembre 2004 viene convocato per la prima volta in nazionale dal commissario tecnico J\u00fcrgen Klinsmann per la partita del 9 ottobre 2004 contro l', a Teheran. All'et\u00e0 di 19 anni \u00e8 stato uno degli esordienti pi\u00f9 giovani nella storia della nazionale tedesca.\nHa fatto parte della squadra tedesca presente al Mondiale 2006 come nazione ospitante, ma non ha potuto giocare la finale per il 3\u00ba posto a causa di un infortunio subito durante la semifinale contro l'. Nell'estate del 2008 fa parte della squadra che partecipa al Campionato europeo in Svizzera ed Austria e nel 2010 partecipa al Mondiale in Sudafrica da titolare vincendo il bronzo.\nConvocato per il Mondiale 2014, il 13 luglio 2014 si laurea campione del mondo dopo la vittoria in finale sull'Argentina per 1-0, ottenuta grazie al goal decisivo di G\u00f6tze durante i tempi supplementari. In seguito al Mondiale 2014 annuncia il proprio ritiro dalla nazionale tedesca.\nDopo il ritiro.\nDopo il ritiro entra nello staff che guida il settore giovanile dell\u2019. Dal 29 novembre 2019 Fredrik Ljungberg \u00e8 allenatore ad interim della prima squadra e Mertesacker diventa suo assistente.\nStatistiche.\nPresenze e reti nei club.\n\"Statistiche aggiornate al 7 gennaio 2018.\""}
{"id": "773803", "revid": "1305772", "url": "https://it.wikipedia.org/wiki?curid=773803", "title": "Samara (Russia)", "text": "Samara (in russo: \u0421\u0430\u043c\u0430\u0440\u0430), che dal 27 gennaio 1935 al 25 gennaio 1990 era chiamata Kujby\u0161ev (\u041a\u0443\u0301\u0439\u0431\u044b\u0448\u0435\u0432), in onore del rivoluzionario sovietico Valerian Kujby\u0161ev, \u00e8 la sesta citt\u00e0 pi\u00f9 grande della Russia.\nGeografia.\nSi trova nella parte centro-orientale della Russia europea, conosciuta come il Distretto Federale del Volga, nella confluenza tra il fiume Volga e il fiume Samara. Essa \u00e8 anche il capoluogo dell'omonima oblast'. Dopo il censimento del 2018, la popolazione \u00e8 risultata essere di (cifre che superano i 3 milioni di persone se si considera la totalit\u00e0 dell'oblast'). Nonostante un passato da citt\u00e0 chiusa, oggi Samara \u00e8 diventata un'importante citt\u00e0, soprattutto sotto il punto di vista sociale, politico, economico, industriale e culturale, che la port\u00f2 nel maggio 2007 ad ospitare un vertice tra UE e Russia.\nLa citt\u00e0 \u00e8 situata sulla riva sinistra del fiume Volga, che funge come suo confine per la parte occidentale. Il confine a nord \u00e8 delimitato dalle colline Sokol'i e dalla steppa nella parte est e sud. La vita degli abitanti di Samara \u00e8 sempre stata caratterizzata dalla presenza del fiume Volga, che non ha solamente offerto un'intensa attivit\u00e0 commerciale verso le altre citt\u00e0 della Russia, ma ha anche giocato un ruolo fondamentale per quanto riguarda il turismo, grazie all'ottimo colpo d'occhio offerto dal luogo. Il fiume Samara, infatti, \u00e8 una delle mete preferite sia dagli abitanti della citt\u00e0 che dai turisti. Durante una delle sue varie visite alla citt\u00e0 di Samara, il romanziere sovietico Vasilij Aks\u00ebnov afferm\u00f2: \"Non saprei proprio dove trovare delle rive cos\u00ec lunghe e belle in Occidente. Probabilmente solo nei pressi del Lago Lemano\".\nSamara \u00e8 la capofila industriale nella zona del Volga ed \u00e8 una delle dieci citt\u00e0 russe con maggior profitto e volume ricavato dalle proprie industrie. Essa \u00e8 anche nota per la produzione di veicoli aerospaziali, satelliti e vari servizi spaziali, come motori e cavi, velivoli e alluminio; prodotti chimici e criogenici; lavorazione ed estrazione di gas e petrolio; materiali elettrici; materiale d'aviazione; costruzione di gru e vari materiali; cioccolata; la vodka Rodnik; la birra \u017diguli; e un'industria alimentare ed elettrica.\nStoria.\nLa leggenda vuole che Alessio, metropolita di Kiev, che in seguito sarebbe diventato santo patrono della citt\u00e0, abbia visitato Samara nel 1357 e abbia profetizzato che sarebbe diventata una grande citt\u00e0 senza essere mai stata devastata. Il porto del Volga comparve per la prima volta sulle cartine italiane nel XIV secolo. Prima del 1586, infatti, era un covo di pirati.\nGeografia fisica.\nClima.\nSamara ha un clima continentale caratterizzato da estati calde ed inverni freddi.\nCultura.\nA Samara sono presenti diversi teatri tra i quali spiccano quello dell'opera, per il balletto classico, dell'orchestra filarmonica e ben cinque per le rappresentazioni teatrali di famosi attori. C'\u00e8 inoltre un museo di storia naturale e di storia cittadina, oltre ad un museo d'arte e numerosi cinema.\nNel XX secolo lo scrittore russo Aleksej Tolstoj trascorse parte della sua vita a Samara e in suo onore venne eretto un monumento. Durante la Seconda guerra mondiale visse a Samara il musicista Dmitrij \u0160ostakovi\u010d che compose la sua Settima Sinfonia.\nSono presenti anche uno zoo e un famoso circo.\nSotto il gran teatro di Samara, sotto la piazza del teatro si trova, alla profondit\u00e0 di 30 metri, il bunker di Stalin costruito nel caso Mosca fosse stata conquistata dai nazisti, le cui uscite si diramano verso le uscite di alcuni condomini nelle vicinanze, all'apparenza normali. Il bunker fu tenuto segreto fino alla caduta dell'Unione Sovietica. Pochi durante la Russia sovietica sapevano dell'esistenza del bunker, era proibito parlarne ed era punito severamente chi ne avesse rivelato l'esistenza al pubblico. Ne erano informati soldati, generali ed alcuni governanti.\nIl bunker era ritenuto utile (dagli anni 1970 fino 1980) nel caso di una possibile guerra con gli Stati Uniti d'America; all'epoca della Guerra fredda c'era infatti il timore di una terza guerra mondiale e di un attacco a sorpresa con l'esplosione di una bomba atomica.\nLe chiese rimaste a Samara sono state tutte restaurate. Gi\u00e0 alla fine dell'Impero di Russia furono distrutte molte chiese e altri luoghi antichi, all'epoca del bolscevismo; i bolscevichi distrussero tutto quello che era legato alla religione e l'Impero Russo, furono inoltre fautori della distruzione di un luogo di culto degli ebrei che vivevano a Samara.\nLe chiese sono state restaurate, alcune ricostruite, poich\u00e9 la maggior parte di esse era in rovina o addirittura non rimaneva nulla della chiesa esistita un tempo. Per quello si restaurarono chiese e altre costruzioni o edifici dell'epoca dell'Impero di Russia. Delle statue dell'epoca dell'ultimo zar di Russia rimane solo il piedistallo e al posto della statua originale dello zar c'\u00e8 quella di Lenin, dal momento che sotto il dominio dei bolscevichi furono distrutte tutte le statue dello zar, che furono fuse per poi realizzare nuove statue di Lenin.\nIstruzione.\nSamara ha 188 scuole tra scuole dell'infanzia, scuole medie, licei e il famoso college di lunga educazione (dall'infanzia alla maturit\u00e0, comprendente 7 livelli di istruzione) conosciuto come Universit\u00e0 Najanova.\nSamara \u00e8 il maggior centro scolastico nell'area del Volga, grazie ai suoi dodici corsi pubblici e tredici privati che comprendono vari insegnamenti in prospettiva futura per la formazione di matematici e fisici, medici, architetti, giornalisti e avvocati, musicisti e artisti, registi ed attori, produttori di aerei, economisti e architetti, meccanici, archeologi e ingegneri elettronici, metallurghi e tecnici ferroviari, tecnici della comunicazione e interpreti e molti altri.\nInoltre \u00e8 presente l'Universit\u00e0 aerospaziale statale di Samara, ovvero una delle universit\u00e0 pi\u00f9 importanti per quanto riguarda l'ingegneria e la tecnologia. Sin dalla sua istituzione, ha giocato un ruolo fondamentale nella storia del programma aerospaziale intrapreso dalla Russia.\nL'Universit\u00e0 statale di Samara \u00e8 invece una delle pi\u00f9 prestigiose universit\u00e0 della Russia europea, grazie ad insegnamenti quali giurisprudenza, sociologia e filologia inglese.\nAnche la ricerca scientifica \u00e8 molto seguita a Samara. L'Universit\u00e0 tecnica statale di Samara (SamGTU) venne invece fondata nel 1914. Sono presenti 11 facolt\u00e0 con oltre studenti (2009) e insegnanti. Nel campus universitario ci sono quattro dormitori e dieci edifici dedicati allo studio.\nRisale al 1942 la fondazione dell'Universit\u00e0 nazionale di ricerca che in seguito fu intitolata a Sergej Pavlovi\u010d Korol\u00ebv.\nInfrastrutture e trasporti.\nTrasporto stradale.\nSamara \u00e8 servita da alcune autostrade e superstrade di importanza federale:\nSamara \u00e8 servita da strade di importanza regionale:\nAereo.\nLa citt\u00e0 \u00e8 servita dall'Aeroporto Internazionale di Samara-Kurumo\u010d con i voli di linea verso le principali citt\u00e0 russe e all'estero verso l'Asia centrale, il Medio Oriente e verso Francoforte, Rimini e Praga. All'Aeroporto di Samara si basa la compagnia aerea russa la Samara Airlines.\nLa citt\u00e0 \u00e8 dotata di una linea metropolitana dal 1987, tuttora in fase di ampliamento, e di una rete tramviaria. Sono inoltre presenti dei treni locali che collegano il centro della citt\u00e0 ai quartieri limitrofi, una fitta rete tramviaria, autobus sia pubblici che privati e un filobus.\nA livello ferroviario la sua stazione centrale \u00e8 un importante snodo per trasporti nazionali ed internazionali, tra cui spicca il treno espresso \"Sibirjak\", nel tracciato Berlino\u2013Ufa. Essa \u00e8 stata completata nel 2008 ed \u00e8 una delle pi\u00f9 moderne stazioni di tutta la Russia.\nSport.\nLa principale squadra calcistica cittadina \u00e8 il , militante nella Prem'er-Liga russa. La Cosmos Arena, costruita nel 2014, ospita le loro partite di calcio e ha una capienza di spettatori, ed ha sostituito in occasione del mondiale il vetusto Stadio Metallurg (Samara). Samara ha avuto anche un'importante squadra femminile di basket chiamata VBM-SGAU, ma nel 2007, prima dell'inizio della regular season, vennero venduti i diritti al CSKA che spost\u00f2 la squadra nella citt\u00e0 moscovita. La squadra di basket maschile, il Basketbol'nyj klub Krasnye Kryl'ja Samara, milita nella Basketball Super League russa. La squadra di bandy si chiama \u0426\u0421\u041a \u0412\u0412\u0421 e gioca nella seconda divisione russa. Samara ha infine dato i natali ad alcuni personaggi famosi nel mondo sportivo quali i giocatori di hockey su ghiaccio Sergej Vostrikov, (attivo tra gli anni'80 e '90, con presenze nella nazionale dell') e Sem\u00ebn Varlamov (che si \u00e8 laureato campione del mondo con la nel 2012), e alla tennista Anastasija Pavlju\u010denkova, che ha raggiunto il tredicesimo posto del ranking mondiale WTA."}
{"id": "773804", "revid": "287204", "url": "https://it.wikipedia.org/wiki?curid=773804", "title": "Allione (fiume)", "text": "L'Allione \u00e8 un torrente della provincia di Brescia. Nasce al Passo del Sellero, nelle Alpi Orobie, percorre la Valle del Sellero e la Valle di Paisco e confluisce da destra nell'Oglio a Forno d'Allione, frazione di Berzo Demo, in Val Camonica.\nI principali affluenti sono il Largone, lo Scala, ed il Valle dei Molini da sinistra, ed il Vivione, il Gardena, l'Erbigno, il Vallorta, il Manna ed il Plaberta da destra. Bagna Paisco Loveno e Forno d'Allione. I comuni attraversati sono Paisco Loveno e Malonno sulla sponda sinistra, Cerveno, Ono San Pietro, Capo di Ponte, Sellero e Berzo Demo sulla sponda destra.\nLa Valle di Paisco \u00e8 percorsa dalla Strada statale 294 della Valle di Scalve tra Forno d'Allione ed il Passo del Vivione.\nEtimologia.\nLa nomenclatura del torrente deriva dall'evoluzione della parola \"\"vallis\", divenuta poi \"valleone\" e quindi poi \"Allione\"\"."}
{"id": "773805", "revid": "125943818", "url": "https://it.wikipedia.org/wiki?curid=773805", "title": "The Hardy Boyz", "text": "Gli Hardy Boyz, conosciuti anche con il nome di Team Xtreme, sono un tag team di wrestling attiva prevalentemente nella World Wrestling Federation/Entertainment e nella Total Nonstop Action in quattro diversi periodi, formata dai fratelli Matt e Jeff Hardy.\nNel corso della loro carriera, i due hanno legato indissolubilmente il loro nome ad alcuni incontri specialistici come i Tables, Ladders and Chairs match e i Ladder match; vengono inoltre ricordati per le lunghe ed accese rivalit\u00e0 avute all'inizio degli anni duemila con Edge e Christian e i Dudley Boyz.\nIn totale i fratelli Hardy hanno vinto sei volte il World Tag Team Championship e una volta ciascuno il Raw Tag Team Championship, lo SmackDown Tag Team Championship, il WCW World Tag Team Championship e il TNA World Tag Team Championship.\nCarriera.\nWorld Wrestling Federation (1998\u20132002).\nMatt e Jeff Hardy ottengono un contratto a lungo termine con la World Wrestling Federation nel 1998; nascono cos\u00ec gli Hardy Boyz. Nei mesi finali del 1998 e nei primi mesi del 1999 raccolsero diverse vittorie e sconfitte tra cui la vittoria in coppia contro Mens Teioh &amp; Sho Funaki nell'edizione di Sunday Night Heat prima del PPV Breakdown e la sconfitta in singolo di Matt contro Duane Gill con in palio il Light Heavyweight Championship a Sunday Night Heat prima del PPV Rock Bottom, fino ad arrivare alla loro prima grande vittoria: il 5 luglio 1999 sconfissero gli Acholytes (Bradshaw e Faarooq) conquistando per la prima volta nella loro carriera i titoli di coppia in WWF. Il loro regno, per\u00f2, dur\u00f2 circa un mese poich\u00e9 vennero sconfitti dagli Acolytes.\nA WrestleMania 2020, Matt e Jeff sono stati coinvolti in un triple threat Ladder tag team match valido per i WWF Tag Team Titles contro i campioni Edge &amp; Christian e i Dudley Boyz; match vinto da Edge &amp; Christian.\nNei mesi successivi intrapresero una faida con i Right to Censor dove persero le cinture di coppia, e successivamente anche una rivalit\u00e0 con i Radicalz iniziata a causa di Dean Malenko che era attratto dalla fidanzata di Matt, Lita. Lita rest\u00f2 insieme a Matt, ma ad Armageddon vennero sconfitti dai Radicalz. Sia Matt che Jeff parteciparono alla Royal Rumble del 2001 finendo per eliminarsi a vicenda. A WrestleMania X-Seven venne sancito un altro TLC match tra gli Hardy Boyz, i Dudley Boyz (campioni) ed Edge &amp; Christian che uscirono vittoriosi; questo sar\u00e0 il match dell'anno del 2001. Dopo WrestleMania gli Hardy Boyz intrapresero una grande rivalit\u00e0 contro niente meno che Triple H e Stone Cold Steve Austin dove Jeff, grazie all'aiuto di Matt, riusc\u00ec a strappare il titolo Intercontinentale a Triple H e successivamente il Team Xtreme al completo ha avuto la meglio sul team composto da Triple H, Stone Cold Steve Austin e Stephanie McMahon.\nNell'aprile del 2001 Matt Hardy sconfisse Eddie Guerrero conquistando il titolo Europeo e lo difese con successo quattro giorni dopo nel PPV Backlash contro Eddie Guerrero e Christian. Matt \u00e8 stato campione per 126 giorni, 2\u00b0 regno pi\u00f9 lungo del titolo europeo dopo quello di British Bulldog. I tre vennero coinvolti anche nell'Invasion dove conquistarono ancora una volta i titoli di coppia della WWF e anche il titolo di coppia WCW sconfiggendo Booker T &amp; Test. Nell'autunno del 2001 Matt e Jeff iniziarono a litigare in quanto Matt era convinto che Jeff e Lita stavano costruendo una relazione amorosa e arrivarono addirittura ad un match dove l'arbitro \u00e8 stata proprio Lita e ad uscire vincitore \u00e8 stato Jeff Hardy nonostante Lita ha contato lo schienamento vincente mentre Matt aveva un piede sulla corda. Matt, qualche giorno dopo, si prese una piccola rivincita sconfiggendo Jeff e Lita in un Handicap match. Il team si sciolse momentaneamente: Matt era solo mentre Jeff era accompagnato da Lita.\nQuesta separazione non dur\u00f2 tanto perch\u00e9 nella Royal Rumble 2002 il team si riun\u00ec. A No Way Out parteciparono a un Tag Team Turmoil vinto dagli APA e a WrestleMania ad un Fatal 4 Way elimination Tag Team valido per i titoli di coppia contro gli APA, Billy &amp; Chuck (campioni) e i Dudley Boyz; ma a vincere sono stati Billy e Chuck che hanno conservato le cinture. Successivamente iniziarono una piccola rivalit\u00e0 con il neo arrivato Brock Lesnar dove per\u00f2 vennero sconfitti a Judgment Day. In questo periodo Matt e Jeff erano orfani di Lita che si era infortunata sul set di \"Dark Angel\". Matt, Jeff e Lita non saranno mai pi\u00f9 nello stesso team. Inizi\u00f2 una nuova era nella WWE, la Ruthless Aggression, e Mr. McMahon sanc\u00ec un match valido per l'Undisputed WWE Championship tra Jeff Hardy e Undertaker, facendo salire cos\u00ec il valore di Jeff mentre Matt era diventato un mid-carder.\nIl 27 novembre 2006, nel corso di una puntata di RAW, gli Hardys lanciarono una sfida in vista di December to Dismember aperta a chiunque volesse affrontarli; a raccogliere la richiesta furono gli MNM, riuniti per l'occasione. I 4 ebbero una prima occasione di scontro in una puntata di ECW on Sci Fi e nel corso del match del pay-per-view furono gli Hardys ad avere la meglio. Inizi\u00f2 un feud tra le due coppie che prescindeva dall'effettiva appartenenza al roster dei quattro (Matt Hardy e Joey Mercury combattono a SmackDown!, mentre Jeff Hardy e Johnny Nitro lottano nel roster di RAW). Nel corso di un \"Fatal Four Way Ladder Match\" (al quale presero parte, oltre agli Hardys ed agli MNM, i team composti da William Regal e Dave Taylor e da Brian Kendrick e Paul London) Joey Mercury sub\u00ec un grave infortunio al viso che ha richiesto un'operazione e molti punti di sutura; ci\u00f2 imped\u00ec il regolare proseguimento del feud.\nNella puntata di RAW del 2 aprile 2006, svoltasi il giorno dopo WrestleMania 23, gli Hardyz hanno conquistato il World Tag Team Championship sconfiggendo nove tag team (tra cui quello formato dai campioni John Cena e Shawn Michaels) in una Over the Top Rope Battle Royal Match a coppie.\nDomenica 29 aprile 2007, nel primo match della card di Backlash, gli Hardyz hanno difeso con successo il Titolo contro la coppia formata da Lance Cade e Trevor Murdoch. Il duo ha difeso le cinture a Judgment Day dall'assalto di Cade e Murdoch.\nNel corso della puntata di RAW del 4 giugno 2007 gli Hardys hanno perso il titolo in favore di Cade e Murdoch. A il duo ha sfidato nuovamente Cade e Murdoch per il titolo, senza successo. Dopo questo match, gli Hardyz ricominciano le carriere da singoli, comunque combattendo qualche Tag Team match occasionalmente.\nTotal Nonstop Action (2010\u20132011).\nJeff fa il suo ritorno alla TNA nella puntata di \"Impact\u01c3\" del 4 gennaio 2010 e vince il TNA World Heavyweight Championship a Bound for Glory nel mese di ottobre. Il 9 gennaio 2011 Matt debutta nella TNA a Genesis sconfiggendo Rob Van Dam e nella stessa sera interferisce nel match tra suo fratello Jeff e Mr. Anderson valevole per il titolo del mondo di Jeff sancendo il ritorno degli Hardys dopo quasi un anno e mezzo, anche se a vincere il titolo \u00e8 Mr. Anderson grazie a Rob Van Dam. I due fratelli fanno parte degli Immortals, fazione creata da Hulk Hogan. Il 13 gennaio 2011 Matt e Jeff tornano a combattere insieme sconfiggendo Van Dam e Mr. Anderson.\nRitorno in TNA (2014\u20132017).\nIl 24 luglio 2014 Matt ritorna alla TNA per riunirsi con Jeff e sfidare i Wolves per il TNA World Tag Team Championship. Le coppie si affrontano la settimane seguente nella puntata speciale di \"Impact Wrestling\" denominata Destination X, senza per\u00f2 riuscire a conquistare il titolo, mentre il 14 agosto sfidano il Team 3D in un match di coppia, dove per\u00f2 perdono nuovamente. La settimana dopo sia gli Hardy Boyz che il team 3D vogliono conquistare il titolo, dunque sfidano i Wolves per la settimana seguente in un TNA World Tag Team Championship Series three-way match, dove a vincere \u00e8 il Team 3D.\nRitorno in WWE (2017\u20132018).\nGli Hardy Boyz hanno fatto il loro ritorno a sorpresa in WWE il 2 aprile 2017 a WrestleMania 33, inserendosi nel Fatal 4-Way Ladder match per il Raw Tag Team Championship che includeva anche i campioni Luke Gallows e Karl Anderson, Enzo Amore e Big Cass e Cesaro e Sheamus, conquistando le cinture di coppia per la prima volta; si tratta del settimo titolo di coppia dei fratelli Hardy in WWE. Nella puntata di \"Raw\" del 3 aprile gli Hardyz hanno difeso con successo i titoli contro Luke Gallows e Karl Anderson. Nella puntata di \"Raw\" del 10 aprile gli Hardy Boyz e Cesaro e Sheamus hanno sconfitto Luke Gallows, Karl Anderson e gli Shining Stars (Primo e Epico). Il 30 aprile, a Payback, gli Hardyz hanno difeso con successo i titoli contro Cesaro e Sheamus. Nella puntata di \"Raw\" del 29 maggio gli Hardy Boyz e l'Intercontinental Champion Dean Ambrose hanno sconfitto Cesaro, Sheamus e The Miz. Il 4 giugno, ad Extreme Rules, gli Hardy Boyz hanno perso il WWE Raw Tag Team Championship a favore di Cesaro e Sheamus in uno Steel Cage match dopo 63 giorni di regno.\nReunion (2022-presente).\nIl 18 gennaio 2022, Matt annunci\u00f2 la reunion degli Hardys per un tour che partir\u00e0 dal 12 marzo."}
{"id": "773809", "revid": "170423", "url": "https://it.wikipedia.org/wiki?curid=773809", "title": "National Basketball Association 1960-1961", "text": "La stagione della National Basketball Association 1960-1961 fu la 15\u00aa edizione del campionato NBA. La stagione si concluse con la vittoria dei Boston Celtics, che sconfissero i St. Louis Hawks per 4-1 nelle finali NBA."}
{"id": "773810", "revid": "124695422", "url": "https://it.wikipedia.org/wiki?curid=773810", "title": "Cratere Mallet", "text": "Mallet \u00e8 un cratere lunare intitolato al geologo irlandese Robert Mallet. Si trova vicino alla valle chiamata Vallis Rheita, nell'irregolare quadrante sudorientale. A nordovest lungo la stessa valle si trova il cratere Young.\nMallet \u00e8 una formazione antica con un bordo estremamente eroso. Il cratere correlato 'Mallet A' si trova nella parte sudoccidentale del fondale interno, ed arriva fino alla parete interna di sudovest. 'Mallet B' \u00e8 molto vicino a 'Mallet A'; si trova soltanto a qualche chilometro oltre la parete. La Vallis Rheita attraversa la parte nordorientale dell'orlo, formando un taglio quasi lineare lungo la parte esterna del bordo. Ci\u00f2 che resta del fondale interno \u00e8 punteggiato di crateri minori, soprattutto nelle vicinanze della parete interna settentrionale.\nCrateri correlati.\nAlcuni crateri minori situati in prossimit\u00e0 di Mallet sono convenzionalmente identificati, sulle mappe lunari, attraverso una lettera associata al nome."}
{"id": "773814", "revid": "170423", "url": "https://it.wikipedia.org/wiki?curid=773814", "title": "National Basketball Association 1961-1962", "text": "La stagione della National Basketball Association 1961-1962 fu la 16\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-3 nelle finali NBA.\nVoci correlate.\nLista dei top scorer stagionali della NBA"}
{"id": "773819", "revid": "170423", "url": "https://it.wikipedia.org/wiki?curid=773819", "title": "National Basketball Association 1962-1963", "text": "La stagione della National Basketball Association 1962-1963 fu la 17\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-2 nelle finali NBA."}
{"id": "773820", "revid": "287204", "url": "https://it.wikipedia.org/wiki?curid=773820", "title": "Cratere Malyy", "text": "Malyy \u00e8 un cratere lunare intitolato ad Aleksandr L. Malyy. Si trova sulla faccia nascosta della Luna, ed \u00e8 quindi invisibile dalla Terra. \u00c8 situato a sud-sudest del cratere Artamonov, mentre leggermente verso est-nordest si trova il cratere Deutsch. La zona di territorio a sudovest di Malyy forma una pianura abbastanza regolare punteggiata da piccoli crateri e da formazioni ormai sepolte.\nParecchi crateri minori si sovrappongono a parti del bordo di Malyy, e l'orlo \u00e8 generalmente eroso ed irregolare. Il cratere correlato 'Malyy G', appena ad est, \u00e8 molto pi\u00f9 definito, con un bordo estremamente frastagliato, ed \u00e8 dunque molto pi\u00f9 giovane.\nCrateri correlati.\nAlcuni crateri minori situati in prossimit\u00e0 di Malyy sono convenzionalmente identificati, sulle mappe lunari, attraverso una lettera associata al nome."}
{"id": "773821", "revid": "767487", "url": "https://it.wikipedia.org/wiki?curid=773821", "title": "D-A-D", "text": "I D-A-D (detti anche D.A.D o D:A:D) sono un gruppo hard rock danese, precedentemente conosciuti come Disneyland After Dark, nome che furono costretti a cambiare dopo alcune azioni legali da parte della Walt Disney Company.\nIl nome originale fu dato dal bassista Stig Pedersen, il quale riteneva che riflettesse il loro stile musicale. Quando iniziarono a diventare famosi all'interno degli Stati Uniti, la Walt Disney Company decise di intentare causa alla band per l'uso non autorizzato del marchio. Per evitare la causa, il gruppo cambi\u00f2 il nome prima in D.A.D, poi in D:A:D nel 1995, ispirato da un disegno fatto da tre fan. Con il diffondersi di Internet, il nome D:A:D si rivel\u00f2 inadatto perch\u00e9 i due punti non possono essere utilizzati nell'indirizzo di un sito web, cos\u00ec nel 2000 fu scelto l'attuale D-A-D.\nI D-A-D iniziarono a suonare sotto il nome di Disneyland After Dark, a Copenaghen durante i primi anni ottanta. pubblicarono il primo EP nel 1985 per poi raggiungere il mercato internazionale nel 1989 con l'album \"No Fuel Left for the Pilgrims\".\nStoria.\nStig e Jesper diventarono amici nel 1982 e nello stesso anno decisero di formare una band. La prima formazione dei D-A-D risale all'autunno del 1982 con Jesper, Stig, Peter e Lene Glumer, fidanzata di Stig. Nel dicembre dell'82 costrinsero Lene Glumer a lasciare la band, perch\u00e9 ritenevano che non si adattasse alla loro musica. Fecero il loro primo concerto nel club Sundby Algaard, quando Lene Glumer era ancora membro della band.\nLa formazione originale del gruppo sub\u00ec un unico cambiamento, quando nel 1999 Laust Sonne prese il posto del batterista e membro fondatore Peter Lundholm Jensen.\nStile.\nLo stile musicale dei D-A-D si pu\u00f2 facilmente inserire nel contesto heavy metal, nonostante le sfumature grunge presenti in \"Helpyourselfish\". Ci\u00f2 che li differenzia dagli altri gruppi rock e punk sono i testi: fin dal primo album i D-A-D decisero di infondere in essi un sottile umorismo, invece che puntare sulla depressione o raccontare gli orrori della societ\u00e0. Anche le esibizioni live sono capaci di divertire, soprattutto per merito del bassista Stig.\nI primi album sono caratterizzati da un forte accento danese nella pronuncia delle parole inglesi, accento che poi scomparir\u00e0 nei lavori successivi per fare posto a un inglese regolare."}
{"id": "773830", "revid": "106990", "url": "https://it.wikipedia.org/wiki?curid=773830", "title": "Giuseppe Siri", "text": "Convinto difensore della tradizione liturgica e dottrinale della Chiesa e avversario delle ideologie totalitarie del XX secolo, che riteneva incompatibili con la fede cattolica, Giuseppe Siri sal\u00ec rapidamente i gradi della gerarchia ecclesiastica fino a diventare vescovo ausiliare a 38 anni, arcivescovo di Genova a 40 e cardinale a 47.\nGovern\u00f2 l'arcidiocesi ligure dal 1946 al 1987, e, con i suoi 41 anni di durata, il suo episcopato fu probabilmente il pi\u00f9 lungo della chiesa genovese. Partecip\u00f2 a quattro conclavi, durante i quali venne sempre indicato fra i papabili. Siri fu anche, fra le varie cariche ricoperte, presidente della Conferenza Episcopale Italiana dal 1959 al 1965.\nIl suo carattere deciso, poco incline ai compromessi, e la tenace difesa delle proprie convinzioni divisero spesso l'opinione pubblica, suscitando grandi consensi e forti opposizioni. A Genova, citt\u00e0 cui fu profondamente legato, fond\u00f2 e sostenne numerose organizzazioni assistenziali, pastorali e culturali. Scrittore molto prolifico, la sua vastissima produzione si articola in centinaia di titoli, suddivisi fra lettere pastorali, libri, discorsi, omelie, articoli e relazioni.\nLa sua citt\u00e0 natale gli ha dedicato la \"Galleria Cardinale Giuseppe Siri\", ingresso principale del teatro Carlo Felice.\nBiografia.\nI primi anni.\nGiuseppe Siri nacque a Genova il 20 maggio 1906 al numero 4 di Distacco Piazza Marsala, vicino a via Assarotti. La madre, Giulia Bellavista (1874-1948), era originaria di Gatteo, in provincia di Forl\u00ec, e svolgeva le mansioni di portinaia presso quello stabile. Il padre, Nicol\u00f2 Siri (1874-1966), era nato a Vara Superiore di Martina Olba, sulle alture fra Genova e Savona, ed era una sorta di tuttofare nella manutenzione degli appartamenti signorili. Giuseppe ricevette il battesimo il successivo 26 maggio nella basilica di Santa Maria Immacolata in via Assarotti, cui rest\u00f2 affettivamente legato per tutta la vita.\nDi intelligenza precoce, venne iscritto alla prima elementare presso la scuola Descalzi di via Ricci all'et\u00e0 di quattro anni. A otto ricevette la prima comunione e la cresima dalle mani di Tommaso Pio Boggiani, amministratore apostolico dell'arcidiocesi di Genova. Gli ottimi risultati scolastici del bambino destarono l'interesse di un agente di borsa, amico di suo padre Nicol\u00f2. L'uomo, senza figli, aveva lasciato intendere a Nicol\u00f2 di voler costruire un futuro per il bambino, insegnandogli a gestire l'attivit\u00e0 borsistica per affidargli il proprio studio quando si fosse ritirato dall'attivit\u00e0.\nGiuseppe inizi\u00f2 allora a fare la spola fra il suo ufficio e il Palazzo della Borsa, sito in piazza De Ferrari. Dopo tre giorni, tuttavia, il bambino manifest\u00f2 il proprio disinteresse per quel tipo di attivit\u00e0, rivelando a sua madre di non voler continuare. Frequent\u00f2 regolarmente la basilica di Santa Maria Immacolata come chierichetto e, a nove anni, manifest\u00f2 la volont\u00e0 di farsi prete. Entr\u00f2 nel seminario minore di Genova, all'epoca in localit\u00e0 Chiappeto, all'et\u00e0 di dieci anni, il 16 ottobre 1916.\nIl suo temperamento molto vivace, per\u00f2, durante il primo anno quasi gli cost\u00f2 l'espulsione. Un forte rimprovero del rettore lo calm\u00f2 completamente, e, di fronte al rischio di non poter soddisfare il suo desiderio di diventare sacerdote, Giuseppe cambi\u00f2 del tutto e risult\u00f2 sempre fra i migliori della sua classe. Nel 1917 pass\u00f2 al seminario maggiore in via di Porta degli Archi, nel centro della citt\u00e0. Le sue pagelle, nel corso degli anni, parlano di Siri come \u00abattivo, disciplinato, studioso, volenteroso, ma superbietto\u00bb.\nL'impostazione del seminario di Genova, durante la sua permanenza, era ancora saldamente legata agli schemi educativi tradizionali: gi\u00e0 da parecchi anni non esisteva pi\u00f9 il cosiddetto \"chiericato esterno\" e i ragazzi dovevano obbligatoriamente risiedere in seminario. La severit\u00e0 quasi militaresca dell'ambiente, i cui orari alternavano studio e preghiera, era mitigata solo dalla passeggiata del gioved\u00ec pomeriggio, l'unica attivit\u00e0 ricreativa concessa ai seminaristi, durante la quale i ragazzi, rigorosamente in talare e in fila per due, arrivavano a piedi fino ad Albaro, per poi tornare indietro.\nVisti gli ottimi profitti, il 10 luglio 1926 il cardinale Carlo Dalmazio Minoretti, all'epoca arcivescovo di Genova, dopo l'ultimo esame in seminario gli comunic\u00f2 la volont\u00e0 di mandarlo a studiare a Roma, dove, ospite del Pontificio seminario lombardo, venne iscritto alla Pontificia Universit\u00e0 Gregoriana.\nIl presbiterato.\nIl 22 settembre 1928, nella cattedrale di San Lorenzo a Genova, Giuseppe Siri ricevette l'ordinazione sacerdotale dalle mani del cardinale Minoretti. Il giorno seguente celebr\u00f2 la sua prima messa nella basilica di Santa Maria Immacolata e poi torn\u00f2 subito a Roma per completare gli studi. Il 22 giugno 1929, presso la Pontificia Universit\u00e0 Gregoriana, si laure\u00f2 \"summa cum laude\" in teologia. Durante gli ultimi mesi prima della laurea Siri fu anche cappellano a Castel Giubileo, alle porte di Roma. Il successivo 28 giugno, quando comunic\u00f2 la notizia della laurea a pieni voti al cardinale Minoretti, quest'ultimo gli preannunci\u00f2 la nomina a professore di teologia dogmatica nel seminario di Genova.\nIl 30 giugno, mentre si recava alla basilica di San Paolo fuori le mura per assistere alla beatificazione di Francesco Maria da Camporosso, il cavallo che trainava il suo calesse si imbizzarr\u00ec al passaggio di alcune motociclette. L'urto del calesse contro un albero sbalz\u00f2 Siri di alcuni metri, facendolo precipitare a terra. Venne raccolto e trasportato presso il Pontificio seminario lombardo, dove risiedeva, in stato di coma per commozione cerebrale. Rest\u00f2 privo di sensi per trenta ore, per poi risvegliarsi senza aver riportato alcuna conseguenza permanente. Il cardinale Minoretti rest\u00f2 molto scosso dall'incidente e lo raccont\u00f2 a papa Pio XI, il quale per settimane continu\u00f2 a chiedere dello stato di salute di Siri.\nRimessosi, don Giuseppe Siri torn\u00f2 a Genova e inizi\u00f2 a insegnare teologia dogmatica nell'ottobre 1929, incarico che mantenne fino al 1946. Sempre nel 1929 fond\u00f2 la cosiddetta \"Opera delle minestre\", successivamente ribattezzata \"Auxilium\", per assistere i senzatetto e distribuire pasti caldi. Per un anno, nel 1930, Siri fu anche docente di teologia fondamentale. Nel 1931, dietro segnalazione del cardinale Minoretti, la fondatrice dell'Opera Villa Maria, un'associazione che teneva corsi per universitari e per professionisti, lo cerc\u00f2 per partecipare come conferenziere a dei seminari di cultura religiosa in varie citt\u00e0 italiane. In quel periodo Siri diede alle stampe due fra le sue prime opere, \"La ricostruzione della vita sociale\" e \"Corso di teologia per laici\".\nIn occasione di una sua conferenza a Roma, papa Pio XI lo fece convocare in Vaticano per conoscerlo di persona. Nonostante i gi\u00e0 numerosi impegni, nel 1936 il cardinale Minoretti lo nomin\u00f2 esaminatore prosinodale presso la curia arcivescovile, rettore del Collegio Teologico San Tommaso d'Aquino e cappellano presso il santuario di Nostra Signora delle Grazie al Molo, la chiesa di Nostra Signora Assunta e Santa Zita e l'Opera Giosu\u00e8 Signori. Nello stesso periodo collabor\u00f2 come conferenziere per l'Opera San Giovanni Battista, fu vice assistente della FUCI genovese, docente per l'Azione Cattolica e relatore ai seminari di studio delle Settimane di Camaldoli.\nNel 1937 venne anche nominato insegnante di religione presso i licei D'Oria e Mazzini. Il 13 marzo 1938 mor\u00ec il cardinale Minoretti, e, il successivo 17 marzo, Pio XI nomin\u00f2 Pietro Boetto nuovo arcivescovo di Genova, il quale fece il suo ingresso in diocesi il 9 maggio 1938. In quel periodo Siri diede inizio al \"Focolare\", un progetto per seguire i ragazzi anche al di fuori della scuola. Come i cardinali Minoretti e Boetto, anche Siri espresse posizioni molto critiche nei confronti del fascismo e, durante le sue lezioni in seminario, rigettava apertamente le filosofie totalitarie e razziste proprie del regime.\nL'episcopato.\nA Roma, nell'aprile 1941, Siri tenne una conferenza a Palazzo Colonna, cui parteciparono, fra il pubblico, anche i nipoti di papa Pio XII. Pochi giorni dopo Siri ricevette una telefonata da monsignor Giovanni Battista Montini, all'epoca sostituto della Segreteria di Stato della Santa Sede, nella quale lo informava che il pontefice voleva conoscerlo. Dopo l'incontro papa Pacelli rest\u00f2 in costante contatto con Siri. Nel 1943, a Genova, fond\u00f2 l'Opera dei Cappellani del Lavoro, per portare assistenza pastorale all'interno delle fabbriche. A differenza dei preti operai francesi, per\u00f2, Siri volle che i suoi sacerdoti facessero solo i sacerdoti, pur condividendo con i lavoratori i momenti difficili aziendali.\nDurante la seconda guerra mondiale il clero genovese intraprese, attraverso la Delegazione Assistenza Emigranti Ebrei, un'intensa attivit\u00e0 di soccorso in favore dei perseguitati. L'organizzazione, nata per soccorrere gli ebrei tedeschi rifugiati in Italia, si occupava ora di proteggere gli ebrei italiani ricercati dai fascisti e dai nazisti. Boetto e Siri, insieme ad altri collaboratori, fra le varie cose provvidero personalmente a fornire ai ricercati falsi documenti d'identit\u00e0. L'11 marzo 1944, dietro segnalazione del cardinale Boetto, Pio XII lo elesse vescovo titolare di Liviade, nominandolo al contempo vescovo ausiliare dell'arcidiocesi di Genova. Come stemma episcopale Siri mantenne quello della propria famiglia, mentre come motto scelse le parole \"Non nobis Domine\", incipit del salmo \"Non nobis Domine, non nobis, sed nomini tuo da gloriam\" (\"Non a noi, Signore, non a noi, ma al tuo nome da' gloria\"). L'annuncio della sua promozione fu accolto con generale gradimento; le uniche riserve vennero espresse dai rappresentanti del governo fascista di Sal\u00f2, secondo i quali \u00abSiri non poteva essere gradito per le sue idee\u00bb.\nRicevette l'ordinazione nella cattedrale di San Lorenzo, il successivo 7 maggio, dalle mani del cardinale Boetto. Tempo dopo istitu\u00ec la Delegazione Arcivescovile Universitaria, che divent\u00f2 il motore per numerose iniziative culturali. Durante la seconda guerra mondiale Siri si prodig\u00f2 per aiutare gli sfollati, rischiando spesso la vita, e riattiv\u00f2 l'opera \"Auxilium\" con don Giovanni Cicali e il supporto di Giacomino Costa. Il 7 giugno 1944 il cardinale Boetto, informato che i tedeschi lo stavano cercando per arrestarlo, gli ordin\u00f2 di lasciare la citt\u00e0. Siri ripar\u00f2 allora a Carsi, una frazione di Valbrevenna. Avuta notizia che i tedeschi lo avevano localizzato, si trasfer\u00ec al santuario di Nostra Signora della Guardia a Ceranesi. Nel gennaio 1945 si rec\u00f2 in Lombardia, presso l'allora ministro dell'agricoltura Edoardo Moroni, allo scopo di chiedere cibo per i poveri e buoni per ottenere derrate alimentari, tornando a Genova con l'automobile colma di beni e la promessa, da parte di Gullo, di far arrivare regolarmente provviste ai genovesi.\nI partigiani, tuttavia, avevano deciso di non lasciar transitare verso Genova alcun tipo di approvvigionamento, nel timore che potesse essere destinato ad alimentare i tedeschi. Siri, allora, si ritrov\u00f2 a Rocchetta Ligure per trattare con i capi partigiani e per convincerli a lasciar passare le derrate. Lo stesso Siri, quando uno dei presenti obiett\u00f2 che \u00abla popolazione avrebbe dovuto seguire l'esempio dei partigiani e rifugiarsi nei monti\u00bb, raccont\u00f2 che: \u00abA questo punto persi la pazienza; dimostrai che la popolazione erano le loro donne, i loro figli e parenti [...] Nella mia perorazione mi scaldai davanti a tanta asineria fino a perdere del tutto il lume della ragione (l'unica volta in vita mia). Vomitai tutte le parolacce che avevo sentito da bambino nei vicoli di Genova e che mai avevo usato, [...] senza accorgermi affatto che stavo parlando con un linguaggio poco adatto alla mia condizione di vescovo, per\u00f2 vinsi\u00bb. I partigiani accettarono allora di far transitare le scorte di cibo.\nNei primi giorni di aprile del 1945 i tedeschi in ritirata predisposero un piano per far saltare in aria il porto di Genova, che fu minato con 360 bombe. Siri si rec\u00f2 allora a Nervi, dove aveva sede il comando tedesco, con una lettera del cardinale Boetto nella quale il porporato pregava gli ufficiali tedeschi di abbandonare i loro progetti. Siri consegn\u00f2 a mano la lettera al capitano di vascello Max Berninghaus, comandante in seconda della Kriegsmarine a Genova, e cerc\u00f2 di convincerlo a desistere dai suoi piani, ma quest'ultimo non sembr\u00f2 intenzionato a cambiare idea. Al termine del colloquio l'ufficiale si limit\u00f2 a dire che avrebbe trasmesso la lettera di Boetto direttamente a Karl D\u00f6nitz, congedando Siri.\nLa mattina del 23 aprile Berninghaus convoc\u00f2 Siri, lo inform\u00f2 che il comando germanico aveva accolto la richiesta di Boetto e che il porto non sarebbe stato distrutto, a patto che la popolazione di Genova non avesse attaccato l'esercito tedesco in ritirata. In caso contrario, le strutture portuali sarebbero state fatte saltare in aria. Siri accett\u00f2, e, nel pomeriggio dello stesso giorno, ricevette il console von Etzdorf, che chiedeva con urgenza di vederlo. Il console gli mostr\u00f2 un telegramma di Rudolf Rahn, plenipotenziario di Hitler presso la Repubblica Sociale Italiana, il quale ordinava: \u00abConsegnate Genova al vescovo Siri\u00bb. Nel corso della notte fra il 23 e il 24 il Comitato di Liberazione Nazionale decise di proclamare l'immediata insurrezione armata contro i tedeschi in ritirata. Siri, la mattina del 24, assistette a un durissimo scontro a fuoco fra squadre partigiane e militari tedeschi in piazza De Ferrari, che lasci\u00f2 al suolo numerosi morti.\nIl comando tedesco minacci\u00f2 subito di far detonare le mine del porto se i partigiani non avessero immediatamente interrotto le loro azioni. Siri, che si trovava a San Fruttuoso, contatt\u00f2 allora Giuseppe Machiavelli, capo dei partigiani che sorvegliavano la darsena, per convincerli a sospendere le operazioni relative all'insurrezione nell'area del porto. L'intervento ottenne l'effetto voluto, e, dal porto, cessarono gli attacchi. Siri avvert\u00ec allora i tedeschi che i partigiani non avrebbero pi\u00f9 sparato, ricordandogli di mantenere la promessa di non distruggere le strutture portuali. La mattina del 25 aprile il generale G\u00fcnther Meinhold, comandante dell'area di Genova, chiese di arrendersi nelle mani del cardinale Boetto. Siri organizz\u00f2 la cerimonia di resa in modo che avesse la massima risonanza possibile, affinch\u00e9 la popolazione potesse avere un segno tangibile della fine della guerra e interrompesse completamente ogni ostilit\u00e0.\nNel corso dei decenni successivi diverse persone (fra cui, oltre al cardinale Siri, anche il CLN, Mario Arillo, alcuni ex militanti della X\u00aa Flottiglia MAS, gruppi di disertori della RSI convinti dai partigiani, eccetera) si diedero il merito, a torto o a ragione, di aver salvato il porto cittadino, la cui incolumit\u00e0 \u00e8 probabilmente addebitabile non tanto all'azione di un singolo, bens\u00ec all'insieme delle attivit\u00e0 positivamente intraprese dalle varie parti.\nSecondo alcune tesi, nel periodo immediatamente successivo al termine della seconda guerra mondiale Siri sarebbe stato coinvolto nel salvataggio di alcuni esponenti del regime nazista in fuga verso il Sud America. Il suo appoggio, pi\u00f9 o meno indiretto, avrebbe riguardato i sacerdoti croati che appoggiarono il piano ODESSA, e si sarebbe concretizzato in una collaborazione con il vescovo Alois Hudal, che fu tra gli organizzatori delle \"ratline\", il sistema di vie di fuga dall'Europa utilizzato dai nazisti. Tuttavia, l'unico fatto certo che colleghi Siri, seppur indirettamente, a quegli eventi \u00e8 il caso di padre Damaso da Celle Ligure, persona di fiducia e poi suo confessore, che incontr\u00f2 a Genova nel 1950 uno sconosciuto in procinto di imbarcarsi per l'America meridionale, tale Riccardo Klement, successivamente rivelatosi essere il gerarca nazista Adolf Eichmann. Inoltre, la promozione di Siri ad arcivescovo fu accolta positivamente proprio dagli antifascisti, che, dalle colonne de \"Il Lavoro Nuovo\", elogiarono l'attivit\u00e0 che aveva svolto per la salvezza del porto e ricordarono che, soprattutto grazie a lui, l'opera \"Auxilium\" aveva potuto salvare, durante e dopo il conflitto, \u00abmigliaia di persone\u00bb.\nArcivescovo di Genova.\nDopo la Liberazione, Pio XII convoc\u00f2 Siri in Vaticano per essere informato su come si erano svolti i fatti a Genova e per sapere in quali condizioni era l'arcidiocesi al termine del conflitto. Il cardinale Pietro Boetto, tuttavia, pens\u00f2 che la convocazione del suo ausiliare fosse ricollegabile al progetto di papa Pacelli, preannunciatogli da monsignor Giovanni Battista Montini, di nominare Siri direttore generale dell'Azione Cattolica come successore di Gilla Vincenzo Gremigni, eletto vescovo di Teramo. Boetto, allora, si affrett\u00f2 a scrivere a Montini, facendo presente di essere stanco e malato e di avere assolutamente bisogno di un vescovo ausiliare, specificando di non poter fare a meno di Siri.\nIn udienza, Pio XII gli chiese di assumere la direzione dell'Azione Cattolica, ma Siri, bench\u00e9 si dichiarasse pronto a obbedire, fece presente le obiezioni e lo stato di salute di Boetto, portando il papa a rinviare la decisione. Il cardinale Pietro Boetto mor\u00ec il 31 gennaio 1946 e Siri ricord\u00f2: \u00abDopo la morte di Boetto mi aspettavo che si comportassero con me come si usa fare con i vescovi ausiliari, e cio\u00e8 che mi affidassero una piccola diocesi. [...] Leggevo attentamente i giornali per vedere se qualche diocesi fosse divenuta vacante. Poi si rese vacante la diocesi di Massa Carrara e ritenevo che quella sarebbe stata la mia destinazione\u00bb.\nIl 2 maggio, mentre si trovava a Roma impegnato nella redazione del nuovo statuto dell'Azione Cattolica, Siri venne convocato in udienza da Pio XII, il quale gli comunic\u00f2 la sua elevazione ad arcivescovo di Genova, insieme agli altri titoli legati a quel ruolo. La decisione, che fu presa autonomamente da papa Pacelli, colse Siri di sorpresa. Pio XII gli disse inoltre di recarsi dal cardinale Raffaele Carlo Rossi, presso la Sacra Congregazione Concistoriale, per dirgli che accettava la nomina. Siri si rec\u00f2 allora dal cardinale Rossi, il quale aveva stilato le pratiche relative a sei possibili candidati da sottoporre al papa, e lo inform\u00f2 dell'avvenuta designazione. La scelta, effettuata direttamente dal pontefice senza il consiglio dei suoi collaboratori, sorprese Rossi per la sua inusualit\u00e0.\nIl segreto pontificio sulla sua elezione dur\u00f2 fino al 14 maggio e, il giorno seguente, Siri si present\u00f2 ufficialmente davanti al capitolo della cattedrale di San Lorenzo come nuovo arcivescovo. La notizia della sua elevazione venne accolta positivamente a Genova e la presa di possesso della cattedra avvenne il successivo 30 maggio. La quasi concomitanza della presa di possesso e delle votazioni del 2 giugno per l'elezione dell'Assemblea Costituente e per la scelta fra monarchia e repubblica privarono Siri del tempo per esternare qualsiasi intenzione di voto. Nonostante ci\u00f2, il 14 gennaio 1987 Siri rivel\u00f2 al vaticanista Benny Lai, con il quale intrattenne lunghe conversazioni fra il 1956 e il 1988, che, bench\u00e9 la Santa Sede avesse mantenuto l'equidistanza sulla scelta della forma istituzionale dello Stato, lui avrebbe \u00abpreferito la formula monarchica, perch\u00e9 la politica di un settennato presidenziale pu\u00f2 essere influenzata dalla nomina del successore, per non parlare poi dei litigi in vista della scadenza\u00bb.\nDopo l'insediamento, Siri prosegu\u00ec le attivit\u00e0 pastorali avviate durante il conflitto. Inoltre diede impulso alla ricostruzione delle chiese genovesi distrutte dai bombardamenti e promosse la realizzazione di parrocchie \"ex novo\". Dal 23 giugno 1946 fu promotore delle Associazioni Cristiane Lavoratori Italiani e, nello stesso anno, divenne consulente dell'Unione cristiana imprenditori dirigenti. Nel 1947 tenne il primo congresso catechistico diocesano e inizi\u00f2 la prima visita pastorale alla diocesi. Il 26 ottobre dello stesso anno Siri eresse il centro diocesano per gli studi religiosi \"Didascaleion\".\nIn occasione delle elezioni politiche del 1948 Siri affront\u00f2 con Pio XII il tema della scomunica ai comunisti, sanzione che era al vaglio del Sant'Uffizio e che stava per essere emessa. L'opinione dell'arcivescovo di Genova, ottimo conoscitore del mondo operaio, era che la scomunica fosse inopportuna, in quanto convinto che molte persone, specialmente fra i lavoratori, non sapessero neanche cosa fosse il comunismo e avessero aderito alla sua ideologia non tanto per il suo aspetto ateo, quanto per la mera promessa di migliorie sociali e salariali. La puntualizzazione di Siri fece in modo che il Sant'Uffizio precisasse che la scomunica riguardava solo chi aderiva consapevolmente alle dottrine comuniste.\nDopo le elezioni Siri ebbe l'idea di proporre al papa l'istituzione di un organismo che riunisse l'episcopato italiano. Il proposito di Siri partiva dalla convinzione che fosse sconveniente che la Santa Sede si interessasse in prima persona delle vicende politiche italiane, ritenendo preferibile che questo compito fosse svolto da una struttura ovviamente fedele al Vaticano, ma autonoma. L'arcivescovo di Genova si fece promotore della proposta presso i cardinali, e, ottenuto un certo numero di consensi, ne fece parola al papa. Pio XII, tuttavia, in un primo momento ritenne che i vescovi italiani, dei quali era primate, non avessero bisogno di un istituto a livello nazionale, bench\u00e9 tali organismi esistessero gi\u00e0 per i vescovi di altre nazioni europee.\nLe insistenze dell'episcopato italiano, per\u00f2, nel 1952 convinsero papa Pacelli ad acconsentire a una riunione dei vescovi presidenti delle province ecclesiastiche italiane, che ebbe luogo a Firenze. I risultati positivi di questo primo incontro persuasero Pio XII ad approvare una seconda riunione di quella che ormai era esplicitamente chiamata Conferenza Episcopale Italiana, stabilendo che il secondo incontro avvenisse a Sestri Levante, dove Siri fece gli onori di casa come ordinario del luogo. Nel 1949 Siri divenne presidente dell\"Apostolatus Maris\" e promotore della Fondazione di Scienze Sociali, e, dal 23 al 25 novembre 1950, presiedette il sinodo della regione ecclesiastica Liguria. Nel 1951 venne eletto presidente del comitato permanente delle Settimane Sociali d'Italia, e, nel 1952, indisse il congresso mariano diocesano.\nLa nomina a cardinale.\nBench\u00e9 il cardinale Adeodato Piazza avesse fatto presente a papa Pio XII che l'et\u00e0 di Siri, appena 47 anni, fosse troppo precoce per il cardinalato, e che la Segreteria di Stato della Santa Sede avesse posto l'accento sull'inopportunit\u00e0 di creare, nello stesso concistoro, due cardinali genovesi (l'altro era l'arcivescovo di Bologna Giacomo Lercaro, nato a Quinto al Mare), il 29 novembre 1952 Siri ricevette il biglietto della sua elevazione alla porpora. Fu creato cardinale da Pio XII nel concistoro del 12 gennaio 1953 con il titolo di cardinale presbitero di Santa Maria della Vittoria. Fino alla nomina del cardinale Pericle Felici, avvenuta il 27 giugno 1967 ad opera di Paolo VI, \u00e8 stato il porporato italiano pi\u00f9 giovane.\nIl 22 maggio 1956 padre Damaso inform\u00f2 Siri che l'ambasciata dell'Unione Sovietica a Roma aveva manifestato il desiderio di avviare con un alto ecclesiastico un dialogo riservato al fine di migliorare i rapporti fra Unione Sovietica e Chiesa cattolica. L'ambasciatore sovietico Aleksandr Bogomolov scelse Siri sia perch\u00e9 l'arcivescovo di Genova, dieci anni prima, si era attivato presso un noto pediatra dell'Istituto Giannina Gaslini per curare il figlio di Nikolaj Timofeev, all'epoca console generale dell'URSS a Genova, sia perch\u00e9 Siri, considerato da molti come il \"delfino\" di Pio XII, rappresentava un modo sicuro per fare in modo che le istanze presentate arrivassero al pontefice.\nSiri, per\u00f2, si mostr\u00f2 prudente, chiedendo che i sovietici dimostrassero la propria buona volont\u00e0 liberando il cardinale polacco Stefan Wyszy\u0144ski, il cardinale ungherese J\u00f3zsef Mindszenty e l'arcivescovo cecoslovacco Josef Beran, detenuti dai regimi comunisti. Bogomolov rispose che avrebbe sollecitato i vertici del partito a operare in favore dei tre prelati, e, il 26 ottobre 1956, Wyszy\u0144ski riottenne la libert\u00e0, convincendo Siri della lealt\u00e0 dei propri interlocutori.\nNel gennaio 1957 l'arcivescovo di Genova ricevette una lettera da Timofeev nella quale il console, nel frattempo trasferitosi a Roma, chiedeva a quali condizioni la Santa Sede sarebbe stata disposta a dar vita a un dialogo con l'Unione Sovietica. Siri, utilizzando padre Damaso come intermediario, rispose elencando alcuni punti, fra i quali il riconoscimento dell'autorit\u00e0 ecclesiastica in Russia, la libert\u00e0 di culto e di propagazione della fede per i cattolici e l'istituzione di regolari relazioni diplomatiche. Successivamente, per\u00f2, l'arcivescovo di Genova non ricevette pi\u00f9 notizie dai diplomatici sovietici. I contatti ripresero con regolarit\u00e0 nel 1959, gettando le basi per una futura distensione dei rapporti fra Santa Sede e Unione Sovietica.\nNel 1955 Siri indisse l'Anno del Culto del Signore e venne eletto presidente dell'Apostolato del Mare e della commissione episcopale per l'alta direzione dell'Azione Cattolica e, l'anno seguente, convoc\u00f2 il sinodo diocesano. Nel 1956 Pio XII lo invi\u00f2 come legato pontificio in Spagna per il quarto centenario della morte di Ignazio di Loyola. Nel 1958 fu legato pontificio a Bruxelles in occasione delle Giornate Cattoliche Internazionali. Tornato dal Belgio, Siri si rec\u00f2 a Castel Gandolfo per informare Pio XII su come si erano svolte le manifestazioni. Nel corso dell'udienza il papa gli propose nuovamente di trasferirsi a Roma, chiedendogli di diventare suo stretto collaboratore, ma l'arcivescovo di Genova chiese un po' di tempo per riflettere. Siri si convinse ad accettare, ma la morte di papa Pacelli, avvenuta il 9 ottobre 1958, vanific\u00f2 il progetto.\nIl conclave del 1958.\nDurante il pontificato di Pio XII Siri fu sempre molto vicino al pontefice, che lo considerava un suo fidato consigliere e che, implicitamente, lo design\u00f2 come suo possibile successore. Dopo la morte del papa molti cardinali criticarono la gestione fortemente accentratrice di Pio XII, che il cardinale Siri, uomo dalle riconosciute capacit\u00e0 direttive, se eletto avrebbe probabilmente perpetuato. Siri stesso dichiar\u00f2 infatti di aver percepito, nei giorni del conclave del 1958, una sensazione \u00abdi ritrosia e di fastidio\u00bb da parte di alcuni cardinali.\nL'arcivescovo di Genova partecip\u00f2 solo alle ultime tre cerimonie dei novendiali in suffragio di papa Pacelli, senza interessarsi alle congregazioni preparatorie del conclave, che offrivano ai porporati la possibilit\u00e0 di conoscersi meglio. La sua riluttanza era dovuta al fastidio di sentirsi oggetto di continua attenzione da parte della stampa, in quanto ritenuto il \"delfino\" di Pio XII.\nBenny Lai conferm\u00f2 che Siri ricevette, prima del conclave, l'offerta di candidarsi a pontefice: l'iniziativa sarebbe partita dai cardinali Ignace Gabriel I Tappouni, Gaetano Cicognani e Benedetto Aloisi Masella. Secondo Cicognani, Siri sarebbe stato \u00abl'unico in grado di continuare il magistero di Pacelli\u00bb. Tuttavia Siri declin\u00f2 esplicitamente l'offerta, adducendo generici motivi di salute. Per ribadire la sua posizione rientr\u00f2 a Genova, indifferente alle intese che erano in corso fra gli altri membri del collegio cardinalizio, tornando a Roma solo il 24 ottobre, alla vigilia dell'apertura del conclave.\nDopo il suo rifiuto nessuno fece pi\u00f9 il nome di Siri. L'orientamento generale della maggior parte del collegio cardinalizio, inoltre, dopo il quasi ventennale pontificato di Pio XII, propendeva verso l'elezione di un papa anziano, di transizione. L'et\u00e0 di Siri, appena 52 anni, male si sarebbe conciliata alla prospettiva di un pontificato breve.\nNonostante ci\u00f2 esiste una teoria minoritaria, sostenuta in ambienti sedevacantisti statunitensi, secondo la quale Siri sarebbe stato eletto papa nel conclave del 1958 con il nome di Gregorio XVII, ma sarebbe stato costretto a rinunciare al papato. Siri, tuttavia, non aliment\u00f2 mai questa tesi, restando sempre fedele ai diversi pontefici che si susseguirono nel corso degli anni e sempre in piena comunione con Roma. La teoria, inoltre, non \u00e8 accreditata n\u00e9 dagli storici, n\u00e9 dai vari biografi di Siri.\nSecondo lo storico Sergio Romano, la teoria \u00e8 \u00abuna favola nata negli Stati Uniti in ambienti anti-conciliari, decisi a screditare il papato di Giovanni XXIII e a mettere in dubbio la legittimit\u00e0 delle sue decisioni, fra cui, per l'appunto, la convocazione del Concilio Vaticano II\u00bb.\nGli anni del pontificato di Giovanni XXIII.\nIl 25 gennaio 1959, mentre si trovava in visita pastorale a una frazione di Pontedecimo, Siri apprese dalla radio l'intenzione di papa Giovanni XXIII di indire un concilio. L'annuncio colse di sorpresa l'arcivescovo, il quale, a causa dei postumi di una forte influenza, non si recava a Roma da oltre un mese. Fin dalla sospensione del Concilio Vaticano I, interrotto nel 1870 a causa della presa di Roma, l'orientamento generale delle gerarchie ecclesiastiche era di riprenderne le sessioni per completare i lavori lasciati in sospeso. Papa Pio XI, nella \"Ubi Arcano Dei Consilio\" del 1922, l'enciclica programmatica del suo pontificato, aveva espresso il proposito di riprendere il Concilio Vaticano I, ma il suo progetto sfum\u00f2 a causa delle notevoli problematiche organizzative, della vastit\u00e0 del dibattito e della questione romana ancora aperta.\nAnche Pio XII aveva valutato la possibilit\u00e0 di riprendere le sessioni del concilio o di indirne uno nuovo, affidando la questione al Sant'Uffizio. Quest'ultimo, dopo un attento esame, concluse che una mera ripresa del Vaticano I non sarebbe stata in grado di affrontare i numerosi nuovi problemi, sorti nella Chiesa dal 1870 ad allora, e la convocazione di un nuovo concilio avrebbe comportato notevoli difficolt\u00e0 in merito alla sua organizzazione e impostazione. Papa Pacelli, il 4 gennaio 1951, dispose allora l'abbandono del progetto.\nLa decisione di Pio XII, inoltre, fu motivata dal fatto che, nel corso del suo pontificato, erano sorte in ambiti protestanti francesi, olandesi e tedeschi numerose tendenze teologiche innovatrici, non sempre coerenti con il magistero della Chiesa, le quali, sfruttando l'assise conciliare, avrebbero potuto insinuarsi nella dottrina cattolica. Siri non era contrario alla convocazione di un concilio, ma era turbato dal rischio che le nuove correnti teologiche d'oltralpe, citate da papa Pacelli, potessero far breccia nella riunione ecumenica. La sua perplessit\u00e0 si attenu\u00f2 quando scopr\u00ec che era stato il suo amico Ernesto Ruffini, il quale aveva caldeggiato il progetto anche ai tempi di Pio XII, a ricordare a Giovanni XXIII l'idea di un concilio per rinvigorire la vita della Chiesa.\nNel giugno 1959, nell'ambito dei lavori preparatori del Concilio Vaticano II, i vescovi vennero invitati a mandare a Roma pareri riguardanti gli argomenti che avrebbero dovuto essere trattati. Siri present\u00f2 numerose proposizioni: l'affacciarsi sulla scena ecclesiale degli emergenti popoli africani e asiatici, la distinzione fra la concezione cattolica dell'essere umano e quella protestante, la riaffermazione della societ\u00e0 civile basata sui valori cristiani, l'opposizione alle dottrine politiche materialiste e gli errori teologici da condannare, come il tentativo di ridurre il cristianesimo a una favola morale e l'ottica protestante di rendere la Chiesa una struttura democratica.\nGiovanni XXIII tenne sempre in grande considerazione il cardinale Siri, convocandolo spesso a Roma per ascoltarne il parere. Il 12 ottobre 1959 lo nomin\u00f2 presidente della Conferenza Episcopale Italiana, carica che mantenne fino al 31 agosto 1965, quando papa Paolo VI lo sostitu\u00ec con un comitato di cardinali in presidenza collettiva formato dall'arcivescovo di Milano Giovanni Colombo, l'arcivescovo di Firenze Ermenegildo Florit e il patriarca di Venezia Giovanni Urbani. Siri ricord\u00f2: \u00abSono stato, di fatto, presidente della Conferenza Episcopale Italiana fin dal suo inizio. Poi lo sono divenuto di diritto fino al 31 agosto 1965, quando ho ricevuto una lettera in cui mi si diceva che erano state accettate le mie dimissioni, che io non avevo mai dato. Io ho ringraziato e tutto \u00e8 finito l\u00ec\u00bb.\nIl 23 giugno 1960 Siri inform\u00f2 Giovanni XXIII sui rapporti che perduravano da alcuni anni fra Genova e l'Unione Sovietica, spiegandogli i dettagli. Papa Roncalli approv\u00f2 l'azione dell'arcivescovo, esprimendo la speranza che quelle attivit\u00e0 potessero aprire la strada a un nuovo corso per la Chiesa cattolica nell'Europa orientale. Papa Roncalli, il 15 dicembre 1960, nomin\u00f2 Siri legato pontificio al matrimonio del re Baldovino del Belgio. Dal 1953 al 1960 Siri effettu\u00f2 la seconda visita pastorale dell'arcidiocesi di Genova, e, nel 1962, inizi\u00f2 la terza.\nAll'inizio degli anni sessanta sorse, fra diverse personalit\u00e0 del mondo politico italiano, l'idea che uno spostamento a sinistra del governo sarebbe stato inevitabile. Perfino Montini, gi\u00e0 nel 1953, aveva dichiarato che \u00abera fatale un'esperienza socialista in Italia\u00bb. Siri, quando Aldo Moro inizi\u00f2 a mostrarsi favorevole a un ingresso dei socialisti al governo, venne convocato il 21 gennaio 1962 da Giovanni XXIII, il quale voleva che la CEI, che l'arcivescovo di Genova presiedeva, prendesse posizione contro i progetti di Moro. Siri ide\u00f2 una proposta, che venne inviata al congresso della Democrazia Cristiana che si stava svolgendo a Napoli in quei giorni, secondo la quale i vescovi italiani non avrebbero posto veti, a patto che la DC avesse precisato pubblicamente i punti sui quali sarebbero avvenute le intese con il PSI.\nNonostante ci\u00f2, il congresso democristiano decise l'apertura a sinistra senza specificare il programma, e, l'anno seguente, Aldo Moro diede vita al primo governo italiano di centro-sinistra. L'avvio del nuovo corso politico addolor\u00f2 l'arcivescovo di Genova, il quale non tolse n\u00e9 diminu\u00ec il suo appoggio alla DC, n\u00e9 revoc\u00f2 la sua stima verso Moro, ma manifest\u00f2 il suo disappunto in una lettera pastorale nella quale metteva in guardia dai rischi che, secondo lui, la dottrina cristiana avrebbe corso.\nIl Concilio Vaticano II.\nSiri fu, dal 1960, membro della commissione preparatoria centrale del Concilio, e, l'anno successivo, venne nominato membro della sotto-commissione per gli emendamenti. Il 6 settembre 1962 Giovanni XXIII lo elesse membro del segretariato per gli affari straordinari e, il 22 settembre, lo conferm\u00f2 presidente della CEI. Siri, che durante le quattro sessioni dell'assise ecumenica intervenne attivamente undici volte, fu vicino alle posizioni del \"Coetus Internationalis Patrum\", una sorta di alleanza fra i vescovi conservatori. L'arcivescovo di Genova, per\u00f2, non accett\u00f2 mai di farne parte, definendolo un \u00absindacato dei padri\u00bb che avrebbe potuto incrinare dall'interno l'armonia fra i partecipanti al Concilio. Tuttavia, Siri guard\u00f2 al \"Coetus\" con simpatia, soprattutto in relazione al progetto di un seminario internazionale dove accogliere tutti quei giovani che, pur in comunione con Roma, avessero voluto dare alla propria formazione un'impronta pi\u00f9 tradizionale e pi\u00f9 antimodernista. Non volle, per\u00f2, che il seminario internazionale avesse sede a Genova, in quanto prevedeva che i giornali avrebbero strumentalizzato l'iniziativa, presentandola come un suo attacco contro il Concilio.\nI lavori dell'assemblea conciliare si svolsero, secondo Siri, sempre in maniera educata, salvo un episodio polemico fra i cardinali Alfrink e Ottaviani (mentre Ottaviani protestava contro le riforme che i vescovi olandesi, tedeschi e francesi avrebbero voluto apportare alla celebrazione della messa, il cardinale Alfrink, che presiedeva la seduta, gli fece staccare il microfono. Accortosi che parlava a vuoto, Ottaviani si sedette in silenzio, umiliato, mentre i vescovi d'oltralpe applaudirono di gioia).\nSiri stesso ricord\u00f2: \u00abI francesi e i tedeschi hanno partecipato al Concilio con aria da padroni. [...] Con loro c'erano olandesi, belgi, eccetera. [...] Nel dibattere il \"De Ecclesia\" si affront\u00f2 il problema della collegialit\u00e0 episcopale e, resuscitando vecchi errori, si tent\u00f2 di sminuire, o forse anche di negare, il primato del Papa. La collegialit\u00e0 \u00e8 sempre esistita, ma l'intento era di condurla a un piano di completa parit\u00e0 col primato di Pietro, se non addirittura a essere un limite per il primato stesso. Me ne accorsi durante una delle sedute quando un padre pronunci\u00f2 l'espressione \"cogubernatio Ecclesiae\", [...] La collegialit\u00e0 \u00e8 nel Vangelo. Agli apostoli \u00e8 stato dato un potere, ma prima \u00e8 stato dato, senza alcuna riserva, il potere a Pietro. Per essere collegio, gli altri devono essere con il Papa. Se il Papa non c'\u00e8, non esiste collegio. [...] \u00c8 proprio il primato del pontefice a garantire il tutto\u00bb.\nDopo la sua chiusura, il giudizio complessivo di Siri sull'assise ecumenica fu positivo: tornato a Genova disse che i documenti conciliari andavano letti in ginocchio e che il Concilio aveva rinfrescato l'idea di una Chiesa davvero universale, in grado di essere vicina a tutti gli uomini per incontrarsi con le varie culture, pur mantenendo inalterate le verit\u00e0 immutabili della sua dottrina. Inoltre, diram\u00f2 una lettera pastorale al clero di Genova esortandolo ad attenersi ai documenti ufficiali, scritti e confermati, e invitandolo a tralasciare \u00abquello che impropriamente e talvolta oscuramente ha germinato fuori e attorno al Concilio\u00bb. Nonostante ci\u00f2, lo storico Giovanni Miccoli, in un libro del 2011, present\u00f2 Siri come anti-conciliare, prendendo come spunto la dichiarazione, attribuita all'arcivescovo di Genova: \u00abCi vorranno cinquant'anni per riparare i guasti che Giovanni XXIII ha provocato con il Concilio\u00bb.\nIn realt\u00e0 fu proprio Siri, interrogato da Paolo VI in merito a quella frase, a chiarirne il significato, dicendo: \u00abLa calunnia dei cinquant'anni di guai nacque in seguito a una riunione con sette o otto vescovi italiani maggiormente ferrati in teologia. Si discuteva di una questione che si pensava dovesse essere trattata in Concilio, ma non ricordo pi\u00f9 a cosa si attenesse. Ricordo per\u00f2 che dissi loro: \"Se questa cosa dovesse passare in Concilio, ci vorranno cinquant'anni per togliere il cattivo esempio\". Qualcuno and\u00f2 a ridire la frase, e qualcun altro spost\u00f2 una parola per attribuirmi un'affermazione mai pensata e mai pronunciata\u00bb. In un'intervista rilasciata al mensile \"Jesus\" nel gennaio 1983, inoltre, Siri dichiar\u00f2: \u00abSempre ho insegnato e predicato che l'edizione tipica, ufficiale di quei decreti, va letta in ginocchio. Pochi hanno difeso il Concilio come me. Ci\u00f2 che ho sempre combattuto sono, semmai, gli stravolgimenti del Vaticano II\u00bb.\nL'arcivescovo di Genova, da sempre vicino alle posizioni tradizionali del tomismo e della filosofia scolastica, negli anni immediatamente successivi al termine del Concilio mise in guardia da alcune interpretazioni dei documenti conciliari, cos\u00ec come da alcuni sviluppi dottrinali che avevano fatto seguito all'assise ecumenica: in particolare avvers\u00f2 le teorie di Karl Rahner e di Hans K\u00fcng, che aprivano la strada a una visione antropocentrica della religione, dove l'uomo avrebbe potuto redimersi anche senza l'intermediazione della Chiesa, e di Henri-Marie de Lubac e Jacques Maritain, i quali proponevano un superamento del confine fra naturale e soprannaturale, affermando che la grazia non \u00e8 necessariamente un dono proveniente dal soprannaturale, cio\u00e8 da Dio, in quanto l'interesse verso la trascendenza e l'aspirazione al soprannaturale sono un istinto innato nell'indole umana naturale.\nIl conclave del 1963.\nIl 3 giugno 1963 mor\u00ec papa Giovanni XXIII e, il successivo 14 giugno, Siri part\u00ec da Genova, trattenendosi a Roma soltanto per un giorno, giusto il tempo per partecipare a uno degli ultimi novendiali in suffragio di papa Roncalli e per presenziare a una congregazione preparatoria per il conclave, che si sarebbe aperto il 19 giugno. A Roma l'arcivescovo di Genova limit\u00f2 al minimo i contatti, senza interessarsi ai colloqui che stavano intercorrendo fra i vari cardinali e non andando a trovare nemmeno Alfredo Ottaviani, con il quale condivideva le preoccupazioni per il futuro del Concilio. La candidatura di Giovanni Battista Montini, apparsa nei giorni precedenti l'apertura del conclave, trov\u00f2 in Siri una forte opposizione, tanto che quest'ultimo la defin\u00ec \u00abcarica di oscure previsioni\u00bb.\nNonostante il disinteresse per il papato, Siri ricevette anche questa volta l'offerta di candidarsi a pontefice. L'iniziativa part\u00ec nuovamente dal cardinale Tappouni, il quale era al corrente degli accordi fra i cardinali Frings e Li\u00e9nart per far convergere i voti sull'arcivescovo di Milano Montini. Tale piano voleva essere respinto da Tappouni, il quale, d'intesa con i cardinali francesi, pensava di opporgli la candidatura dell'arcivescovo di Genova. Come nel conclave del 1958, per\u00f2, Siri declin\u00f2 l'invito.\nRientrato a Genova, Siri torn\u00f2 a Roma solamente il 18 giugno, alla vigilia dell'apertura del conclave, quando un vasto schieramento si era gi\u00e0 formato a favore di Montini. In un incontro con Lai, il 25 novembre 1987, Siri si rammaric\u00f2 per non aver accettato la candidatura al papato che gli era stata fatta, dicendo: \u00abSa cosa mi disse un cardinale [...] quando mi propose in modo drammatico la candidatura? Mi disse: \"O lei accetta, o \u00e8 un disastro\". La seconda parola oso appena pronunciarla perch\u00e9 c'\u00e8 di mezzo un pontificato. Non l'ho mai detto a nessuno, ma ho sbagliato\u00bb.\nSimilmente, il 18 settembre 1988 Siri lasci\u00f2 intendere di provare amarezza per i cambiamenti che avevano interessato la Chiesa dopo il pontificato di Pio XII, rammaricandosi nuovamente di non aver accettato le candidature al papato che gli erano state offerte, dichiarando: \u00abNei primi due conclavi cui ho partecipato ho avuto offerta la candidatura da un autorevole cardinale. Egli stesso mi diceva che dietro a lui andavano tutti i francesi. Gli altri, allora, andavano dietro ai francesi. Fuori stavano i tedeschi, che, alle volte, strada facendo, si univano. Dissi no, e se mi eleggerete dir\u00f2 no. Ho fatto male, oggi lo capisco. Oggi? Da qualche anno. Ho fatto male perch\u00e9 avrei evitato di compiere certe azioni... Vorrei dire, ma ho timore a dirlo, certi errori. Quindi ho avuto un grande rimorso e ho chiesto perdono a Dio. Spero che Dio mi perdoni\u00bb.\nGli anni del pontificato di Paolo VI.\nNel 1966, in contrapposizione alla pubblicazione progressista \"Concilium\", Siri diede vita alla rivista teologica \"Renovatio\". La rivista, che si segnal\u00f2 subito per gli editoriali non firmati, ma chiaramente attribuibili a Siri, divenne ben presto punto di riferimento per i cattolici di orientamento tradizionale. Dalle posizioni di \"Renovatio\", successivamente, si svilupp\u00f2 il concetto di ermeneutica della continuit\u00e0, ossia la necessit\u00e0 di interpretare il Concilio Vaticano II non come rottura con la Chiesa precedente, ma come avvenimento in continuit\u00e0 con il magistero e con la tradizione.\nA Genova Siri istru\u00ec il clero sulla costituzione \"Sacrosanctum Concilium\", cercando di impedire i disordini liturgici che, altrove, avevano iniziato a verificarsi. Sulla riforma della liturgia, Siri volle che venisse compiuta nel rispetto di ci\u00f2 che, fino ad allora, era stato ritenuto valido per secoli: poich\u00e9 le norme stabilite dall\"Istruzione sul Culto del Mistero Eucaristico\" del 1967 e dall\"Institutio Generalis Missalis Romani\" del 1969 lasciavano ai singoli vescovi la libert\u00e0 di determinare alcuni punti, Siri proib\u00ec per decreto, a Genova, gli altari mobili posticci, ammettendoli solo in caso di concelebrazione eucaristica e con l'obbligo di rimuoverli appena terminata la messa, riponendoli fuori dal presbiterio.\nSugli altari sottoline\u00f2 la necessit\u00e0 che ci fossero sempre i candelieri (\u00abnon meno di due, o quattro, meglio sei\u00bb), anche al di fuori delle celebrazioni liturgiche, perch\u00e9, secondo Siri, \u00absono infatti i candelieri che distinguono l'altare cattolico dall'altare acattolico, e ci\u00f2 \u00e8 della massima importanza\u00bb. Il tabernacolo, secondo le sue disposizioni, doveva avere \u00absempre il massimo rilievo\u00bb. Bench\u00e9 i regolamenti conciliari permettessero una maggiore libert\u00e0, consigli\u00f2 di mantenere il crocifisso al centro dell'altare, e, al fine di sottolineare la diversit\u00e0 dei vari tempi liturgici, incoraggi\u00f2 l'uso del paliotto. I preti, nonostante la CEI avesse facoltativamente permesso, nel 1966, l'uso del clergyman, per disposizione arcivescovile dovevano continuare a indossare l'abito talare.\nAllo stesso modo, Siri prescrisse che i sacerdoti curassero la sacralit\u00e0 delle celebrazioni, evitando \u00ababusi e inopportune sperimentazioni\u00bb, e tenessero in massima considerazione il canto gregoriano, la ricchezza dei paramenti e la lingua latina nella liturgia. I ministri straordinari della santa comunione, durante i suoi quarant'anni di episcopato, a Genova non vennero mai istituiti e la comunione doveva continuare a essere ricevuta in bocca e in ginocchio. L'arcivescovo di Genova prescrisse che, qualora si fossero accostati alla comunione fedeli provenienti da altre diocesi, abituati ad altre direttive, i sacerdoti avrebbero dovuto invitarli educatamente, ma con fermezza, a ricevere l'ostia in bocca e in ginocchio. Formalmente diede vita agli organismi di partecipazione dei laici previsti dal Concilio, ma i loro ruoli, in concreto, non ebbero mai effettiva incidenza.\nBench\u00e9 avesse una visione tradizionale della Chiesa, Siri prese le distanze dalle posizioni tradizionaliste estreme nate come controffensiva al Concilio: l'arcivescovo di Genova, infatti, rifiut\u00f2 di firmare il \"Breve esame critico del Novus Ordo Missae\", un documento sottoscritto dai cardinali Alfredo Ottaviani e Antonio Bacci, indirizzato a papa Paolo VI, nel quale si esprimeva una forte critica nei confronti della riforma liturgica, specialmente per quanto riguardava il nuovo modo di celebrare la messa.\nNonostante l'iniziale avversit\u00e0, Siri fu sempre fedele a Paolo VI, divenendone uno dei collaboratori pi\u00f9 fidati. Nel 1968 papa Montini lo nomin\u00f2 membro della commissione per la revisione del codice di diritto canonico. Nello stesso anno, in merito ai dibattiti in vista delle elezioni politiche, Siri ribad\u00ec la necessit\u00e0 di votare per la DC. Il 27 luglio 1969 sciolse la sezione genovese dell'Azione Cattolica, per poi ricostituirla due giorni dopo con nuovi dirigenti. La decisione dell'arcivescovo, alla vigilia dell'ondata di contestazione che stava per investire l'Italia, era mirata a scongiurare il pericolo che l'Azione Cattolica si democratizzasse, sottraendosi cos\u00ec al controllo dell'autorit\u00e0 ecclesiastica.\nA seguito degli attriti fra l'arcivescovo di Firenze Ermenegildo Florit e il parroco del quartiere fiorentino dell'Isolotto, promotore di una comunit\u00e0 autonoma di parrocchiani che, sull'onda del movimento del 1968, mirava a rifiutare l'autorit\u00e0 delle gerarchie ecclesiastiche, nel 1969 sorse a Genova, presso la chiesa di San Camillo, una comunit\u00e0 che solidalizzava con il parroco fiorentino. Siri intervenne richiamando all'obbedienza, senza per\u00f2 comminare condanne, e il movimento contestatario si disciolse autonomamente dopo pochi mesi. L'eco di quell'episodio, tuttavia, gener\u00f2 un nuovo gruppo di dissenzienti nella chiesa del Carmine del quartiere di Oregina, il quale diede vita a una comunit\u00e0 autogestita sull'esempio dell'Isolotto. Siri rispose con una lettera pastorale nella quale ammoniva i responsabili e richiamava alla fedelt\u00e0 verso le gerarchie. Il gruppo si disciolse in maniera spontanea nel 1971, senza lasciare tracce.\nFra le iniziative svoltesi a Genova in quegli anni vi furono l'inaugurazione del nuovo seminario maggiore in localit\u00e0 Righi nel 1965, dedicato a papa Benedetto XV, la convocazione del congresso eucaristico diocesano nel 1971, del congresso nazionale di musica sacra nel 1973, dell'anno diocesano della catechesi e l'indizione della quarte visita pastorale, nel 1977. Siri partecip\u00f2 e ordinarie del sinodo dei vescovi tenutesi nel 1967, 1971 e 1973. Nel 1973 divenne amministratore apostolico della Diocesi di Bobbio. Negli anni settanta comp\u00ec alcuni viaggi all'estero, visitando il Senegal nel 1973, la Polonia nello stesso anno, l'Unione Sovietica nel 1974, la Turchia nel 1975, il Venezuela nel 1976 e l'Austria nel 1977.\nSiri si pronunci\u00f2 pi\u00f9 volte in difesa dell'indissolubilit\u00e0 del matrimonio, ma, nel timore che lo scontro fra antidivorzisti e divorzisti, nelle cui file erano presenti anche gruppi di cattolici, potesse generare divisioni sul piano pastorale, nel 1974 non prese parte in alcun modo nel promuovere il referendum abrogativo sul divorzio. Quando Enrico Berlinguer, segretario del Partito Comunista Italiano, propose il cosiddetto \"compromesso storico\", ossia un avvicinamento fra il PCI e la DC, Siri si lev\u00f2 avvertendo che l'ala marxista-leninista stava cercando \u00abuna nuova strategia\u00bb per arrivare al governo.\nSuccessivamente, infatti, Siri constat\u00f2 l'inefficacia del suo avvertimento e fin\u00ec con l'inasprire la sua opinione nei confronti dei fautori del \"compromesso\", in particolare dello statista democristiano Aldo Moro. Alle elezioni politiche del 1976 molte fonti prevedevano che il PCI potesse superare la DC. Questo timore era fondato sul notevole incremento dei voti comunisti alle elezioni regionali del 1975, in parte collegato agli scandali che avevano colpito la dirigenza democristiana, e in parte al supporto dato da una larga parte dei cattolici, portati a vedere nei partiti di sinistra i promotori di una societ\u00e0 pi\u00f9 equa.\nInoltre, Siri temeva che il consenso verso il PCI potesse essere accresciuto dalla presenza di alcuni intellettuali cattolici candidati nelle sue file. La maggioranza numerica ottenuta dalla DC alle elezioni rincuor\u00f2 l'arcivescovo di Genova, il quale, per\u00f2, lament\u00f2 che i vescovi italiani non si opponevano pi\u00f9 alle ideologie di sinistra con la dovuta efficienza. Siri, infatti, aveva notato con disappunto che, durante la presidenza dell'arcivescovo di Bologna Antonio Poma, la CEI aveva sub\u00ecto un cambiamento in negativo, diventando incapace di concordare traguardi e obiettivi precisi. Sempre secondo l'arcivescovo di Genova, le riunioni della CEI, dopo il suo allontanamento dalla presidenza, avevano iniziato a perdersi intorno a piani e programmi privi di reale efficacia.\nNel corso degli anni settanta Siri accolse a Genova alcuni sacerdoti tradizionalisti francesi che, spaventati dall'orientamento scismatico che stavano assumendo le posizioni di monsignor Marcel Lefebvre, cercavano un luogo dove mantenere le proprie convinzioni tradizionali, restando per\u00f2 in piena comunione con Roma. Nacquero cos\u00ec la Fraternit\u00e0 della Santissima Vergine Maria, in via Balbi a Genova, e la Comunit\u00e0 di San Martino, a Voltri. Siri aveva ammirato Lefebvre per i suoi interventi, durante il Concilio, mirati a difendere la tradizione della Chiesa. Tuttavia ne disapprov\u00f2 la condotta oltranzista, che port\u00f2 Lefebvre a disobbedire pubblicamente al papa. L'arcivescovo di Genova scrisse pi\u00f9 volte a Lefebvre, invitandolo a restare in comunione con Roma. I suoi richiami, per\u00f2, restarono inascoltati.\nNel concistoro del 1977 papa Paolo VI cre\u00f2 quattro nuovi cardinali, fra i quali Joseph Ratzinger, il futuro papa Benedetto XVI. Siri, in merito ai nuovi porporati, dichiar\u00f2: \u00abQuello che apprezzo di pi\u00f9 \u00e8 il teologo Ratzinger [...] Siamo buoni amici, diciamo le stesse cose, ma io le ho dette prima di lui\u00bb.\nIl conclave dell'agosto 1978.\nIl 6 agosto 1978 mor\u00ec Paolo VI e Siri part\u00ec per Roma il successivo 10 agosto, partecipando alle esequie del pontefice e a tutte le congregazioni preparatorie del conclave. A Siri, subito indicato fra i papabili, venne chiesto di esprimersi in merito a una sua eventuale candidatura. A differenza dei conclavi del 1958 e del 1963, questa volta non dichiar\u00f2 che avrebbe rifiutato l'elezione: \u00abRisposi che non chiedevo nulla a nessuno e non negavo niente a nessuno\u00bb. La sua candidatura era sostenuta da quell'ala di cardinali che ritenevano necessaria una restaurazione dottrinale, disciplinare e liturgica nella Chiesa, dopo le derive del Concilio Vaticano II, per un ritorno all'ortodossia tradizionale.\nLa disponibilit\u00e0 dell'arcivescovo di Genova venne comunicata ai cardinali Joseph H\u00f6ffner, Terence Cooke, Paul Zoungrana e Avelar Brand\u00e3o Vilela, influenti presso gli altri porporati. Tuttavia, il collegio cardinalizio appariva troppo frammentato fra conservatori, moderati, innovatori e indipendenti, al punto da rendere difficile il formarsi di una maggioranza netta. Le porte della Cappella Sistina si chiusero nel pomeriggio del 25 agosto, e, la mattina del giorno seguente, i cardinali fecero il primo scrutinio. Intanto, i nomi di Giuseppe Siri, Giovanni Benelli e Albino Luciani apparivano come candidati favoriti sui principali quotidiani.\nSecondo il cardinale L\u00e9on-Joseph Suenens il primo scrutinio, la mattina del 26 agosto, avrebbe espresso una rosa di nomi, dalla quale il pi\u00f9 votato sarebbe stato Siri. Stando alle confidenze del cardinale Mario Casariego y Acevedo, Siri sarebbe stato il candidato pi\u00f9 votato, immediatamente seguito, al secondo posto in ordine di preferenze, da Luciani. Dopo la seconda votazione si lev\u00f2 dal comignolo della Sistina, alle 12:02 dello stesso giorno, la fumata nera.\nIl cardinale Vicente Enrique y Taranc\u00f3n dichiar\u00f2 che, durante la pausa per il pranzo, riun\u00ec nella propria cella numerosi porporati, fra i quali Suenens, Alfrink, K\u00f6nig e Cordeiro, per decidere sulla scelta fra Siri e Luciani, i due candidati che, fino ad allora, avevano riscosso il maggior numero di consensi. Taranc\u00f3n disse che il gruppo si orient\u00f2 su Luciani perch\u00e9 era dotato di una personalit\u00e0 pi\u00f9 sfumata rispetto a Siri.\nAl terzo scrutinio, dopo la pausa per il pranzo, secondo il cardinale Casariego i voti per Luciani registrarono una forte impennata. Il cardinale Franz K\u00f6nig dichiar\u00f2 che una grossa convergenza dei voti apparve al terzo scrutinio. Al quarto scrutinio, nel pomeriggio del 26 agosto, Albino Luciani venne eletto papa e assunse il nome di Giovanni Paolo I. La sua morte improvvisa dopo un mese di pontificato, per\u00f2, costrinse il collegio cardinalizio alla convocazione di un nuovo conclave.\nIl conclave dell'ottobre 1978.\nIn questa seconda occasione l'elezione di Siri, sostenuta anche dall'immagine di vigore e di salute che lo aveva sempre contraddistinto, apparve quasi certa e molti cardinali erano convinti che sarebbe stato eletto. Il primate di Polonia, Stefan Wyszy\u0144ski, addirittura gli disse: \u00abE adesso si prepari a un grande compito\u00bb. Il 1\u00ba ottobre, in un'intervista rilasciata al quotidiano \"Il Lavoro\" di Genova, Siri forn\u00ec di s\u00e9 un'immagine rassicurante: \u00abNon sono n\u00e9 conservatore n\u00e9 progressista e ho spesso osservato che queste definizioni sono superficiali. [...] Se dovessi qualificarmi, vorrei essere considerato un indipendente, un uomo che marcia da solo e non fa parte di gruppi. Cerco di osservare, e di fare osservare, la legge di Cristo\u00bb. Siri, inoltre, aveva abbozzato un breve programma, indicando, come problemi maggiori per il nuovo papa, quelli di \u00abdifendere la purezza della dottrina di Cristo, difendere la legge cristiana della vita e la disciplina interna della Chiesa, che \u00e8 molto mal combinata\u00bb.\nArrivato a Roma, Siri elogi\u00f2 papa Luciani, nel novendiale del 5 ottobre, per il suo \u00abrichiamo non casuale, ma organico e coerente, alla dottrina di Dio e alla spiritualit\u00e0\u00bb. Secondo il vaticanista Giancarlo Zizola, il 9 ottobre venne raggiunto un compromesso fra diversi cardinali della curia romana, cardinali italiani e cardinali europei per eleggere Siri. In suo favore si era schierato anche l'autorevole gruppo dei porporati tedeschi, uno dei pi\u00f9 influenti sui cardinali provenienti dal resto del mondo. Sempre secondo Zizola, in base a questo accordo l'arcivescovo di Genova sarebbe entrato in conclave con una base di circa 50 voti gi\u00e0 sicuri. \"L'Osservatore Romano\", uscito il 13 ottobre, prese posizione a favore di un papa che si impegnasse a sviluppare la collegialit\u00e0 episcopale nel governo della Chiesa, la partecipazione dei laici e l'ecumenismo.\nSiri, seguendo l'appello alla discrezione che il camerlengo Jean Villot aveva raccomandato ai cardinali, nei giorni precedenti l'inizio del conclave evit\u00f2 i giornalisti e non rilasci\u00f2 interviste. Nel pomeriggio del 13 ottobre, tuttavia, l'arcivescovo di Genova incontr\u00f2 casualmente un giornalista della \"Gazzetta del Popolo\", Gianni Licheri, che da oltre una settimana chiedeva insistentemente di essere ricevuto. Nonostante il diniego di Siri, Licheri riusc\u00ec ugualmente a strappargli alcune dichiarazioni informali. L'arcivescovo di Genova, tuttavia, ordin\u00f2 a Licheri che un eventuale articolo con le sue parole avrebbe dovuto essere pubblicato solo dopo l'inizio del conclave, tenendo cos\u00ec fede all'appello di Villot.\nL'intervista, per\u00f2, venne pubblicata gi\u00e0 la mattina del giorno dopo, a poche ore dall'inizio del conclave. Nel presentare l'articolo, Gianni Licheri qualific\u00f2 l'arcivescovo di Genova come \u00abpunto di riferimento di tutta quella corrente della Chiesa che, prendendo a spunto una certa esigenza di \"rimettere ordine\", tenta con questo conclave di tornare alla Chiesa preconciliare\u00bb. Nella trascrizione di Licheri, l'arcivescovo di Genova appariva molto lontano dal ritratto del futuro papa tratteggiato il giorno prima da \"L'Osservatore Romano\", mostrandosi apertamente discorde alle riforme scaturite dal Concilio e affermando: \u00abNon so neppure cosa voglia dire lo sviluppo della collegialit\u00e0 episcopale\u00bb. Nella stessa intervista, l'arcivescovo di Genova aggiunse: \u00abIl Sinodo non potr\u00e0 mai diventare istituto deliberativo nella Chiesa perch\u00e9 non \u00e8 contemplato nella costituzione divina della Chiesa. Potr\u00e0 al massimo divenire, se il diritto canonico lo ammetter\u00e0, un'istituzione ecclesiastica, ma non di diritto divino\u00bb.\nI contenuti dell'articolo, pubblicato anticipatamente, crearono sconcerto fra i cardinali. Le insistenze dei monsignori Mario Grone, segretario di Siri, e Giacomo Barabino, vescovo ausiliare per la diocesi di Bobbio, fecero in modo che la sala stampa della Santa Sede, verso mezzogiorno del 14 ottobre, diramasse ai giornali una smentita ufficiale: \u00abL'intervista, da non ritenersi tale essendosi trattato di un casuale incontro, non corrisponde a verit\u00e0. Il mio pensiero, di cui pienamente rispondo, l'ho espresso nell'omelia del 5 ottobre per i novendiali di papa Giovanni Paolo I, al quale ancora oggi mi sento legato da sincera, grande e devota ammirazione\u00bb. La puntualizzazione, tuttavia, non pot\u00e9 essere letta dai cardinali, in quanto le porte della Cappella Sistina si chiusero nel pomeriggio dello stesso giorno. L'arcivescovo di Vienna, Franz K\u00f6nig, conferm\u00f2 che l'articolo di Licheri \u00abcircol\u00f2 all'interno del conclave\u00bb.\nSiri stesso, che successivamente defin\u00ec l'intervista \u00abestorta, deformata\u00bb, ricord\u00f2: \u00abVede, sono caduto in un tranello. Stavo uscendo dall'abitazione del giornalista Emilio Rossi, genovese, allora direttore della Rete Uno, convalescente. Era stato ferito alle gambe dalle Brigate Rosse. L'ascensore era rotto, scesi a piedi e un giornalista mi preg\u00f2 fino alla supplica di rispondere ad alcune domande. Rifiutai. Lui non si rassegn\u00f2: mi promise che l'articolo sarebbe uscito dopo l'entrata in conclave. Non mantenne la promessa\u00bb.\nAlcuni vaticanisti, tuttavia, non credono che Siri possa aver compiuto un'imprudenza del genere, ritenendo pi\u00f9 verosimile che l'arcivescovo di Genova avesse rilasciato quell'intervista per rimarcare le sue tesi critiche, in quanto gi\u00e0 consapevole che, in ogni caso, non avrebbe avuto la maggioranza necessaria per ottenere l'elezione. Altri, invece, avanzano anche l'ipotesi che Siri, con quelle affermazioni, avesse voluto in qualche modo autoescludersi dai papabili. Nonostante ci\u00f2, secondo Giancarlo Zizola, nel conclave dell'ottobre 1978 gli mancarono ugualmente pochissimi voti per essere eletto, non pi\u00f9 di quattro o cinque. Anche padre Damaso Testa, per anni confessore del cardinale Siri, il 16 febbraio 1981 conferm\u00f2 a Benny Lai che all'arcivescovo di Genova mancarono solo quattro o cinque voti per raggiungere il quorum di 75 preferenze, necessario a ottenere il papato.\nContro Siri gioc\u00f2 principalmente l'immagine distorta di \u00abconservatore intransigente, oppositore di Giovanni XXIII e di Paolo VI, avversario del Concilio Ecumenico Vaticano II, arcivescovo-despota in una Genova ridotta all'immobilismo ecclesiale\u00bb, diffusa con fini strumentali dai giornali nei giorni precedenti il conclave. Il cardinale Vicente Enrique y Taranc\u00f3n, riferendosi all'influenza dei mezzi di comunicazione di massa sui porporati, dichiar\u00f2: \u00abDio si \u00e8 servito della malignit\u00e0 degli uomini e della divisione degli italiani\u00bb. Al fine di evitare distorsioni da parte della stampa e di migliorare la trasparenza, il cardinale Siri successivamente afferm\u00f2 che, in futuro, sarebbe stato opportuno che qualche papa abolisse la segretezza dei conclavi, ritenendo pi\u00f9 conveniente che le votazioni avvenissero \u00aballa luce del sole\u00bb, e che la Santa Sede pubblicasse in maniera ufficiale, a conclave ultimato, i risultati dei vari scrutini.\nIl 18 settembre 1988 Siri raccont\u00f2 a Benny Lai che, a differenza dei conclavi del 1958 e del 1963, nel 1978 non aveva dichiarato che avrebbe rifiutato l'elezione: \u00abNei due ultimi conclavi sono sempre stato portato, s\u00ec, ma non ho pi\u00f9 fatto la dichiarazione delle altre volte. Mi sono detto: non posso, sar\u00e0 quel che sar\u00e0. Ne sono uscito bene, ma, all'ultimo conclave, pensi, il cardinale Wyszy\u0144ski and\u00f2 a trovare il mio segretario dicendogli: \"\u00c8 fatto, lei sar\u00e0 il segretario del Papa\". Entrai in conclave in stato agonico. Ricordo che andai a sedermi su una sedia in fondo alla Cappella Paolina come uno straccio\u00bb. Nell'ottobre 1978, tuttavia, gli venne preferito il cardinale polacco Karol Wojty\u0142a.\nGli ultimi anni.\nNel 1979 e nel 1982 prese parte alle riunioni plenarie del collegio cardinalizio di cui, dal 18 settembre 1982, divenne protopresbitero, cio\u00e8 il porporato dell'ordine dei presbiteri pi\u00f9 anziano per data di creazione. Negli anni ottanta comp\u00ec diversi viaggi, visitando l'Irlanda nel 1979, la Germania Orientale e la Cecoslovacchia nel 1980, la Francia nel 1981 e nel 1984, la Polonia nel 1985 e la Spagna nel 1986. Conformemente a quanto disposto dal codice di diritto canonico, il 20 maggio 1981, al compimento del 75\u00ba anno di et\u00e0, Siri diede le proprie dimissioni dalla carica di arcivescovo. Tuttavia papa Giovanni Paolo II decise di prorogare il suo mandato, confermandolo in carica.\nIl 29 luglio 1985, a seguito di regolare processo canonico, Siri eman\u00f2 l'unica condanna dei suoi quarant'anni di episcopato, sospendendo \"a divinis\" don Gianni Baget Bozzo, colpevole di essersi candidato nelle file del Partito Socialista Italiano in contrasto con il codice di diritto canonico, il quale, al canone 287 \u00a72, stabilisce che i sacerdoti \u00abnon abbiano parte attiva nei partiti politici\u00bb.\nPoich\u00e9 la Congregazione delle cause dei santi si era espressa positivamente sulle virt\u00f9 della genovese Virginia Centurione Bracelli, Siri colse l'occasione per invitare a Genova papa Wojty\u0142a, chiedendogli di officiare in piazza della Vittoria la cerimonia di beatificazione. La visita si svolse il 21 e 22 settembre 1985 e, dopo il rientro del pontefice a Roma, Siri ebbe modo di esprimersi in maniera molto positiva su Giovanni Paolo II.\nIl 20 maggio 1986, al compimento del suo 80\u00ba compleanno, perse il diritto di entrare in conclave, in conformit\u00e0 alle norme del codice di diritto canonico. Il 30 settembre 1986, a seguito dell'unione della diocesi di Bobbio e dell'arcidiocesi di Genova, Siri assunse il titolo di arcivescovo di Genova-Bobbio. Il 23 maggio 1987 il cardinale Bernardin Gantin gli comunic\u00f2 che Giovanni Paolo II aveva accettato le sue dimissioni dall'arcidiocesi di Genova-Bobbio, nominando come suo successore l'allora arcivescovo di Cagliari Giovanni Canestri. La notizia delle dimissioni fu resa nota il 6 luglio, allo scadere del segreto pontificio. Siri, tuttavia, si occup\u00f2 ancora del governo dell'arcidiocesi fino all'ottobre dello stesso anno come arcivescovo emerito e amministratore apostolico.\nDopo l'insediamento di monsignor Canestri, il 24 ottobre 1987, Siri si trasfer\u00ec ad Albaro, quartiere residenziale del levante genovese, in una palazzina messa a sua disposizione dal lascito testamentario dell'anziana proprietaria, la contessa Carmela Matarazzo-Campostano, vedova di Antonio Campostano e morta senza eredi. La sua ultima uscita pubblica avvenne l'8 dicembre 1988, quando celebr\u00f2 il pontificale dell'Immacolata nella sua vecchia parrocchia in via Assarotti a Genova. Giuseppe Siri mor\u00ec nella villa di Albaro alle 18:20 del 2 maggio 1989, diciotto giorni prima del suo ottantatreesimo compleanno, per un improvviso peggioramento delle sue condizioni cardiocircolatorie. La camera ardente, allestita il 3 maggio nella cattedrale di San Lorenzo, venne visitata da oltre centomila persone. Dopo i funerali, che si tennero il successivo 5 maggio, la salma del cardinale venne sepolta all'interno della cattedrale, nella navata di destra, vicino all'altare della Madonna del Soccorso.\nBench\u00e9 negli anni settanta il cardinale Sebastiano Baggio, prefetto della congregazione per i vescovi, avesse rimproverato a Siri di dare ai propri seminaristi una formazione troppo tradizionale, precludendone cos\u00ec le possibilit\u00e0 di carriera nella Chiesa \"post-conciliare\", durante il pontificato di papa Benedetto XVI molti ex allievi del cardinale Siri sono stati elevati al cardinalato, all'episcopato o ad altre cariche di prestigio. \u00c8 il caso, ad esempio, dei cardinali Angelo Bagnasco, Mauro Piacenza e Domenico Calcagno, del patriarca Francesco Moraglia, dei vescovi Luigi Ernesto Palletti, Antonio Guido Filipazzi, Guido Gallese, e Guido Marini, gi\u00e0 maestro delle celebrazioni liturgiche pontificie.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:\nOpere.\nLa vastissima produzione letteraria del cardinale Siri si articola in centinaia di titoli, suddivisi fra lettere pastorali, libri, discorsi, omelie, articoli e relazioni."}
{"id": "773831", "revid": "173006", "url": "https://it.wikipedia.org/wiki?curid=773831", "title": "Grande congiunzione", "text": "reindirizzo pi\u00f9 precisamente"}
{"id": "773833", "revid": "170423", "url": "https://it.wikipedia.org/wiki?curid=773833", "title": "National Basketball Association 1963-1964", "text": "La stagione della National Basketball Association 1963-1964 fu la 18\u00aa edizione del campionato NBA. La stagione si concluse con la vittoria dei Boston Celtics, che sconfissero i San Francisco Warriors per 4-1 nelle finali NBA."}
{"id": "773837", "revid": "170423", "url": "https://it.wikipedia.org/wiki?curid=773837", "title": "National Basketball Association 1964-1965", "text": "La stagione della National Basketball Association 1964-1965 fu la 19\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-1 nelle finali NBA."}
{"id": "773841", "revid": "110157", "url": "https://it.wikipedia.org/wiki?curid=773841", "title": "An Charraigh", "text": "An Charraigh, nome ufficiale in gaelico irlandese della forma anglofona pi\u00f9 nota Carrick, \u00e8 un piccolo villaggio del Donegal sud-occidentale, contea settentrionale dell'Irlanda.\nIl toponimo \u00e8 traducibile in italiano come \"la rocca\".\nPosizione.\nAn Charriagh \u00e8 situato nell'ampia \"gaeltacht\" del Donegal sulla strada R263, che lo attraversa, 6 km a nord ovest di Cill Charthaigh. \u00c8 l'ultimo abitato prima di Gleann Cholm Cille e la fine delle terre sud-occidentali della contea. \nNel suo piccolo costituisce una sorta di punto d'accesso dell'area. Al suo esatto centro infatti, attraversato dalla R263, confluiscono anche la strada proveniente da Ardara ed il Glengesh pass cos\u00ec come parte allo stesso tempo quella per Teileann e, soprattutto, per l'imponente e suggestiva montagna e scogliera di Sliabh Liag, una delle pi\u00f9 alte d'Europa.\nEconomia.\nTurismo.\nAn Charriagh vive quasi essenzialmente di turismo. Il piccolo abitato \u00e8 perlopi\u00f9 formato da qualche residente, case vacanze, un pub dedicato alle Slieve League e agli sport gaelici. L'area circostante rurale \u00e8 piena di B&amp;B e case vacanze. \nAttrazione quasi esclusiva dell'area \u00e8 senz'altro Sliabh Liag, accessibile via automobile esclusivamente da una piccola stradina che parte dall'abitato di An Charriagh (che peraltro \u00e8 l'unico luogo dove viene indicata e segnalata se si esclude qualche pannello turistico vicino Cill Charthaigh). I sentieri montani per la vetta partono tutti nella zona rurale tra An Charriagh e Teileann, mentre il Bunglas View Point \u00e8 situato alla fine di una stradina al limite dell'avventuroso proprio alla fine della strada che parte da An Charriagh."}
{"id": "773844", "revid": "767487", "url": "https://it.wikipedia.org/wiki?curid=773844", "title": "Lepidium sativum", "text": "Il crescione dei giardini o crescione inglese (Lepidium sativum ) \u00e8 una pianta annuale appartenente alla famiglia Brassicaceae, facile da coltivare e di sapore gradevole; \u00e8 caratterizzata da steli alti (circa 20\u00a0cm) e sottili con foglie sottili dalla forma ovale.\nStoria.\nConosciuto sin dall'antichit\u00e0, era molto apprezzato dai Persiani i quali ritenevano che le ricchezze nutritive del crescione giovassero notevolmente alla crescita e allo sviluppo dei bambini.\nI Romani invece ritenevano che il crescione trasmettesse benessere al corpo e che avesse propriet\u00e0 afrodisiache, la pianta mantenne tale reputazione fino al 1800.\nPrincipi e caratteristiche.\nIl crescione \u00e8 molto aromatico, ha un sapore acidulo e piccante, molto caratteristico. Di colore verde chiaro ha piccoli fiori bianchi. I semi sono di colore rosso scuro.\nRicco di vitamine (soprattutto vitamina C) e sali minerali fra cui calcio, ferro, magnesio e zolfo.\nAiuta a disintossicarsi dal fumo e smog, \u00e8 un diuretico naturale, indicato per chi soffre di ritenzione idrica e di ipertensione.\nHa anche propriet\u00e0 digestive e cardiovascolari..\nIl crescione \u00e8 anche definito pianta medicinale.\nUso culinario.\nIn cucina \u00e8 usato sia cotto (lesso o in zuppa) sia crudo: nelle insalate, antipasti, piadine. In Italia \u00e8 molto diffuso nella cucina romagnola. Va usato fresco, altrimenti perde parte delle sue propriet\u00e0 nutritive. Pu\u00f2 essere usato anche come pianta aromatica per insaporire pur\u00e8 e formaggi o decorazioni. Si usano sia le foglie che i fiori. Va raccolto poco prima e durante il periodo di fioritura (maggio, giugno), non va raccolto oltre tale periodo.\nGiardinaggio.\nSi semina tendenzialmente in primavera, ma con qualche cura si adatta anche alle stagioni pi\u00f9 ostili, nel suo periodo ideale non richiede particolari attenzioni, pu\u00f2 essere coltivato anche in vaso. Si consuma non appena \u00e8 abbastanza sviluppato raccogliendolo con tutta la radice.\nIn laboratorio.\n\u00c8 usato per analisi di fitotossicit\u00e0 (test del crescione), in quanto la sua germinazione richiede solo 24 ore a 27\u00b0 (o 36 ore a 22\u00b0). Indici di germinazione inferiori al 40% del campione di controllo con campioni diluiti al 30% indicano la presenza di sostanze che comportano effetti letali sulle piante, dal 40 al 60% si ha difficilmente letalit\u00e0 ma possono esserci ritardi nello sviluppo, con indici superiori al 60-70% non si hanno danni manifesti alle piante."}
{"id": "773846", "revid": "170423", "url": "https://it.wikipedia.org/wiki?curid=773846", "title": "National Basketball Association 1965-1966", "text": "La stagione della National Basketball Association 1965-1966 fu la 20\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-3 nelle finali NBA."}
{"id": "773847", "revid": "114987158", "url": "https://it.wikipedia.org/wiki?curid=773847", "title": "Logica pull", "text": "Si parla di logica pull quando lo svolgimento di un generico processo (inteso come sequenza di attivit\u00e0) avviene guardando indietro, cio\u00e8 lo svolgimento dell'attivit\u00e0 a valle trascina quella a monte (in inglese \"pull\"). \nIn particolare, per quanto riguarda un processo di produzione, si parla di logica \"pull\" quando la decisione di implementare la produzione di un dato bene in una determinata quantit\u00e0, cio\u00e8 di dare il via a tutta la sequenza di attivit\u00e0 a partire dall'approvvigionamento, avviene a posteriori rispetto all'insorgere di un fabbisogno. Si contrappone alla logica push.\nTale terminologia viene usata spesso per indicare la tecnica di alimentazione dei processi produttivi.\n\u00c8 una logica di produzione in cui si cerca di produrre esattamente quanto richiede il mercato, sia sotto il profilo quantitativo sia che qualitativo.\nTale logica richiede anche una soluzione soddisfacente alla rapidit\u00e0 di consegna, occorre organizzare tutta una catena di fornitura logistica di tipo \"just in time\" nella quale i tempi di risposta della produzione sono rapidi nel seguire una domanda che varia in continuazione."}
{"id": "773848", "revid": "120764755", "url": "https://it.wikipedia.org/wiki?curid=773848", "title": "Andrea Sabatini", "text": "Biografia.\nNoto anche come Andrea da Salerno, nulla vi \u00e8 di certo riguardo alla sua formazione. Il pittore e storico dell'arte Bernardo De Dominici, nella sua opera \"Vite de' pittori, scultori e architetti napoletani\" (1742) ipotizza che il Sabatini si sia formato presso Raimondo Epifanio Tesauro (c. 1480-1511), pittore napoletano che godette di una certa reputazione presso i suoi contemporanei. \nLo stesso De Dominici riferisce di una precedente ipotesi circa l'apprendistato di Andrea presso Antonio Solario, detto lo Zingaro, (o presso allievi di quest'ultimo), ipotesi che ad avviso dello stesso storico \u00e8 da rigettare anche per ragioni cronologiche.\nSempre secondo il racconto del De Dominici, Andrea si rec\u00f2 a Roma per studiare le opere del Perugino, in quanto fortemente colpito dalla \"Pala dell'Assunta\" del Vannucci, dipinta nel 1506 e collocata nel duomo di Napoli, dove tuttora si trova. Una volta a Roma per\u00f2, Andrea sarebbe entrato nelle grazie di Raffaello e da questi reclutato nella \"\u00e9quipe\" di pittori da lui coordinata per la decorazione delle stanze vaticane.\nAttendibile o meno che sia questo racconto, l'influenza raffaellesca sull'opera del Sabatini, desumibile dall'analisi delle sue opere, \u00e8 largamente condivisa. D'altro canto, anche a prescindere da questa ipotetica collaborazione, l'opera di Raffaello era nota a Napoli in virt\u00f9 della presenza in citt\u00e0, presso la chiesa di San Domenico Maggiore, della \"Madonna del Pesce\" dipinta dall'Urbinate nel 1514.\nTuttavia, nell'attivit\u00e0 iniziale del Sabatini, in particolare nelle prime opere rimasteci, si evidenziano soprattutto ascendenze del Perugino e del Pinturicchio e, poi, anche del leonardesco Cesare da Sesto, pittore milanese attivo nel Meridione. Testimonia questa influenza iniziale anche la circostanza che la \"Nativit\u00e0\", attualmente esposta alla pinacoteca provinciale di Salerno, a lungo ritenuta pacificamente opera del Sabatini, \u00e8 stata attribuita (nel 1985) da alcuni studiosi a Cesare da Sesto.\nLa decisa adesione allo stile di Raffaello sarebbe stata, quindi, una scelta della maturit\u00e0 artistica di Andrea, orientativamente collocabile alla met\u00e0 del secondo decennio del Cinquecento (Abbate, 2009).\nStando ancora al De Dominici, Andrea, a Napoli, avrebbe stretto anche un sodalizio artistico con Polidoro da Caravaggio, rifugiatosi nel Regno dopo il Sacco di Roma.\nL'attivit\u00e0 artistica del Sabatini si \u00e8 svolta prevalentemente in un'area oggi collocabile tra le provincie di Napoli e Salerno e nel territorio del basso Lazio.\nNegli anni finali della sua vita fu impegnato nell'abbazia di Montecassino dove, con l'aiuto dei suoi discepoli Giovanni Filippo Criscuolo e del cognato Severo Ierace, realizz\u00f2 diverse tavole raffiguranti la vita di san Benedetto.\nNello stesso periodo oper\u00f2 anche a Gaeta, dove presumibilmente mor\u00ec, decorando il santuario della Santissima Annunziata. Quest'ultimo cantiere fu proseguito dal Criscuolo, mentre i lavori presso l'abbazia di Montecassino furono continuati dallo Ierace.\nA Gaeta \u00e8 conservato, nel coro del santuario dell'Annunziata, un grande polittico con temi mariani - negli scomparti principali \"Annunciazione\" e \"Dormitio Virginis\" -, probabilmente l'ultima fatica di Andrea da Salerno."}
{"id": "773849", "revid": "126775", "url": "https://it.wikipedia.org/wiki?curid=773849", "title": "Liron", "text": ""}
{"id": "773852", "revid": "114987129", "url": "https://it.wikipedia.org/wiki?curid=773852", "title": "Logica push", "text": " \nSi parla di logica push quando lo svolgimento di un generico processo (inteso come sequenza di attivit\u00e0) avviene guardando avanti, cio\u00e8 lo svolgimento dell'attivit\u00e0 a monte spinge quella a valle (in inglese \"push\"). \nIn particolare, per quanto riguarda un processo di produzione, si parla di logica \"push\" quando la decisione di implementare la produzione di un dato bene in una determinata quantit\u00e0, cio\u00e8 di dare il via a tutta la sequenza di attivit\u00e0 a partire dall'approvvigionamento, avviene a priori, ovvero indipendentemente dall'insorgere di un fabbisogno. La programmazione dell'attivit\u00e0 \u00e8 fatta, dunque, su una previsione dei fabbisogni che saranno necessari per la produzione. Si contrappone alla logica pull.\nTale terminologia viene usata anche per indicare la tecnica di alimentazione dei processi produttivi."}
{"id": "773853", "revid": "170423", "url": "https://it.wikipedia.org/wiki?curid=773853", "title": "National Basketball Association 1966-1967", "text": "La stagione della National Basketball Association 1966-1967 fu la 21\u00aa edizione del campionato NBA. La stagione si concluse con la vittoria dei Philadelphia 76ers, che sconfissero i San Francisco Warriors per 4-2 nelle finali NBA."}
{"id": "773854", "revid": "1305772", "url": "https://it.wikipedia.org/wiki?curid=773854", "title": "Kansas (album)", "text": "Kansas \u00e8 il primo album in studio del gruppo musicale statunitense Kansas, pubblicato dall'etichetta discografica Kirshner nel marzo del 1974.\nIl materiale dell'album \u00e8 stato scritto principalmente dal chitarrista Kerry Livgren e dal cantante e tastierista Steve Walsh, ed era stato composto nei due anni precedenti. Le canzoni di Livgren erano generalmente pi\u00f9 lunghe ed elaborate di quelle di Walsh, e presentavano testi mistici che riflettevano il suo forte interesse per le religioni orientali. \"Journey from Mariabronn\" fu ispirato da \"Narciso e Boccadoro\" di Hermann Hesse, mentre \"Belexes\" e \"Aper\u00e7u\" hanno sonorit\u00e0 pi\u00f9 vicine al rock sperimentale e al country rock, generi in voga in quegli anni.\nL'album fu promosso da pubblicit\u00e0 stampate, che includevano lo slogan \"Kansas is Koming\"; inoltre, un singolo promozionale intitolato \"Man the Stormcellars: Kansas is Koming!\" \u00e8 stato inviato alle stazioni radio, introdotto dalla voce di Don Kirshner che pubblicizzava l'album. Sono stati pubblicati due singoli: \"Can I Tell You\" e \"Lonely Wind\". L'album venne ristampato in formato rimasterizzato su CD nel 2004. Una nuova versione rimasterizzata dell'album \u00e8 stata pubblicata in vinile nel 2014.\nLa copertina.\nLa copertina dell'album raffigura l'abolizionista John Brown in una scena di Tragic Prelude, un murale del nativo americano John Stewart Curry. Il murale originale \u00e8 dipinto su un muro del Kansas State Capitol a Topeka. L'immagine della copertina dell'album \u00e8 scolorita e ritagliata per mostrare solo una piccola parte del dipinto originale. La fotografia proposta nella copertina \u00e8 opera del fotografo Don Hunstein.\nAccoglienza.\nL'album ebbe, sin dalla prima pubblicazione, un buon riscontro. Il successo degli album \"Masque\" (1975), \"Leftoverture\" (1976) e \"Point of Know Return\" (1977), rianim\u00f2 l'interesse commerciale per la prima uscita della band, che per un breve periodo torn\u00f2 in classifica."}
{"id": "773855", "revid": "170423", "url": "https://it.wikipedia.org/wiki?curid=773855", "title": "National Basketball Association 1967-1968", "text": "La stagione della National Basketball Association 1967-1968 fu la 22\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-2 nelle finali NBA."}
{"id": "773860", "revid": "2023463", "url": "https://it.wikipedia.org/wiki?curid=773860", "title": "National Basketball Association 1968-1969", "text": "La stagione della National Basketball Association 1968-1969 fu la 23\u00aa edizione del campionato NBA. La stagione si concluse con la vittoria dei Boston Celtics, che sconfissero i Los Angeles Lakers per 4-3 nelle finali NBA."}
{"id": "773862", "revid": "161374", "url": "https://it.wikipedia.org/wiki?curid=773862", "title": "Strada Statale 4 del Terminillo", "text": ""}
{"id": "773864", "revid": "170423", "url": "https://it.wikipedia.org/wiki?curid=773864", "title": "National Basketball Association 1969-1970", "text": "La stagione della National Basketball Association 1969-1970 fu la 24\u00aa edizione del campionato NBA. La stagione si concluse con la vittoria dei New York Knicks, che sconfissero i Los Angeles Lakers per 4-3 nelle finali NBA."}
{"id": "773865", "revid": "287204", "url": "https://it.wikipedia.org/wiki?curid=773865", "title": "Erle Cox", "text": "Biografia e carriera.\nErle Cox era figlio di Ross Cox, un immigrato dublinese che aveva svolto i mestieri di insegnante, scrittore part-time e ispettore scolastico, e di un'australiana, Mary Haskell, nativa di Melbourne.\nDa ragazzo fu educato alle Grammar Schools di Castlemaine e Melbourne; alcuni anni pi\u00f9 tardi, trasferitosi a Launceston, in Tasmania, Cox cominci\u00f2 a lavorare per conto di un'azienda che commerciava tabacco.\nIl 24 dicembre 1901 spos\u00f2 Mary Ellen Kilborn e and\u00f2 a vivere con lei a Melbourne, dove fu agente mercantile; alcuni dei suoi primi scritti uscirono sul \u00abLone Hand Magazine\u00bb, tra il 1908 e il 1909.\nNel 1918 vinse una gara che prevedeva la stesura di un epitaffio di quattro righe per un soldato caduto; nel 1921 fu accolto come articolista e recensore letterario da \u00abThe Argus\u00bb, quotidiano di Melbourne, grazie ai suoi assidui contributi nella sezione \"The Passing Show\".\nA partire dal 1929 si impose anche come critico cinematografico, guadagnandosi l'ammirazione dei lettori e dell'industria filmica per il suo stile arguto e pungente, ricco di umorismo; nel 1946 pass\u00f2 al quotidiano \u00abThe Age\u00bb.\nPer la sua attivit\u00e0 giornalistica si serv\u00ec in diverse occasioni del nome d'arte \"The Chiel\".\nCox \u00e8 noto, tuttavia, soprattutto grazie al romanzo \"Out of the Silence\", pubblicato a puntate su \u00abThe Argus\u00bb tra il 19 aprile e il 25 ottobre del 1919. Ambientato negli scenari rurali dell'Australia, esso comincia con la scoperta, da parte di un giovane, di un'enorme sfera che nasconde la cultura e la tecnologia di un'antica civilt\u00e0. La trama del romanzo si pone oggi come una rappresentazione quasi anticipatoria del dramma della selezione razziale, dettata dal mito di purezza.\nDa quest'opera, ripubblicata in volume nel 1925, furono tratti, nel 1934, un fumetto edito da \u00abThe Argus\u00bb (120 episodi) e un dramma radiofonico.\nIl libro presenta inoltre delle analogie col contemporaneo \"La principessa splendente\" (\"When the World Shook\", 1919) di Haggard, e secondo alcuni avrebbe ispirato, anni dopo, il francese Ren\u00e9 Barjavel nella stesura del romanzo \"La notte dei tempi\" (\"La nuit des temps, \"1968).\nIn seguito Cox pubblic\u00f2, lungo un analogo filone fantastico, altri due romanzi di un certo valore: \"Fool's Harvest\", che usc\u00ec a puntate nel 1938 e in volume l'anno successivo, con l'aggiunta di due capitoli, e \"The Missing Angel\" (1947)."}
{"id": "773868", "revid": "170423", "url": "https://it.wikipedia.org/wiki?curid=773868", "title": "National Basketball Association 1970-1971", "text": "La stagione della National Basketball Association 1970-1971 fu la 25\u00aa edizione del campionato NBA. La stagione si concluse con la vittoria dei Milwaukee Bucks, che sconfissero i Baltimore Bullets per 4-0 nelle finali NBA."}
{"id": "773871", "revid": "17351", "url": "https://it.wikipedia.org/wiki?curid=773871", "title": "Tupolev Tu-128", "text": ""}
{"id": "773873", "revid": "170423", "url": "https://it.wikipedia.org/wiki?curid=773873", "title": "National Basketball Association 1971-1972", "text": "La stagione della National Basketball Association 1971-1972 fu la 26\u00aa edizione del campionato NBA. La stagione si concluse con la vittoria dei Los Angeles Lakers, che sconfissero i New York Knicks per 4-1 nelle finali NBA."}
{"id": "773880", "revid": "729019", "url": "https://it.wikipedia.org/wiki?curid=773880", "title": "Campionato mondiale maschile di pallacanestro 1950", "text": "La I edizione del Campionato mondiale maschile di pallacanestro FIBA 1950 \u00e8 stata disputata in Argentina, a Buenos Aires, dal 22 ottobre al 3 novembre 1950. Al torneo hanno partecipato dieci squadre. Ai fini del punteggio finale, la vittoria valeva 2 punti e la sconfitta 1.\nDurante il mondiale, non si \u00e8 disputata solo la gara tra la Spagna e la Jugoslavia. La gara fu data vinta agli spagnoli perch\u00e9 durante l'inno nazionale degli avversari gli jugoslavi si allontanarono dal campo e si rifiutarono di giocare in segno di protesta contro il regime franchista.\nCome spesso succeder\u00e0 sino al 1986, gli Stati Uniti inviarono una squadra amatoriale formata dal dopolavoro della Chevrolet di Detroit \nSquadre partecipanti.\nPrimo turno eliminatorio\nSecondo turno eliminatorio\nPrima Fase.\nEliminatorie.\nLe vincenti si qualificano per il secondo turno, le perdenti vanno ai ripescaggi.\nLe vincenti si qualificano per il girone finale, le perdenti vanno ai ripescaggi.\nRipescaggi.\nLe vincenti vanno al secondo turno dei ripescaggi, le perdenti al girone di qualificazione.\nLe vincenti vanno al girone finale, le perdenti al girone di qualificazione."}
{"id": "773881", "revid": "117451159", "url": "https://it.wikipedia.org/wiki?curid=773881", "title": "Roberto Zeno", "text": "Biografia.\nInizia a suonare la chitarra elettrica e poi il basso in alcuni gruppi giovanili, finch\u00e9 trova un gruppo disposto a finanziargli l'acquisto della batteria. Studia per 2 anni al DAMS di Bologna nella sezione di musica. Successivamente suona con i gruppi \"L'Anello di Re Salomone\", \"Cantodiscanto\", gruppo tuttora esistente di musica popolare dei quali fa parte dal 1991 al 1994, e nei quali viene sostituito da Paolo Caruso.\nNel 1994, in occasione della ristampa di \"Riportando tutto a casa\", entra a far parte dei Modena City Ramblers; in questo primo disco suona solo nel brano con Bob Geldof.\nDal 1999, all'inizio del tour di \"Fuori campo,\" entra a far parte del gruppo nel ruolo di batterista-percussionista, oltre a suonare anche tastiere, mandolino, chitarra e a cantare nei cori.\nIl 22 dicembre 2020 annuncia la sua decisione di abbandonare i Modena City Ramblers dopo 26 anni dal suo ingresso."}
{"id": "773882", "revid": "1684799", "url": "https://it.wikipedia.org/wiki?curid=773882", "title": "Fulgencio Yegros", "text": "Fu console della Repubblica del Paraguay dal 1813 al 1814.\nUfficiale dell'esercito spagnolo.\nUfficiale di carriera nell'esercito spagnolo, Yegros combatt\u00e9 contro i portoghesi a Coimbra (1806) e a Buseo (20 gennaio 1807) contro le truppe britanniche sbarcate in Uruguay, raggiungendo il grado di capitano.\nL'indipendenza del Paraguay.\nSchieratosi coi patrioti paraguaiani dopo che il vicereame del R\u00edo de la Plata (comprendente Argentina, Uruguay, Paraguay e Bolivia) si era proclamato indipendente (1810), si distinse nelle battaglie di Paraguar\u00ed e Tacuar\u00ed (rispettivamente 9 gennaio e 19 marzo 1811) che respinsero un tentativo della Giunta insediatasi a Buenos Aires (gi\u00e0 capitale del vicereame) di assumere il controllo di tutte le province ancora sotto il controllo spagnolo. Divenuto governatore delle Misiones, prepar\u00f2 una congiura contro il governatore spagnolo Bernardo de Velazco y Huidobro, che si barcamenava tra i patrioti indipendentisti (sostenitori della piena indipendenza del Paraguay dalla Spagna e dall'Argentina) e i lealisti (fedeli alla Spagna ma ostili all'Argentina), e si sollev\u00f2 con le sue truppe il 16 maggio 1811 per affrontare i lealisti. Ma i patrioti di Asunci\u00f3n erano gi\u00e0 insorti con successo due giorni prima e avevano trattato con Velazco una riduzione dei poteri del governatore, perci\u00f2 Yegros pot\u00e9 entrare trionfalmente nella capitale il 21 maggio.\nPresidente della Giunta.\nFu convocato un Congresso (17 giugno 1811), che istitu\u00ec la Giunta Superiore Governativa, il primo governo composto da paraguaiani, e ne affid\u00f2 la presidenza a Yegros (1811-1813), che difese l'indipendenza del Paese e promosse l'istruzione primaria e superiore (fondazione della Sociedad Literaria e dell'Academia Militar).\nIl Primo Consolato e la lotta contro Francia.\nNel 1813 il Congresso costitu\u00ec il Paraguay in repubblica e affid\u00f2 il potere esecutivo a due consoli con mandato annuale, eleggendo il 12 ottobre 1813 Yegros e il dottor Jos\u00e9 Gaspar Rodr\u00edguez de Francia. Entrato in contrasto col collega, Yegros fu destituito dal Congresso (14 ottobre 1814), che nomin\u00f2 dittatore Francia, e si ritir\u00f2 malvolentieri dalla scena politica. Unitosi nell'aprile 1820 ad una congiura degli oppositori di Francia, che avrebbe dovuto portarlo alla presidenza, fu scoperto e giustiziato (17 luglio 1821)."}
{"id": "773883", "revid": "17351", "url": "https://it.wikipedia.org/wiki?curid=773883", "title": "Tu-128", "text": ""}
{"id": "773884", "revid": "17351", "url": "https://it.wikipedia.org/wiki?curid=773884", "title": "Tu-28", "text": ""}
{"id": "773887", "revid": "17351", "url": "https://it.wikipedia.org/wiki?curid=773887", "title": "Tupolev Tu-128 Fiddler", "text": ""}
{"id": "773888", "revid": "17351", "url": "https://it.wikipedia.org/wiki?curid=773888", "title": "Tu-128 Fiddler", "text": ""}
{"id": "773891", "revid": "170423", "url": "https://it.wikipedia.org/wiki?curid=773891", "title": "National Basketball Association 1972-1973", "text": "La stagione della National Basketball Association 1972-1973 fu la 27\u00aa edizione del campionato NBA. La stagione si concluse con la vittoria dei New York Knicks, che sconfissero i Los Angeles Lakers per 4-1 nelle finali NBA."}
{"id": "773901", "revid": "110157", "url": "https://it.wikipedia.org/wiki?curid=773901", "title": "National Basketball Association 1973-1974", "text": "La stagione della National Basketball Association 1973-1974 fu la 28\u00aa edizione del campionato NBA. La stagione si concluse con la vittoria dei Boston Celtics, che sconfissero i Milwaukee Bucks per 4-3 nelle finali NBA."}
{"id": "773904", "revid": "46291", "url": "https://it.wikipedia.org/wiki?curid=773904", "title": "Levisticum officinale", "text": "Il levistico o sedano di monte (\"Levisticum officinale\" W.D.J. Koch, 1824) \u00e8 una pianta perenne della famiglia delle Apiaceae. Viene usata come erba aromatica.\nMorfologia.\nIl levistico \u00e8 una pianta erbacea perenne il cui fusto eretto pu\u00f2 crescere fino all'altezza di 2 metri. Le foglie, come aspetto e sapore ricordano quelle del sedano.\nHabitat e diffusione.\n\u00c8 probabile sia originaria del sud-ovest asiatico. Cresce fino ai 1800 m s.l.m., ed \u00e8 una pianta molto rustica; si trova sia in terreni incolti sia in orti, e a volte rinselvatichisce. In Italia \u00e8 una specie rara.\nUsi.\nCulinario.\nSi raccolgono le foglie da usare fresche in risotti, brodi, carni, stufati, pollo, baccal\u00e0; il seme maturo di questa pianta si usa nei liquori, nelle insalate, nelle schiacciate; l'aroma della pianta \u00e8 simile a quello del sedano, ma \u00e8 pi\u00f9 gradevole. Il levistico \u00e8 utilizzato come sostituto di una spezia indiana, l'Ajowan, essendo il primo pi\u00f9 comune in Europa.\nIl levistico, denominato anche \"Sedano di montagna\", era abbondantemente usato nella cucina dell'antica Roma. \u00c8 infatti presente in molte delle ricette di Apicio, ad esempio nel \"De re coquinaria\".\nEra anche molto apprezzato dai monaci benedettini che, nel Medioevo, lo diffusero negli orti e nelle corti, soprattutto del nord Europa dove oggi \u00e8 ancora molto usato.\nHa un sapore vicino al sedano, ma con un profumo pi\u00f9 intenso e pungente che lo rende molto gradevole.\nMedicinale.\nL'infuso \u00e8 indicato per i reumatismi e pu\u00f2 essere applicato alle ferite come antisettico, o bevuto per stimolare la digestione. Il levistico \u00e8 secondo solo ai capperi per contenuto di quercetina."}
{"id": "773905", "revid": "170423", "url": "https://it.wikipedia.org/wiki?curid=773905", "title": "National Basketball Association 1974-1975", "text": "La stagione della National Basketball Association 1974-1975 fu la 29\u00aa edizione del campionato NBA. La stagione si concluse con la vittoria dei Golden State Warriors, che sconfissero i Washington Bullets per 4-0 nelle finali NBA.\nSquadre partecipanti.\nI New Orleans Jazz diventano la 18\u00aa squadra NBA."}
{"id": "773908", "revid": "123317731", "url": "https://it.wikipedia.org/wiki?curid=773908", "title": "Museo del Banato", "text": "Il Museo del Banato (\"Muzeul Banatului\") \u00e8 un museo di Timi\u0219oara con sede centrale nel Castello Huniade.\nFu fondato nel 1872, con il nome di \"Societ\u00e0 di storia e archeologia\". Custodisce la pi\u00f9 importante collezione di oggetti archeologici del Banato. Al pianterreno ospita il \"Santuario Neolitico di Par\u0163a\", un monumento unico in Europa. Il museo comprende una sezione di storia, una di archeologia, una di etnografia ed una di scienze naturali.\nIl museo ha anche un laboratorio di restauro e conservazione degli oggetti di patrimonio culturale e storico. Il 1\u00ba gennaio 2006, la sezione di arte \u00e8 stata trasformata in Museo d'arte di Timi\u0219oara.\nAttuale direttore \u00e8 Dan Leopold Ciobotaru."}
{"id": "773914", "revid": "170423", "url": "https://it.wikipedia.org/wiki?curid=773914", "title": "National Basketball Association 1975-1976", "text": "La stagione della National Basketball Association 1975-1976 fu la 30\u00aa edizione del campionato NBA. La stagione si concluse con la vittoria dei Boston Celtics, che sconfissero i Phoenix Suns per 4-2 nelle finali NBA."}
{"id": "773916", "revid": "2185724", "url": "https://it.wikipedia.org/wiki?curid=773916", "title": "Jos\u00e9 Gaspar Rodr\u00edguez de Francia", "text": "Fu console, poi dittatore del Paraguay dal 1813 alla morte.\nLa lotta e l'indipendenza e il Primo Consolato.\nAbbandonata la carriera ecclesiastica, dopo esser stato interdetto dall'insegnamento per le sue idee ispirate al pensiero sociale di Rousseau, Francia esercit\u00f2 l'avvocatura e ricopr\u00ec diverse cariche nell'amministrazione coloniale di Asunci\u00f3n (1808-1809). Fin dall'assemblea del 1810 sostenne l'autonomia del Paraguay dal R\u00edo de la Plata, proponendo una confederazione con l'Argentina in alternativa all'annessione. Firm\u00f2 (1811) la dichiarazione d'indipendenza, fu membro della Giunta Superiore Governativa (1811-1813), e quindi console della Repubblica assieme al capitano Fulgencio Yegros (1813-1814).\nLa dittatura.\nSbarazzatosi di Yegros, Francia ottiene di farsi eleggere dal Congresso Nazionale dittatore per cinque anni (3 ottobre 1814), poi dittatore perpetuo (1816), e rimane fino alla morte arbitro assoluto e dispotico del Paraguay.\nSoprannominato \"El doctor Francia\" e \"El Supremo\", organizz\u00f2 l'amministrazione pubblica, riform\u00f2 le finanze statali e cre\u00f2 un forte esercito, consolidando l'indipendenza del Paese. Proib\u00ec qualsiasi contatto con l'estero per proteggere la Nazione dall'infiltrazione delle idee liberali, evitando le lotte postcoloniali che nel frattempo laceravano tutte le altre ex colonie spagnole. Per evitare che si formasse un ceto culturalmente indipendente, abol\u00ec l'istruzione secondaria ma diffuse quella primaria, tanto da guadagnare notevoli successi contro l'analfabetismo.\nIn campo economico, si propose di livellare le differenze esteriori tra le classi sociali proibendo le ostentazioni di ricchezza, attuando misure autarchiche per rendere autosufficiente il Paraguay, potenziando il settore agricolo con l'introduzione di ulteriori colture e organizzando aziende agricole statali.\nPersona dai costumi semplici, non ebbe favoriti n\u00e9 trasse vantaggi economici personali dalla propria carica: anche per questo fu ammirato da Thomas Carlyle. Non design\u00f2 alcun successore."}
{"id": "773919", "revid": "170423", "url": "https://it.wikipedia.org/wiki?curid=773919", "title": "National Basketball Association 1976-1977", "text": "La stagione della National Basketball Association 1976-1977 fu la 31\u00aa edizione del campionato NBA. La stagione si concluse con la vittoria dei Portland Trail Blazers, che sconfissero i Philadelphia 76ers per 4-2 nelle finali NBA.\nSquadre partecipanti.\nNel 1976 ci fu una parziale fusione tra la NBA e la rivale ABA. Quattro team dell'ABA vennero assorbiti dalla NBA: i New York Nets, i Denver Nuggets, gli Indiana Pacers ed i San Antonio Spurs."}
{"id": "773922", "revid": "228587", "url": "https://it.wikipedia.org/wiki?curid=773922", "title": "Crescione", "text": ""}
{"id": "773924", "revid": "79965", "url": "https://it.wikipedia.org/wiki?curid=773924", "title": "Tiberium Wars", "text": ""}
{"id": "773938", "revid": "287204", "url": "https://it.wikipedia.org/wiki?curid=773938", "title": "Novecento (Casa del vento)", "text": "Novecento \u00e8 il secondo album della Casa del vento, il primo non autoprodotto e che vede la partecipazione in veste di produttore e cantante di Stefano \"Cisco\" Bellotti, allora cantante dei Modena City Ramblers.\nIl titolo \u00e8 un omaggio all'omonimo film di Bertolucci, alla fine del disco ne viene citato anche un pezzetto: \"Non pensate che sia un'utopia, abbiamo vinto; il padrone \u00e8 morto!\" \"No, il padrone \u00e8 vivo!\""}
{"id": "773939", "revid": "6400791", "url": "https://it.wikipedia.org/wiki?curid=773939", "title": "Forl\u00ec-Cesena", "text": ""}
{"id": "773945", "revid": "599013", "url": "https://it.wikipedia.org/wiki?curid=773945", "title": "Larry Cain", "text": "Ha vinto una medaglia d'oro nel C1\u00a0500\u00a0m e una d'argento nel C1\u00a01000\u00a0m alle olimpiadi di Los Angeles 1984."}
{"id": "773947", "revid": "599013", "url": "https://it.wikipedia.org/wiki?curid=773947", "title": "Henning Lynge Jakobsen", "text": "Ha vinto una medaglia d'argento nel C1 500m e un bronzo nel C1 1000m alle olimpiadi di ."}
{"id": "773950", "revid": "170423", "url": "https://it.wikipedia.org/wiki?curid=773950", "title": "National Basketball Association 1977-1978", "text": "La stagione della National Basketball Association 1977-1978 fu la 32\u00aa edizione del campionato NBA. La stagione si concluse con la vittoria dei Washington Bullets, che sconfissero i Seattle SuperSonics per 4-3 nelle finali NBA."}
{"id": "773952", "revid": "604594", "url": "https://it.wikipedia.org/wiki?curid=773952", "title": "Roger Byrne", "text": "Biografia.\nPotrebbe essere nato anche l'8 settembre 1929.\n\u00c8 uno degli otto giocatori che persero la vita nel disastro aereo di Monaco di Baviera; mor\u00ec due giorni prima del suo ventinovesimo compleanno.\nAlcuni anni dopo la sua morte, alcune strade di un nuovo insediamento residenziale di Manchester furono chiamate con i nomi dei giocatori del Manchester morti nel disastro aereo di Monaco: Roger Byrne Close, Tommy Taylor Close, Eddie Colman Close, Mark Jones Walk, Liam \"Billy\" Whelan Walk e David Pegg Walk e il complesso residenziale Duncan Edwards Court.\nCaratteristiche tecniche.\nGiocava come terzino sinistro, dopo aver iniziato la carriera come ala.\nCarriera.\nManchester United.\nEsord\u00ec nel Manchester United il 24 novembre 1951 contro il Liverpool, \nCon il Manchester ha vinto tre scudetti, nel 1952, 1956 e 1957, e una Community Shield contro l'Aston Villa nel 1957, dopo aver perso la FA Cup sempre contro l'Aston Villa.\nNazionale.\nByrne \u00e8 stato regolarmente convocato nella nazionale di Walter Winterbottom dal 1954 fino alla sua morte, conseguendo 33 presenze."}
{"id": "773962", "revid": "729019", "url": "https://it.wikipedia.org/wiki?curid=773962", "title": "Matija Ljubek", "text": "Alle Olimpiadi di Montr\u00e9al 1976 ha vinto una medaglia d'oro nel C1\u00a01000\u00a0m e un bronzo nel C1\u00a0500\u00a0m, mentre 8 anni dopo, a Los Angeles 1984 ha gareggiato nel C2, in coppia con Mirko Ni\u0161ovi\u0107 vincendo un altro titolo olimpico e una medaglia d'argento.\nBiografia.\nNato a Beli\u0161\u0107e \u00e8 stato membro del Kajak klub Beli\u0161\u0107e, nella sua carriera ha vinto pi\u00f9 di 300 medaglie, tra cui due ori olimpici rappresentando la Jugoslavia. Nelle gare in coppia \u00e8 sempre stato affiancato dall'amico di Zemun Mirko Ni\u0161ovi\u0107.\nDurante l'indipendenza croata fu uno dei fondatori, nonch\u00e9 membro, del HOO.\nDal 2000 il pi\u00f9 grande premio assegnato dal HOO si chiama Premio \"Matija Ljubek\" in suo onore.\nIl 22 ottobre del 2000 a Valpovo fu ucciso da due colpi di fucile da Marko Var\u017ei\u0107.\nIl figlio Nikica Ljubek \u00e8 stato un canoista di rilevanza internazionale ed ha partecipato ai Giochi olimpici di ."}
{"id": "773965", "revid": "1216132", "url": "https://it.wikipedia.org/wiki?curid=773965", "title": "Macedonio Melloni", "text": "Biografia.\nFiglio di Antonio, un ricco commerciante, e della francese Rosalie Jabalot, frequent\u00f2 l'Accademia di Belle Arti di Parma, dove ebbe tra i suoi insegnanti Antonio Pasini. Nel 1818 merit\u00f2 il primo premio per il disegno di nudo. Si dedic\u00f2 anche a studi privati di matematica e fisica sotto la guida di Antonio Lombardini.\nNel 1819 si rec\u00f2 a Parigi per apprendervi l'arte dell'incisione, ma segu\u00ec informalmente anche numerose lezioni presso l'\u00c9cole polytechnique. Nominato professore di fisica teorico-pratica presso l'Universit\u00e0 di Parma nel 1824 (ordinario dal 1827), nel 1830 fu costretto all'esilio a Firenze per aver manifestato pubblicamente a Parigi il suo compiacimento per la cacciata di Carlo X. Dopo un breve rientro a Parma, si rifugi\u00f2 a Ginevra e poi ancora a Parigi, dove svilupp\u00f2 le sue ricerche sul calore radiante, assai apprezzate anche da Michael Faraday.\nInsegn\u00f2 a Dole e poi a Parigi. Tornato in Italia nel 1837, grazie ai favori di Alexander von Humboldt e Fran\u00e7ois Arago, nel 1839 Ferdinando II lo nomin\u00f2 professore di fisica all'Universit\u00e0 di Napoli, direttore del \"Conservatorio di arti e mestieri\" e, dal 1847, dell'Osservatorio Vesuviano.\nDestituito da tutte le sue cariche a seguito della sua partecipazione ai moti del 1848, mor\u00ec di colera nella sua casa di Portici nel 1854 e fu sepolto a Napoli nel cimitero dei colerosi di Barra.\nRisultati scientifici.\nLa sua fama \u00e8 legata ai suoi studi sul calore radiante (raggi infrarossi), che inizi\u00f2 nel 1831 con Leopoldo Nobili. Ide\u00f2 a questo scopo il \"termomoltiplicatore\", cio\u00e8 una combinazione di pila termoelettrica e galvanometro. Dimostr\u00f2 che il calore radiante ha le stesse propriet\u00e0 della luce, studiandone, tra l'altro, i fenomeni di riflessione, rifrazione e polarizzazione. Nel 1834 gli fu assegnata la \"Medaglia Rumford\" della Royal Society, della quale divenne membro straniero nel 1839."}
{"id": "773970", "revid": "42179", "url": "https://it.wikipedia.org/wiki?curid=773970", "title": "Faster Than Light", "text": ""}
{"id": "773972", "revid": "1829756", "url": "https://it.wikipedia.org/wiki?curid=773972", "title": "Modo dorico", "text": "Nella teoria musicale, il modo dorico \u00e8 uno dei tre seguenti modi, fra di loro storicamente interconnessi:"}
{"id": "773974", "revid": "640277", "url": "https://it.wikipedia.org/wiki?curid=773974", "title": "Modo frigio", "text": "Nella teoria musicale, il modo frigio \u00e8 uno dei tre seguenti modi, fra di loro storicamente interconnessi:"}
{"id": "773976", "revid": "113865637", "url": "https://it.wikipedia.org/wiki?curid=773976", "title": "Modo lidio", "text": "Nella teoria musicale, il modo lidio \u00e8 uno dei tre seguenti modi, fra di loro storicamente interconnessi:"}
{"id": "773978", "revid": "1766330", "url": "https://it.wikipedia.org/wiki?curid=773978", "title": "Tarhuntassa", "text": "Tar\u1e2bunta\u0161\u0161a \u00e8 una citt\u00e0 dell'et\u00e0 del bronzo fondata dagli Ittiti e che nel XIII secolo a.C. divenne per un breve periodo anche loro capitale.\nLocalizzazione.\nPer lungo tempo non si \u00e8 avuto notizia certa sulla sua esatta collocazione, bench\u00e9 dai testi a noi pervenuti fosse chiaro che si dovesse trovare nell'area centro meridionale della penisola anatolica e molte localizzazioni fossero state vanamente proposte; nel 2007 alcuni ricercatori turchi hanno annunciato di averla identificata nel gi\u00e0 noto sito di Hatip, nei pressi della citt\u00e0 di Konya in Cilicia.\nIl mondo accademico tuttavia \u00e8 sempre rimasto piuttosto tiepido su tale identificazione, soprattutto per le ridotte dimensioni del sito, tuttora comunque solo parzialmente indagato.\nNel 2020, invece, un gruppo di ricercatori guidati da Massa e Osborne, ha annunciato la scoperta di una stele reale che commemora il successo del re Hartapu sui Mu\u015fka (verosimilmente i Frigi) e altri dodici sovrani anatolici: questa stele si trovava interrata in un canale di irrigazione nei pressi del grande tel di Turkmen Karahoyuk, indagato fino a quel momento in maniera assai superficiale.\nL'esame della stele ha portato gli studiosi a ritenere che la citt\u00e0 ancora sepolta sotto il tel fosse la capitale di Hartapu; e che quella citt\u00e0, che a un primo approccio ha rivelato dimensioni di assoluto rilievo per l'et\u00e0 del bronzo, seconda per estensione in area anatolica, e di poco, solo alla capitale ittita \u1e2aattu\u0161a, fosse Tarhuntassa.\nUno scavo massivo del sito, intatto, il cui massimo splendore pare datare dal 1400 al 600 a.C., in programma in questi anni, chiarir\u00e0 il mistero.\nL'etimologia del nome della citt\u00e0, letteralmente, significa \"citt\u00e0 del Dio della Tempesta\", variamente detto \"Taru\" (in lingua atti), \"Tarhui\" (in eteo) e \"Tarhunt\" (appunto in lingua luvia).\nStoria.\nNel primo XIII secolo a.C. il re ittita Muwatalli II, per motivi di culto o pi\u00f9 probabilmente nella previsione del grande scontro armato con gli Egizi, spost\u00f2 la capitale ittita da \u1e2aattu\u0161a, posizionata nell'estremo nord del proprio regno, a Tar\u1e2bunta\u0161\u0161a, pi\u00f9 prossima al teatro siriano del probabile scontro; alla sua morte per\u00f2 (1272 a.C.), suo figlio Mur\u0161ili III succedutogli al trono, riport\u00f2 la sede imperiale nello storico sito di Hattusa.\nProprio le conseguenze di questa operazione, con la drastica riduzione dei territori che controllava dalla sede di Hakpis, assai prossima a Hattusa stessa, spinsero lo zio del sovrano e fratello di Muwatalli, il generale Hattusili, a ribellarsi scatenando una vera guerra civile (1265 a.C.) che si concluse con la deposizione del re e l'ascesa al trono proprio dello zio col nome di Hattu\u0161ili III.\nInsediatosi a Hattusa, nomin\u00f2 l'altro figlio di Muwatalli, Kurunta, che gli era stato alleato nella guerra civile, reggente di Tar\u1e2bunta\u0161\u0161a, elevata cos\u00ec a una sorta di \"seconda capitale\", da cui gli Ittiti controllavano l'area meridionale dell'impero.\nKurunta e Tar\u1e2bunta\u0161\u0161a mantennero la stessa posizione di preminenza assoluta anche all'ascesa al trono ittita del figlio di Hattusili, Tudhaliya IV, che riconferm\u00f2 l'amicizia e lo status del cugino (e della citt\u00e0) prima col cosiddetto trattato di Ulmi-Teshub e successivamente con una tavoletta incisa nel bronzo, unico caso della storia ittita, nel quale alla citt\u00e0 e il suo reggente venivano garantiti una serie di benefici tra cui la riduzione delle tasse verso il potere centrale, ma soprattutto veniva assegnato un territorio assai ampio nel sud-ovest anatolico attorno alla citt\u00e0, con confini ben definiti e addirittura garantito il diritto di successione alla prole di Kurunta. In sostanza, uno Stato nello Stato.\nQuesto trattato, a differenza dei precedenti che nominano Tar\u1e2bunta\u0161\u0161a, chiama a testimoni i re arzawa vassalli degli Ittiti di Mira e della Terra del fiume Seha, oltre a Nerikkaili, fratello maggiore di Tudhaliya IV e, appellativo sorprendente, suo tuhkanti.\nMa nonostante ci\u00f2, o forse proprio per ci\u00f2, per il potere che Kurunta e la citt\u00e0 avevano assunto, i rapporti tra i due cugini a un certo punto devono essersi guastati: sappiamo dalla stele di Hatip che Kurunta, da Tar\u1e2bunta\u0161\u0161a, reclam\u00f2 il titolo di Grande Re per s\u00e9 stesso, in evidente contrasto con l'unico Grande Re ittita, colui che occupava il trono di Hattusa.\nGli studiosi ipotizzano oggi vari scenari: una nuova guerra civile (di cui per\u00f2 non abbiamo traccia negli annali ittiti), un distacco politico di Tar\u1e2bunta\u0161\u0161a con una dichiarazione di indipendenza di Kurunta da Hattusa o addirittura una divisione consensuale dell'impero in due parti, ipotesi poco probabile visto che a Hattusa \u00e8 stato rinvenuto il trattato in bronzo per questo seppellito e bruciato.\nComunque sia andata, Tarhuntassa fu capitale di un regno ittita, sulla fine del XIII secolo a.C., che governava un'ampia regione che doveva andare all'incirca dall'attuale Adana alla zona dell'attuale citt\u00e0 di Antalya.\nVerosimilmente a Kurunta succedette al trono sul finire del XIII secolo il nipote Hartapu, figlio proprio del detronizzato re Mur\u0161ili III; lo stesso Hartapu reclam\u00f2 per s\u00e9 il titolo di Grande Re con una serie di stele progressive nelle terre basse.\nMa appena pochi anni dopo, all'incirca nel 1200-1190, un'iscrizione a Sudburg del figlio di Tudhaliya, \u0160uppiluliuma II l'ultimo re ittita sul trono di Hattusa, avvalora la tesi della contrapposizione tra le due capitali ittite, proclamando una serie di conquiste di territori del centro-sud anatolico, il cui elenco si conclude col sorprendente nome di Tar\u1e2bunta\u0161\u0161a; la vecchia capitale ittita evidentemente era divenuta una nemica.\nE tuttavia alcuni studiosi hanno sostenuto che, fermo restando il ruolo di Hartapu come sovrano di Tarhuntassa, l'intera area costiera citata nelle iscrizioni del Sudburg fosse gi\u00e0 stata occupata a inizio del XII secolo dalle prime ondate dei cosiddetti popoli del Mare, che avessero gi\u00e0 spazzato via il regime di Tarhuntassa; e che tali stranieri fossero quindi gli avversari poi battuti da Suppiluliuma nella sua campagna finale e non i \"cugini\" ittiti guidati da Hartapu.\nTutto l'impero riunificato tuttavia non ebbe vita lunga: nel 1178 Hattusa e i suoi territori bruciavano, sorprendentemente devastati proprio dalle incursioni dei cosiddetti Popoli del Mare; l'epopea ittita si concludeva per sempre."}
{"id": "773982", "revid": "767487", "url": "https://it.wikipedia.org/wiki?curid=773982", "title": "Modo misolidio", "text": "Nella teoria musicale, il modo misolidio \u00e8 uno dei tre seguenti modi, fra di loro storicamente interconnessi:\n\\override Score.TimeSignature #'stencil = ##f\n\\relative c' { \n \\clef treble \\time 7/4\n c4^\\markup { Modern C Mixolydian scale } d e f g a bes c2\n&lt;/score&gt;"}
{"id": "773984", "revid": "767487", "url": "https://it.wikipedia.org/wiki?curid=773984", "title": "Jaroslav \u0160edivec", "text": "Caratteristiche tecniche.\nAla sinistra, egli pu\u00f2 giocare come seconda punta e come ala destra, svariando su tutto l'arco offensivo.\nCarriera.\nGiocatore.\nEsordisce nel 1998 nella Gambrinus Liga indossando la maglia della squadra della sua citt\u00e0, il Viktoria Plze\u0148. La prima stagione \u00e8 conclusa con 13 presenze e 0 reti in campionato, la societ\u00e0 retrocede nella seconda divisione del calcio ceco. \u0160edivec colleziona altre 14 presenze in seconda serie prima di riaffrontare la Gambrinus Liga nella stagione 2000-2001: realizza 3 reti in 26 partite, ci\u00f2 non basta a salvare il Viktoria dalla retrocessione.\nNel 2002 arriva in Italia, dove gioca nel Catania. Nella stagione 2004-2005 milita nelle file del e nelle due annate seguenti gioc\u00f2 nel Crotone, fino ad agosto 2007, quando si \u00e8 trasferito alla . Il 14 luglio 2008 passa al , con la formula del prestito.\nNel giugno 2009 ritorna alla . Il 19 settembre 2010, firma un accordo annuale con la . Il 1\u00ba novembre 2011, firma un accordo con la squadra bresciana del Feralpi Sal\u00f2.\nTerminata la stagione 2011-2012, decide di prendersi una pausa attendendo l'offerta giusta. Il 12 novembre 2012 accetta la proposta del Bastia in Serie D, formazione umbra nei pressi di Perugia, decidendo per la prima volta di scendere nei dilettanti.\nIl 30 giugno 2013 rimane svincolato e il 22 luglio seguente parte per il ritiro a Coverciano dei calciatori svincolati sotto l'egida dell'Associazione Italiana Calciatori.\nL'8 settembre 2013 firma con la Maccarese Serie D. Il 25 ottobre 2014 passa all'Atletico San Paolo Padova sempre in Serie D. Il 6 dicembre passa al Portomansu\u00e8, formazione della Provincia di Treviso, in Promozione. Nel giugno 2015 passa con la nel pordenonese.\nDirigente.\nDopo essersi ritirato, diventa capo degli osservatori del .\nStatistiche.\nPresenze e reti nei club.\n\"Statistiche aggiornate al 6 dicembre 2014.\""}
{"id": "773989", "revid": "1305772", "url": "https://it.wikipedia.org/wiki?curid=773989", "title": "Leftoverture", "text": "Leftoverture \u00e8 il quarto album in studio del gruppo musicale statunitense Kansas.\nNel giugno del 2015 la rivista \"Rolling Stone\" ha collocato l'album alla trentaduesima posizione dei 50 migliori album progressive di tutti i tempi.\nIl disco.\nIl concepimento avvenne in un periodo difficile per la formazione: il precedente \"Masque\" vendette al di sotto delle aspettative e pertanto la Epic aspettava il gruppo al varco; inoltre Steve Walsh fu colto dal \"blocco dello scrittore\", lasciando cos\u00ec la quasi totalit\u00e0 del peso compositivo a Kerry Livgren.\nCaratteristica di questo disco \u00e8 l'alternanza di pezzi tipicamente arena rock, come Carry On Wayward Son, What's on My Mind con altri di stampo rock progressivo, come ad esempio Miracles Out of Nowhere.\nL'album, nel corso degli anni, \u00e8 divenuto un riferimento per molte rock band successive.\nFondendo la complessit\u00e0 del prog-rock inglese con un sound tipicamente americano, i Kansas crearono uno stile musicale per l'epoca del tutto inedito.\nLe composizioni risultano particolarmente complesse, molto vicine al rock progressivo che \u00e8 alla base di tutta la produzione del gruppo americano. Si susseguono quindi brani potenti, con cori a cappella e con vocalizzi istrionici, raggiunti grazie al fatto di avere due vocalist. Tutte queste caratteristiche, mescolate insieme, produssero un album dal successo planetario.\nLa riedizione del 2017.\nNel 2017 l'album venne rieditato con brani diversi, con il nuovo nome di .\nClassifica.\nAlbum\nSingoli"}
{"id": "773990", "revid": "104458", "url": "https://it.wikipedia.org/wiki?curid=773990", "title": "Gairethinx", "text": "Nel diritto longobardo il gairethinx corrisponde alla consegna della legge al popolo da parte del re, legge preventivamente approvata dai soldati battendo le lance sugli scudi. Il termine indicava anche l'assemblea stessa del popolo in armi (il Concilum di cui parlano Tacito nell'opera De origine et situ Germanorum e Cesare nel De bello gallico) che, anche dopo l'insediamento in Italia del popolo longobardo, decideva l'elezione del re e deliberava sulle scelte politiche, diplomatiche, legislative e giudiziarie pi\u00f9 importanti. Depositaria delle \"Cawarfidae\", le norme tradizionali del popolo, non era tuttavia tanto un'arena pienamente democratica, assimilabile a un moderno parlamento, quanto il luogo nel quale i duchi, capi delle fare, facevano valere la propria prominenza.\nIl \"Gairethinx\" (la parola contiene una radice germanica connessa, per esempio, al sostantivo inglese \"thing\" = cosa) ricorre nell'accezione della mancipatio romana, la consegna di qualcosa a qualcuno da una posizione superiore. Si tratta pertanto di una forma di concessione."}
{"id": "773994", "revid": "765341", "url": "https://it.wikipedia.org/wiki?curid=773994", "title": "Chiesa dell'Ascensione a Chiaia", "text": "La chiesa dell'Ascensione a Chiaia \u00e8 una chiesa di Napoli ubicata nella zona di Chiaia, dalla quale appunto prende il nome.\nStoria.\nFu eretta nel XIV secolo, in una zona paludosa (al punto che fu chiamata in un primo momento \"chiesa dell'Ascensione in plaga neapolitana\"), sotto il regno di Roberto d'Angi\u00f2 e fu affidata all'ordine dei Celestini. Una lapide ne ricorda il fondatore Niccol\u00f2 di Alife.\nNonostante le indulgenze concesse dai papi Clemente VI prima e Urbano VI poi, la chiesa and\u00f2 in rovina e l'annesso convento fu abbandonato progressivamente dai monaci, fin quando, nel 1622, ne fu iniziato il rifacimento ad opera di un ex voto perpetuato da un nobile del tempo, il conte di Mola Miguel Vaaz, con la definitiva risistemazione di Cosimo Fanzago nel 1645.\nDescrizione.\nLa chiesa presenta una facciata a tre arcate, per un interno a pianta centrale a croce greca con decorazioni marmoree policrome ed un'abside, di forma rettangolare, sovrastata da una cupola.\nLa notoriet\u00e0 della chiesa \u00e8 legata a due capolavori di Luca Giordano, risalenti al 1657 quando l'artista aveva 23 anni: il \"San Michele che sconfigge gli angeli ribelli\" (ritenuto uno dei massimi raggiungimenti su tela della sua prolificissima carriera), sovrastante l'altare maggiore, e la \"Sant'Anna e la Vergine Bambina\", sull'altare laterale a destra. Il patrimonio pittorico presente nell'aula ecclesiale include anche il \"Celestino V che rinuncia al papato\", sull'altare laterale a sinistra, l\"Agar nel deserto\" e l\"Abramo e gli angeli\", ai lati dell'altare maggiore, tutte dell'ischitano Alfonso di Spigna (1697-1785), indicato dal De Dominici come allievo di Francesco Solimena. \nNella cappellina a sinistra del presbiterio vi \u00e8 una tela settecentesca con l\"Ascensione\" di incerta attribuzione. Spostandosi nella sacrestia ci si imbatte in quattro tele di Giovan Battista Lama che raffigurano le \"Storie di San Pietro Celestino\" e che probabilmente provengono da un ambiente del dismesso monastero. Una lapide in lingua latina ricorda la figura del mecenate Miguel Vaaz che promosse il rifacimento della chiesa, dopo essere stato per oltre due anni ospite del convento dei Celestini allo scopo di sfuggire alla cattura da parte del vicer\u00e9, il duca di Osuna.\nSul lato sinistro della chiesa vi \u00e8 l'antico convento dei frati Celestini che fu poi trasformato dai Borbone in gendarmeria."}
{"id": "773999", "revid": "661526", "url": "https://it.wikipedia.org/wiki?curid=773999", "title": "Saldi di fine stagione", "text": "Saldi di fine stagione, pubblicato nel 1972, \u00e8 Il secondo album inciso dal cantautore Roberto Vecchioni.\nLa storia del disco.\nIl secondo album di Vecchioni viene seguito un po' di pi\u00f9 in fase di realizzazione, ed infatti vi sono dei sensibili miglioramenti sia negli arrangiamenti che nel modo di cantare; i musicisti sono gli stessi del primo disco (cio\u00e8 Tullio De Piscopo, Massimo Luca, Gigi Cappellotto, Sergio Parisini, Franco Cerri), con l'aggiunta di due componenti dei Nuovi Angeli (il gruppo per il quale Vecchioni ha scritto due notevoli successi in quel periodo, \"Donna Felicit\u00e0\" e Singapore\"), Mauro Paoluzzi e Paki Canzi: questi ultimi due collaboreranno in molti dischi successivi del cantautore e Paoluzzi diventer\u00e0 anche arrangiatore di molti di essi.\nLe tematiche ripetono quelle di \"Parabola\": il doppio \u00e8 qui rappresentato da \"Aiace\", dove ritorna la storia antica (gi\u00e0 ripercorsa da Vecchioni in \"La battaglia di Maratona\"), il ricordo e la nostalgia per l'amore di Adriana riaffiora in \"Archeologia\", mentre \"La leggenda di Olaf\", ispirata al mito di Ippolito, il figlio di Teseo, si collega con le canzoni di Vecchioni in cui vengono raccontate delle storie (da \"Parabola\" a \"Samarcanda\").\n\"I pazzi sono fuori\" riprende una musica che Renato Pareti aveva scritto per un altro testo di Vecchioni, intitolato \"Giramondo\" ed inciso pochi mesi prima da Leonardo. La gi\u00e0 citata \"La leggenda di Olaf\" era gi\u00e0 stata incisa l'anno prima da Michele, e viene reincisa nello stesso anno da Ornella Vanoni. La copertina del disco \u00e8 opera di Luciano Tallarini\nNelle ristampe su cd il brano \"La tua assenza\" \u00e8 sostituito da \"La farfalla Giapponese\" (5:08, in realt\u00e0 inciso due anni dopo su 45 giri con altri musicisti)."}
{"id": "774003", "revid": "767487", "url": "https://it.wikipedia.org/wiki?curid=774003", "title": "Rockers Galore", "text": "Rockers Galore \u00e8 una raccolta del gruppo inglese The Clash, pubblicata nel 2000 dalla Epic Records. La raccolta \u00e8 composta da canzoni tratte dagli album del gruppo, e da interviste ai componenti su diversi argomenti (come gli inizi del gruppo, le origini del nome, la politica, le influenze musicali ed altro). Come bonus track troviamo la versione \"live\" di \"Police &amp; Thieves\" e \"Blitzkrieg Bop\" dei Ramones, eseguite a Le Stadium di Parigi il 16 ottobre 1978. L'album \u00e8 realizzato in versione digipack, ed il supporto CD rispecchia esattamente l'aspetto di un vinile a 45 giri (\u00e8 presente sul CD anche la scritta \"45 giri\"). L'album \u00e8 difficilmente rintracciabile, dato che \u00e8 stato prodotto come sampler che veniva dato in omaggio con l'acquisto di due CD dei Clash nel periodo in cui l'intero catalogo del gruppo venne pubblicato in versione rimasterizzata nel (1999-2000). L'album era inoltre disponibile solo negli Stati Uniti e non in Inghilterra."}
{"id": "774010", "revid": "767487", "url": "https://it.wikipedia.org/wiki?curid=774010", "title": "L'ultima eclissi", "text": "L'ultima eclissi (\"Dolores Claiborne\") \u00e8 un film del 1995 diretto da Taylor Hackford e tratto dal romanzo di Stephen King \"Dolores Claiborne\" (1993) Il film ha fornito anche l'ispirazione per la canzone di Jamie O'Neal \"There Is No Arizona\", titolo riferito alla citazione saliente del finale.\nTrama.\nDolores Claiborne lavora come domestica a Little Tall Island nel Maine, per la facoltosa Vera Donovan. La donna ha uno scontro con la sua datrice di lavoro anziana e malata, la quale cade dalle scale ferendosi mortalmente. Dolores prende un mattarello in cucina e viene sorpresa dal postino in piedi su Vera, apparentemente intenzionata ad ucciderla. Vera muore proprio in quel momento e la polizia apre un'indagine per omicidio.\nSelena St. George, la figlia di Dolores, \u00e8 una giornalista di successo che vive a New York City e convive con depressione e abuso di sostanze. Selena arriva in citt\u00e0 per sostenere la madre ma lei stessa dubita della sua innocenza; madre e figlia in realt\u00e0 non si parlano da anni poich\u00e9 Dolores, vent'anni prima era stata sospettata dell'omicidio di suo marito Joe St. George. Per questo Dolores da anni viene molestata dai ragazzi della citt\u00e0 che vandalizzano la sua casa, la scherniscono e la cittadinanza intera la guarda con sospetto. Dolores continua a dichiararsi innocente. Il caso viene assegnato al detective John Mackey che si era occupato della morte di Joe senza riuscire per\u00f2 a produrre prove sulla colpevolezza di Dolores. Ora \u00e8 determinato a farla arrestare. La narrazione prosegue sue due piani paralleli.\nNel 1975, Joe era un alcolizzato violento; una notte picchi\u00f2 Dolores violentemente con un futile pretesto e la donna, in risposta, lo percosse a sua volta e lo minacci\u00f2 di morte se l' avesse toccata un'altra volta. Selena, allora tredicenne, assistette solo all'ultima parte del litigio fra i genitori e da quel momento ritenne la madre in torto nei confronti di suo padre senza sospettare degli abusi di quest'ultimo. Dolores and\u00f2 a lavorare come domestica tuttofare per la milionaria Vera Donovan cos\u00ec da pagare gli studi universitari di Selena e darle la possibilit\u00e0 di un futuro e una posizione migliori; non sopportando pi\u00f9 i soprusi del marito, Dolores decise di ritirare i soldi per fuggire con la figlia ma una volta in banca scopr\u00ec che Joe aveva gi\u00e0 prelevato tutto il denaro dal conto di risparmio di Selena a sua insaputa.\nDolores racconta che Vera si \u00e8 gettata dalle scale con l'intenzione di porre fine a una vita da invalida; non avendo raggiunto immediatamente il suo scopo, Vera ha supplicato Dolores di darle il colpo di grazia. Mackey rifiuta di crederle tanto pi\u00f9 che Vera ha lasciato tutta la sua fortuna a Dolores e che il testamento risale a otto anni prima. Questo convince Selena della colpevolezza della madre.\nDolores ricorda a Selena quanto accaduto vent'anni fa: Joe stava abusando sessualmente di sua figlia. In quel periodo la ragazzina si era chiusa in s\u00e9 stessa, trascurava il proprio aspetto, gli studi e indossava una medaglietta appartenente alla famiglia del padre. Selena ha sempre negato furiosamente qualsiasi abuso e anche nel presente, dopo una feroce discussione con la madre al riguardo, se ne va abbandonandola.\nNel 1975 Dolores confess\u00f2 gli abusi di Joe a Vera, che rimase fredda fino a quando Dolores rivel\u00f2 che stava molestando Selena. Diventando insolitamente comprensiva, Vera le confess\u00f2, tramite allusioni, di aver ucciso il suo defunto marito infedele Jack facendo passare l'omicidio per un incidente stradale. La confessione cre\u00f2 un legame tra le due donne e convinse Dolores a prendere il controllo della sua situazione. All'avvicinarsi di un'eclissi solare totale, Vera concesse il pomeriggio libero a Dolores. Rincasata, quest'ultima offr\u00ec una bottiglia di scotch a Joe per celebrare l'eclissi e prepar\u00f2 un'innocua cena romantica. Al marito completamente ubriaco Dolores rivel\u00f2 infine di sapere del furto dal conto di Selena e delle molestie ai suoi danni, quindi lo provoc\u00f2 per attirarlo e farlo cadere in un vecchio pozzo, uccidendolo nella caduta.\nSelena ascolta l'intera storia su un nastro lasciato per lei da Dolores, che aveva previsto la sua partenza. Mentre \u00e8 sul traghetto, Selena risveglia improvvisamente un ricordo represso in cui il padre, proprio sullo stesso battello, la costrinse a masturbarlo. Realizzando la verit\u00e0, Selena torna di corsa da Dolores mentre sta assistendo all'inchiesta del coroner. Quando Mackey presenta il caso da inviare a un gran giur\u00ec nel tentativo di accusare Dolores per omicidio, arriva Selena e gli dice che non ha prove ammissibili, e che lo sta facendo solo per realizzare la sua vendetta personale contro Dolores, e che nonostante la loro relazione tempestosa, Vera e Dolores si volevano bene. Rendendosi conto che il caso sarebbe probabilmente terminato con un licenziamento o un'assoluzione, Mackey lascia cadere le accuse con riluttanza. Dolores e Selena si riconciliano sul molo dei traghetti prima che la ragazza ritorni a New York."}
{"id": "774011", "revid": "466539", "url": "https://it.wikipedia.org/wiki?curid=774011", "title": "Bolla d'oro di Rimini", "text": "La Bolla d'oro di Rimini \u00e8 una crisobolla con la quale Federico II di Svevia (imperatore del Sacro Romano Impero dal 1220 al 1250) riconobbe all'Ordine teutonico la sovranit\u00e0 sulla Terra di Che\u0142mno (\"Culmland\", \"Culmerland\" o in tedesco \"Kulmerland\"), una regione della Polonia centrale ad est del fiume Vistola, e su tutte le terre che i membri dell'Ordine fossero riusciti a conquistare ai Prussiani. La bolla reca la data del marzo 1226, ma ricerche condotte da Tomasz Jasi\u0144ski nel 1994 hanno spostato la sua emanazione al 1235. \nStoria.\nCentrale nel documento, oltre al riconoscimento per l'Ordine Teutonico di tutti i diritti di sovranit\u00e0 sui territori in questione (tra cui quello di emanare leggi e coniare moneta), \u00e8 anche l'assegnazione all'Ordine del compito di conquista di una terra ancora pagana, in vista della sua evangelizzazione. Da questo punto di vista, la Bolla d'oro di Rimini va considerata congiuntamente alla Bolla d'oro di Rieti (dell'agosto 1234), con la quale papa Gregorio IX rivendicava come parte del Patrimonio di San Pietro la stessa Terra di Che\u0142mno e i territori baltici conquistati dall'Ordine Teutonico, attribuendone tuttavia il possesso all'Ordine stesso, e con il trattato di Kruschwitz (o Kruszwica), del giugno 1230, con il quale Corrado I di Masovia (principe polacco che richiese l'intervento militare dell'Ordine Teutonico contro i Prussiani) cedette come donazione all'Ordine stesso la Terra di Che\u0142mno e i territori che esso avrebbe in seguito conquistato in Prussia.\nSull'autenticit\u00e0 della Bolla d'oro di Rimini e del trattato di Kruschwitz si \u00e8 molto dibattuto; tuttavia \u00e8 certo che l'Ordine Teutonico si serv\u00ec di questi documenti come fonte di legittimazione politica per la conquista militare delle terre baltiche, che prese (tra il 1231 e il 1238) la forma di una vera e propria crociata, pur essendo nata dall'interesse dell'Ordine Teutonico a costruire in questi territori un proprio dominio di tipo territoriale."}
{"id": "774012", "revid": "15756", "url": "https://it.wikipedia.org/wiki?curid=774012", "title": "Ambrogio Spinola", "text": "Biografia.\nI primi anni.\nAmbrogio Spinola nacque a Genova, figlio primogenito di Filippo Spinola, marchese di Sesto e Venafro, e di sua moglie Polissena Grimaldi, figlia del principe di Salerno Nicola Grimaldi. La famiglia degli Spinola vantava antiche origini e grande potere e ricchezza in Genova. La sorella di Ambrogio, Lelia, sposer\u00e0 Giulio Cesare Squarciafico, secondo marchese di Galatone, dal quale discenderanno i principi di Belmonte.\nNel XVI secolo la Repubblica di Genova, fungendo da banchiere ufficiale della monarchia spagnola, aveva il controllo sulle finanze spagnole. Molti fratelli minori di Ambrogio fecero fortuna in Spagna e tra questi Federico si distinse grandemente come soldato nelle Fiandre.\nAl servizio dell'esercito spagnolo.\nLe casate Spinola e Doria erano secolari rivali per il controllo dell'autorit\u00e0 nella repubblica genovese. Ambrogio Spinola continu\u00f2 questa rivalit\u00e0 interna: pur non ottenendo i successi sperati e perdendo invece alcune importanti occasioni in citt\u00e0, si dedic\u00f2 pertanto al servizio della Spagna, pensando comunque di riuscire a mantenere il proprio prestigio al servizio della potente monarchia nelle Fiandre. Nel 1602 col fratello Federico entr\u00f2 in contatto col governo spagnolo come \"condottiero\" il che fu una vera scommessa per gli Spinola perch\u00e9 dovettero a loro spese creare un esercito di 1000 mercenari per il servizio di terra oltre ad uno squadrone di galee per la costa.\nMolte delle galee provviste da Federico, ad ogni modo, vennero distrutte dalle navi da guerra inglesi nel Canale della Manica e lui stesso venne ferito a morte mentre si trovava nei Paesi Bassi il 24 maggio 1603. Ambrogio decise dunque di marciare alla volta delle Fiandre nel 1602 alla testa dei suoi uomini. Durante i primi mesi di permanenza egli prepar\u00f2 uno schema per invadere l'Inghilterra che, pur presentato alle autorit\u00e0 spagnole, rimase un nulla di fatto. Sul finire dell'anno fece ritorno in Italia alla ricerca di nuovi uomini da arruolare per poi ripartire verso i Paesi Bassi. Nominato generale, ebbe difatti qui l'inizio della sua esperienza militare come soldato nell'Assedio di Ostenda il 29 settembre 1603. Le macerie della citt\u00e0 vennero da lui conquistate, il 22 settembre 1604, dopo un anno di estenuanti combattimenti. Come ricompensa per gli sforzi compiuti, nel 1605 il re di Spagna Filippo III lo nomin\u00f2 cavaliere dell'Ordine del Toson d'oro.\nLa guerra nelle Fiandre.\nL'arciduca Alberto d'Austria e l'infanta Isabella Clara Eugenia d'Asburgo, figlia di Filippo II di Spagna, erano stati da poco nominati governatori delle Fiandre e ben presto lodarono grandemente l'operato dello Spinola nella presa di Ostenda. Con la chiusura di questa campagna, Spinola si rec\u00f2 in Spagna per incontrare la corte del re che a quel tempo si trovava a Valladolid al fine di sapere se proseguire negli scontri. A Valladolid gli riusc\u00ec di ottenere il titolo di comandante in capo delle armate spagnole nelle Fiandre e nell'aprile dell'anno successivo era gi\u00e0 di ritorno a Bruxelles da dove ebbe inizio una nuova campagna militare da lui personalmente guidata. Gran parte della guerra nei Paesi Bassi si concentr\u00f2 sugli assedi, contro il comandante Maurizio di Nassau a guidare le difese dei rivoltosi olandesi.\nNel 1606 Ambrogio Spinola diede inizio all'Assedio di Groenlo e fece nuovamente poi ritorno in Spagna ove venne accolto coi massimi onori, ottenendo dal re la missione segreta di mantenere il controllo delle Fiandre in caso di morte dell'arciduca o di sua moglie, ma non pot\u00e9 contestualmente ottenere il titolo di \"grande di Spagna\" che tanto ardentemente desiderava. Sino alla firma della Tregua dei dodici anni nel 1609 egli continu\u00f2 ad avere il comando delle armate spagnole nelle Fiandre col titolo di generale, collezionando altri successi.\nNel 1611, per\u00f2, la rovina finanziaria dello Spinola era ormai completa e riusc\u00ec a ripagarsi a malapena con le rendite garantitegli dal \"grandato\" che ottenne in quell'anno. Nel 1614 venne coinvolto nelle operazioni di insediamento di Cleves e J\u00fclich. Allo scoppio della Guerra dei trent'anni egli condusse una vigorosa campagna nel Palatinato inferiore che incluse il saccheggio di molte citt\u00e0 e villaggi tra i quali Drais che lo ricompens\u00f2 del rango di capitano generale. Dopo la ripresa della guerra con i Paesi Bassi nel 1621, egli ottenne la maggiore vittoria della sua carriera con la presa di Breda dopo un lungo assedio (28 agosto 1624 - 5 giugno 1625), malgrado i numerosi tentativi di Maurizio di Nassau di contrastare in ogni modo tale impresa. L'evento \u00e8 tra l'altro il soggetto del grande quadro di Vel\u00e1zquez, \"La resa di Breda\", conosciuto anche col nome spagnolo di \"Las Lanzas\", ove figura anche Spinola come uno dei personaggi principali.\nLa presa di Breda.\nLa presa di Breda rappresent\u00f2 per Ambrogio Spinola il culmine della sua carriera militare, malgrado la mancanza di fondi paralizzasse il governo spagnolo ed il nuovo favorito del re, il duca di Olivares fosse geloso dei successi del generale. Spinola non pot\u00e9 evitare che Federico Enrico di Nassau assediasse e prendesse possesso di Groenlo, il che rappresent\u00f2 un bello schiaffo dopo la presa di Breda. Nel gennaio del 1628 Spinola fece ritorno in Spagna e si risolse a dire al re che non avrebbe ripreso il comando delle armate spagnole nelle Fiandre se non gli fosse stato accordato il debito supporto a livello di truppe. A Madrid dovette subire l'insolenza di Olivares il quale cerc\u00f2 di ritenerlo l'unico responsabile della perdita di Groenlo e questo convinse Ambrogio a desistere dal fare ritorno nelle Fiandre. Dopo il glorioso assedio, Spinola ottenne il titolo di Marchese di Los Balbases.\nGli ultimi anni.\nMentre il governo spagnolo aveva intrapreso la guerra di successione di Mantova e del Monferrato, in seguito a intrighi di corte, Spinola fu nominato ministro plenipotenziario e sbarc\u00f2 a Genova il 19 settembre 1629, portandosi appresso il cinquantaduenne Pieter Paul Rubens che lo seguir\u00e0 poi anche a Madrid presso la corte di Filippo IV dove gi\u00e0 aveva operato Diego Vel\u00e1zquez. Spinola ebbe l'incarico di prendere Casale Monferrato ma, vittima di intrighi diplomatici e senza le adeguate forze militari non riusc\u00ec nell'impresa: nel maggio del 1629 l'intervento di Luigi XIII di Francia, port\u00f2 alla sconfitta di Carlo Emanuele presso il colle del Monginevro (Susa e Chiomonte) e alla liberazione di Casale dall'assedio.\nSpinola si ammal\u00f2 proprio durante l'assedio di Casale. Il 25 settembre 1630 mor\u00ec a Castelnuovo Scrivia, probabilmente a causa dell'epidemia di peste di quell'anno, pronunciando secondo la tradizione le parole \u00abonore\u00bb e \u00abreputazione\u00bb.\nMatrimonio e figli.\nIl duca Ambrogio Spinola spos\u00f2 nel 1592 la contessa Giovanna Basadonne. La coppia ebbe tre figli:"}
{"id": "774016", "revid": "32924", "url": "https://it.wikipedia.org/wiki?curid=774016", "title": "Ere di Myst III- Exile", "text": ""}
{"id": "774018", "revid": "287204", "url": "https://it.wikipedia.org/wiki?curid=774018", "title": "Jean-Yves Thibaudet", "text": "Esordi e attivit\u00e0 concertistica.\nHa iniziato lo studio del pianoforte a cinque anni, debuttando in pubblico a sette. A dodici anni \u00e8 stato ammesso al Conservatorio di Parigi, studiando con Aldo Ciccolini e con Lucette Descaves, amica e collaboratrice di Ravel. A quindici anni ha vinto il Primo Premio del Conservatorio e a diciotto il premio \"Young Concert Artist Auditions\" di New York.\nSi \u00e8 esibito nei maggiori teatri del mondo in veste di solista con importanti orchestre, in formazioni da camera e in recital individuali.\nHa suonato con le orchestre di Chicago, Los Angeles, New York, San Francisco, Philadelphia, Cincinnati, Cleveland, Atlanta, Baltimora, Detroit negli USA, con le orchestre di Londra, Parigi, Lipsia, Monaco, Colonia, Francoforte, Bilbao in Europa, nonch\u00e9 con l'Orchestre Nationale de France, BBC Symphony Orchestra, Orchestre de Cannes-Provence e tante altre.\n\u00c8 stato diretto da Vladimir Ashkenazy, Valery Gergiev, Riccardo Chailly, Charles Dutoit.\nHa suonato con partner affermati (Cecilia Bartoli, Yuri Bashmet, quartetto Rossetti) e ha contribuito al lancio di nuovi talenti (per esempio la violinista Julia Fischer, John Matz).\nRepertorio e incisioni.\nPianista dalla tecnica brillante e dal timbro raffinato, specialista dei compositori francesi, ha inciso l'integrale per pianoforte solo e per orchestra dell'opera di Maurice Ravel e Erik Satie e per pianoforte solo di Claude Debussy. Per la Decca Records ha inciso pi\u00f9 di 30 dischi, che comprendono, oltre alle gi\u00e0 citate incisioni, lavori di Chopin, Rachmaninov, Brahms, Gershwin, Schumann, Vincent d'Indy, Shostakovich, Olivier Messiaen, Mendelssohn, Grieg, Liszt.\nSi \u00e8 occupato anche di jazz, con incisioni di musiche di Duke Ellington e Bill Evans e ha collaborato alla colonna sonora dei film \nPremi e riconoscimenti.\nHa ricevuto svariati premi per alcune sue incisioni (Echo Classical Music Awards 2002 e 2003, Choc de Musique 2003, Diapason d'Or, Gramophone Award, Edison Prize) e una nomination ai Grammy Awards, nel 2005, per l'incisione dei concerti di Ravel.\nNel 2001 \u00e8 stato insignito del titolo di \"Chevalier de l'Ordre des Arts et des Lettres\" dalla Repubblica Francese e nel 2002 ha vinto il Premio Pegasus del Festival di Spoleto.\nCuriosit\u00e0.\nGli abiti che Thibaudet indossa nei suoi concerti sono disegnati dalla famosa stilista londinese Vivienne Westwood."}
{"id": "774019", "revid": "287204", "url": "https://it.wikipedia.org/wiki?curid=774019", "title": "Stadio Adriatico-Giovanni Cornacchia", "text": "Lo stadio Adriatico-Giovanni Cornacchia \u00e8 l'impianto sportivo principale della citt\u00e0 di Pescara. Inaugurato il 29 dicembre 1955, lo stadio \u00e8 nato come struttura polivalente ed \u00e8 un centro del CONI destinato principalmente al calcio e all'atletica leggera. Di propriet\u00e0 del comune di Pescara, vi si svolgono le partite interne del Pescara.\nLo stadio, situato nel quartiere Portanuova e ristrutturato nel 2009, \u00e8 stato sede principale dei XVI Giochi del Mediterraneo, ospitati a Pescara nello stesso anno. Ha ospitato varie partite della nazionale italiana di calcio ed \u00e8 stato selezionato come stadio di riserva per i mondiali di calcio del 1990. Ha inoltre ospitato varie partite delle Olimpiadi di Roma del 1960.\nStoria.\nGi\u00e0 nel secondo dopoguerra, anche grazie ai risultati positivi della squadra cittadina, si inizi\u00f2 ad ideare un nuovo stadio in sostituzione dello storico campo Rampigna di via Caduta del Forte, tuttavia bisogner\u00e0 attendere le Olimpiadi di Roma del 1960 perch\u00e9 il CONI decida, con delibera ufficiale del 16 maggio 1951, di finanziare la costruzione dell'impianto. Il progetto iniziale venne redatto dall'architetto Luigi Piccinato, gi\u00e0 artefice di molte opere in citt\u00e0 e del suo piano di ricostruzione. Piccinato ide\u00f2 una struttura ovale che, seguendo le linee dello stadio Olimpico di Roma, introduceva una soluzione sperimentale per il sostegno del piano superiore della tribuna Majella, tramite archi in cemento armato a sbalzo sovrapposto. Inizialmente era prevista una sopraelevazione anche per la tribuna adriatica, ma l'idea venne scartata oltre che per l'aumento dei costi anche per l'eccessiva capacit\u00e0 che avrebbe raggiunto l'impianto, circa 25.000 posti, risultando evidentemente sovradimensionato per una citt\u00e0 che all'epoca contava ancora circa 60.000 abitanti. I lavori si avviarono il 30 dicembre 1952, per concludersi l'11 dicembre 1955 con circa tre mesi di ritardo, consegnando uno stadio, secondo le stime del CONI, con una capacit\u00e0 \u00ab\"dai 15 ai 20 mila spettatori\u00bb\". Lo stadio sar\u00e0 inaugurato il 29 dicembre di quell'anno con la partita tra il Pescara, all'epoca militante in IV Serie, ed il Como che invece partecipava alla Serie B, vinta dalla squadra lombarda con il risultato di 1 a 3. Dopo diversi anni in cui l'impianto subir\u00e0 numerosi interventi di adeguamento (come l'installazione di impianti telefonici per radio e stampa nel 1957, il rifacimento della pista d'atletica una prima volta nel 1957 e nuovamente nel 1972, l'impianto di illuminazione nel 1960 e la costruzione di spogliatoi nelle curve per gli atleti di altre discipline nel 1972) nel 1977, in seguito alla prima promozione in Serie A del Pescara Calcio, si decise di ampliare la struttura costruendo un secondo anello, con il contestuale trasferimento della sala stampa dalla tribuna Adriatica alla tribuna Majella e rifacimento della pista d'atletica, che porter\u00e0 la capienza dello stadio, pi\u00f9 volte raggiunta nelle partite pi\u00f9 importanti, a circa 40.000 spettatori. Nuove modifiche saranno operate sulla struttura a met\u00e0 anni '80, quando sar\u00e0 eliminato il pericoloso fossato circolare che separava gli spalti dal terreno di gioco, condizionando per\u00f2 la visibilit\u00e0 con le barriere divisorie che quindi crebbero di altezza; in quell'occasione sar\u00e0 anche installato un primo tabellone elettronico sulla curva sud. In ottemperanza alle pi\u00f9 severe norme UEFA introdotte in seguito la strage dell'Heysel, la capienza della struttura, che sar\u00e0 scelta come stadio di riserva per i mondiali di Italia 90, venne ridotta a 34.000 spettatori. Un'ulteriore riduzione di capienza si avr\u00e0 alla fine degli anni '80, quando l'installazione dei seggiolini nella tribuna Majella e nella sezione centrale della tribuna adriatica porter\u00e0 lo stadio a poter ospitare circa 26.000 spettatori. La presenza dell'attrezzata pista d'atletica, che comprende una seconda pista all'esterno intorno al perimetro dello stadio, permise alla struttura di ospitare importanti eventi della disciplina, come i campionati italiani di atletica leggera del 1990, 1999 e 2018.\nCon l'assegnazione alla citt\u00e0 dei XVI Giochi del Mediterraneo lo stadio, sede della cerimonia di apertura e della finale del torneo di calcio, sar\u00e0 oggetto di un primo integrale intervento di restauro nel 2008, che oltre a ridurre nuovamente la capienza, portandola a 22.000 spettatori con l'installazione di seggiolini in tutti i settori, comporter\u00e0 anche un nuovo rifacimento della pista d'atletica, l'installazione di una copertura in legno lamellare sulla tribuna Majella e l'installazione di un nuovo tabellone elettronico, oltre a diversi interventi di consolidamento della struttura e di creazione di nuovi locali. Contestualmente a questi interventi, lo stadio venne intitolato all'atleta pescarese Giovanni Cornacchia. I limiti della struttura, come la lontananza degli spalti dal campo di gioco e la necessit\u00e0 di chiudere al traffico molte importanti strade nelle vicinanze durante gli incontri, hanno spinto comune e societ\u00e0 a progettare l'abbattimento e la ricostruzione della struttura secondo criteri pi\u00f9 moderni, tuttavia l'intero stadio \u00e8 stato sottoposto a vincoli nel 2015 per la sua peculiarit\u00e0 dalla soprintendenza archeologia, belle arti e paesaggio dell'Abruzzo, impedendo di fatto lavori di ampliamento od ammodernamento dell'impianto. Nel 2016 la realizzazione del settore disabili da 85 posti e degli skybox nella tribuna Majella ridurr\u00e0 la capacit\u00e0 dell'impianto agli odierni 20.515 spettatori. Accantonati i piani di ricostruzione dello stadio, societ\u00e0 e comune hanno avviato i progetti per la costruzione di un nuovo stadio a Pescara, sempre nella zona della Pineta Dannunziana ma pi\u00f9 a sud, in un contesto meno urbanizzato e meno impattante sul quartiere Portanuova. \nNel 2016 l'Adriatico ha ospitato la gara casalinga d'esordio del Crotone in Serie A per via dell'indisponibilit\u00e0 temporanea dello stadio Ezio Scida, e il 16 giugno del 2018 la finale play-off di Serie C, valida per la promozione in Serie B, tra e .\nDotazione.\nLo stadio dispone di:\nConcerti.\nLo stadio ha pi\u00f9 volte ospitato concerti di musica di vari artisti, anche di fama internazionale, tra i quali Mario Biondi nel 2010 e nel 2012 i Deep Purple nel 2010, Luciano Ligabue nel 2002, 2006, 2010 e 2019, Jovanotti nel 2011 e nel 2015, i Mod\u00e0 e Zucchero Fornaciari nel 2011 Laura Pausini nel 2012, i Negramaro nel 2018 e Vasco Rossi nel 2004."}
{"id": "774028", "revid": "2157088", "url": "https://it.wikipedia.org/wiki?curid=774028", "title": "Anfiteatro romano di Rimini", "text": "L'Anfiteatro romano di Rimini \u00e8 stato eretto nel corso del II secolo d.C. e utilizzato essenzialmente per \"spettacoli gladiatori\". Per il \"municipium\" di \"Ariminum\", anticamente situato al confine nord della Repubblica romana e che gi\u00e0 era arricchito da un teatro per le rappresentazioni e dal famoso Ponte di Tiberio (che, tra l'altro era stato iniziato da Augusto), l'anfiteatro segn\u00f2 un passo avanti nel \"rango\" della citt\u00e0. Come era tradizione per questo tipo di edifici l'anfiteatro fu costruito perifericamente rispetto alla citt\u00e0, approfittando, in questo caso, della vicinanza del mare (infatti \u00e8 situato a est del centro storico in direzione della spiaggia) per una pi\u00f9 spettacolare resa emotiva.\nStruttura.\nLe strutture che rimangono permettono di determinare le dimensioni e quindi buona parte delle funzioni dell'edificio. La forma \u00e8 ellittica, anche qui come in tanti altri anfiteatri che Roma costru\u00ec in tutto il suo Impero e la disposizione dell'asse maggiore va da nord-est a sud-ovest. Le dimensioni esterne sono di 117,7 x 88 metri. Per un veloce paragone con il Colosseo di Roma, l'Anfiteatro Flavio, ricordiamo come questo sia lungo 187,77 x 165,64 metri. L'arena dove avevano luogo i giochi misurava 76,40 x 47,40 metri: quasi uguale a quella (77 x 46,50) del Colosseo.\nNei quattro ordini di anelli concentrici, ovviamente ellittici, di uno spessore globale di 21.80 metri potevano prendere posto circa 10.000 spettatori che entravano e uscivano da due ingressi principali posti in corrispondenza del giro pi\u00f9 stretto dell'ellissi e venivano smistati in una serie di corridoi e scale che permettevano di raggiungere e lasciare le gradinate. Il centro dell'anfiteatro era, naturalmente, l'arena dove i gladiatori si affrontavano.\nStoria.\nLa sua funzione di luogo per combattimenti gladiatori non resistette a lungo. Gi\u00e0 nel tardo impero l'anfiteatro fu incorporato nelle mura che venivano erette per resistere alle sempre pi\u00f9 minacciose invasioni dei barbari e assunse una funzione militare di struttura adattata a forte. La facciata esterna che fronteggiava il mare ebbe chiuse le arcate per un fronte di ben 63 metri. Non era peraltro questa una novit\u00e0 se ricordiamo come l'anfiteatro castrense di Roma sia stato inglobato nelle mura aureliane.\nL'altra funzione, comune a quella di tanti monumenti dell'antichit\u00e0 romana, fu quella di \"cava\" di pietre e laterizi ben squadrati, ottimi, in tempi di ristrettezze economiche, per la costruzione di altri edifici.\nPersa la funzione ludica, e non essendo costantemente necessarie le funzioni di difesa, l'anfiteatro, la cui struttura chiusa e massiccia era singolarmente adatta, divenne anche sede del lazzaretto. In epoca medievale, il grande edificio era gi\u00e0 ridotto a un immane cumulo di rovine, circondato da terreni abbandonati e, se non incolti, limitati a poveri orti.\nDocumenti inediti del 1763, custoditi nell'Archivio Storico Comunale di Rimini, parlano di scavi condotti da un muratore, Stefano Innocenti, spinto dallo speziale Angelo Cavaglieri, che chiese \"\"di poter aprire un muro della Citt\u00e0 sotto la Clausura de' Padri Cappuccini\". In settembre iniziarono gli scavi, in dicembre le lamentele per il materiale di risulta e dei frati Cappuccini gi\u00e0 premevano per chiudere i lavori. Lo speziale chiese sei mesi di proroga perch\u00e9 la ricerca \"non tende ad altro che a liberare la Citt\u00e0 da un'impostura, che corre su questo Anfiteatro\"\". Per la cronaca la proroga non fu concessa in quanto - la burocrazia \u00e8 sempre in agguato - la domanda era stata fatta dal muratore Innocenti e non dallo speziale Cavaglieri.\nNel 1843, per opera dello storico della citt\u00e0 Luigi Tonini (1807-1874) i resti della costruzione furono nuovamente riportati parzialmente alla luce. Cento anni dopo, durante la Seconda guerra mondiale Rimini sub\u00ec pesanti bombardamenti e gravissimi danni; l'area dell'anfiteatro fu destinata a deposito di macerie e su gran parte di essa sorse il CEIS (Centro Educativo Italo Svizzero).\nPer arrivare ad un vero programma di restauro e valorizzazione della struttura e dell'area circostante si dovette giungere agli anni sessanta del secolo scorso. Oggi l'anfiteatro ospita manifestazioni e spettacoli che possono fornire alternative di divertimento e culturali alle classiche giornate sulla spiaggia o in discoteca."}
{"id": "774030", "revid": "124877196", "url": "https://it.wikipedia.org/wiki?curid=774030", "title": "Caschetto", "text": "Il caschetto \u00e8 un sistema di protezione della testa utilizzato in alpinismo e nell'arrampicata. Solitamente \u00e8 costituito da un involucro esterno di plastica leggera e morbida (serve solo come \"contenitore\", e non costituisce da s\u00e9 una protezione), un'anima di polistirolo che costituisce la protezione vera e propria, vari spessori di gommapiuma per rendere il caschetto pi\u00f9 comodo in testa, ed un sistema di chiusura a sottogola. Alcuni modelli hanno il guscio esterno in fibra di vetro o fibra di carbonio.\nUtilizzo.\nUtilizzo in alpinismo e arrampicata.\nIl caschetto in alpinismo e arrampicata serve per proteggere la testa da cadute di sassi, che possono essersi staccati da soli, fatti cadere dalle capre o altri animali che solitamente si trovano in montagna, o fatti precipitare accidentalmente dal compagno che precede.\nL'uso del caschetto si rivela molto utile anche nel caso in cui il primo di cordata scivoli e si trovi a precipitare per alcuni metri, prima che la corda di sicurezza faccia il suo effetto. Infatti in questa caduta pu\u00f2 capitare che il primo di cordata batta la testa contro uno spuntone di roccia: nel caso in cui non avesse il caschetto rischierebbe perfino la vita, con il caschetto invece i danni non si possono dire azzerati, ma sicuramente molto limitati.\nInvece pu\u00f2 far molto poco in caso di grandi cadute. In questo caso il corpo umano acquisterebbe una grossa velocit\u00e0: anche se la testa non venisse interessata, la caduta andrebbe a danneggiare altre parti del corpo.\nCi sono anche alcuni modelli di caschetto predisposti al fissaggio di una lampada frontale per lavorare avendo entrambe le mani libere.\nUtilizzo in speleologia.\nNell'uso speleologico il caschetto, oltre alle funzioni tipiche dell'uso arrampicatorio e alpinistico, deve assolvere ad altre funzioni:\nPer tutto il resto (impiego, verifiche, manutenzione etc.) un caschetto da speleologia non si discosta da un caschetto per arrampicata e alpinismo.\nModalit\u00e0 d'impiego.\nAll'atto di indossare il caschetto \u00e8 opportuno eseguire le seguenti verifiche:\nControlli periodici.\nPrima e dopo ogni uso bisogna controllare il caschetto, e se possibile tenere un diario con tutte le osservazioni sullo stato di usura del medesimo.\nPrincipalmente bisogna verificare che:\nLa vita media di un caschetto \u00e8 di circa 5 anni; se per\u00f2 ha subito forti urti, \u00e8 opportuno sostituirlo immediatamente.\nManutenzione.\nIn caso di danno il caschetto non deve essere riparato, ma sostituito.\nLe varie precauzioni sono riferite al corretto immagazzinamento, che se fatto correttamente pu\u00f2 aumentare la durata del casco.\nCertificazioni.\nLa certificazione dei caschetti \u00e8 regolata dalle seguenti norme:"}
{"id": "774031", "revid": "287204", "url": "https://it.wikipedia.org/wiki?curid=774031", "title": "Aramostra", "text": "Laramostra, o \"pseudoaragosta\", \u00e8 un crostaceo immaginario creato dallo scrittore Stephen King. \u00c8 una razza di mostri apparsa nel romanzo \"La chiamata dei Tre\", il secondo della saga fantasy \"La torre nera\". Il nome originale \u00e8 \"lobstrosity\", parola macedonia di \"lobster\" (astice) e \"monstrosity\" (mostruosit\u00e0), in italiano il traduttore Tullio Dobner ha coniato il termine \"aramostra\", che ricorda per\u00f2 un altro crostaceo, l'aragosta (in inglese \"spiny lobster\"), diverso dall'astice (l'aragosta non ha chele) ma spesso confuso con esso nel parlar comune. \nCaratteristiche.\nLe \"aramostre\" sono lunghe all'incirca un metro, sembrano un incrocio tra astici, ragni e gamberi (per la \"coda\" piegata all'indietro), hanno gli occhi in cima a delle antenne, e chele affilatissime che riescono a tagliare qualsiasi cosa. In pi\u00f9 emettono degli strani versi che risuonano come interrogativi umani, ma privi di significato: \u00ab\"Didacevi? Didadoci? Damaciami? Didarami?\"\u00bb. Vivono nel mare, ma al calar delle tenebre escono dall'acqua per salire alcuni metri sulla spiaggia, in cerca di cibo.\nRuolo nel romanzo.\nAlla fine del romanzo \"L'ultimo cavaliere\", il protagonista, Roland Deschain, si addormenta sulla spiaggia del \"Mare Occidentale\". Al risveglio, ossia all'inizio de \"La chiamata dei Tre\", si risveglia circondato da questi esseri mostruosi, e scopre troppo tardi che si nutrono anche di carne umana. Impossibilitato a difendersi perch\u00e9 le sue pistole sono bagnate, Roland subisce l'attacco delle \"aramostre\": le bestie gli tranciano indice e medio della mano destra e un alluce.\nSfuggito per un soffio ai mostri, Roland sar\u00e0 vittima di atroci sofferenze per tutta la durata del romanzo, a causa del morso delle aramostre, che lo ha infettato con un germe sconosciuto. Il pistolero riuscir\u00e0 ad eliminare l'infezione solo grazie all'aiuto dei suoi compagni del \"ka-tet\", che lo cureranno con gli antibiotici terrestri.\nA met\u00e0 del romanzo, tuttavia, le \"aramostre\" si riveleranno anche un valido aiuto per Roland, che le \"user\u00e0\" per uccidere un avversario proveniente dalla Terra."}
{"id": "774041", "revid": "1833487", "url": "https://it.wikipedia.org/wiki?curid=774041", "title": "Lil\u00ec Kangy", "text": "Etimologia del brano.\nLil\u00ec Kangy \u00e8 una canzone scritta dagli autori napoletani Giovanni Capurro e Salvatore Gambardella. Narra la storia di una giovane ragazza che decide di cambiar nome da Concetta a Lil\u00ec Kangy, dove \"Kangy\" \u00e8 un modo francesizzato per dire Concetta.\nNel gioco di parole \u00e8 anche la decisione di Concetta di fare la \"sciantosa\" (\"chanteuse\" in francese, ovvero cantante). Infatti tra la fine dell'Ottocento e l'inizio del Novecento Napoli visse la sua Belle \u00c9poque conoscendo un periodo veramente creativo e fertile per autori e musicisti. In quel tempo si cre\u00f2 lo stile della canzone napoletana e \"Lil\u00ec Kangy\" venne scritta come una macchietta. La macchietta pur derivando da macchia stava ad indicare pi\u00f9 precisamente un insieme di colori a mo' del trucco degli artisti.\nLe macchiette erano delle brevi, ironiche esibizioni realizzate spesso nei Caf\u00e8-chantant. In particolare Lil\u00ec Kangy fu la canzone preferita della \"sciantosa\" pi\u00f9 famosa dell'epoca: Lina Cavalieri.\nLa cantante israeliana Noa, durante il Premio Carosone tenutosi a Napoli nel 2006, ha eseguito una versione di Lily Kangy tradotta in ebraico.\nTesto.\nMo nun s\u00f3' cchi\u00f9 Cuncetta,\nma s\u00f3' Lil\u00ed Kangy,\nsciantosa prediletta,\navite voglia 'e d\u00ed!\nQuanno mme ribbuttaje,\ne chi v' 'o pp\u00f2 cunt\u00e1?\n'A gente mme menaje\nmazzette 'nquantit\u00e1...\nChi mme piglia pe' frangesa,\nchi mme piglia pe' spagnola,\nma s\u00f3' nata \u00f4 Conte 'e Mola,\nmetto 'a coppa a chi vogl' i'...\nCaro Beb\u00e8,\nche guarde a f\u00e1?\nio quanno veco a te\nmme sento disturb\u00e1!\nII\nTre s\u00f2re piccerelle,\nv\u00e8nono appriesso a me...\ne fanno 'e stelletelle\npe' dint'a sti caf\u00e8...\nMa i' s\u00f3ngo 'a vera stella\nd'ogne caf\u00e8 sciant\u00e1:\nsulo cu na res\u00e9lla,\nve faccio cunzul\u00e1!\nChi mme piglia pe' frangesa,\nIII\nA 'e vvote, 'ncopp' 'o foglio,\nsento parl\u00e1 'e Lil\u00ed...\nIo leggo, ma mme 'mbroglio:\nche vu\u00f3' arriv\u00e1 a cap\u00ed?\nMa chesto nun mme 'mporta:\ns'ha da sap\u00e9 abball\u00e1...\nBasta ca 'a veste \u00e8 corta,\ntutto se po' aggiust\u00e1!\nChi mme piglia pe' frangesa,"}
{"id": "774042", "revid": "117768683", "url": "https://it.wikipedia.org/wiki?curid=774042", "title": "Alessandro Parronchi", "text": "Biografia.\nNasce in una famiglia della borghesia fiorentina; il padre e il nonno sono noti e stimati notai. Denota fin da piccolo una predisposizione alla ricerca e allo studio dei classici, alimentata dalla ricca biblioteca in possesso della famiglia. La perdita prematura del padre, al quale era molto legato, lo porta a meditare sul senso della giovinezza dell'amore e della morte, interrogativi che saranno sempre presenti nelle sue poesie.\nSupera con profitto gli studi secondari in un istituto classico, si iscrive all'Universit\u00e0 degli Studi di Firenze e nel 1938 si laurea con una tesi in Storia dell'arte. Inizia a collaborare a giornali e riviste fiorentine, da Il Frontespizio a Campo di Marte, a Michelangelo, da Letteratura a La Chimera, a fianco di Carlo Bo, Oreste Macr\u00ec, Gianfranco Contini e al fiorentino d'adozione Eugenio Montale. In questa atmosfera culturale particolarmente fervida e produttiva conosce poeti, romanzieri e pittori tra cui Umberto Bellintani, Romano Bilenchi, Giorgio Caproni, Carlo Betocchi, Alfonso Gatto, Luigi Fallacara, Mario Luzi, Piero Bigongiari e Ottone Rosai; con alcuni, e in particolare con Vasco Pratolini, stringe durature e fraterne amicizie.\nNel 1941 pubblica il suo primo libro di poesie, \"I giorni sensibili\"; seguono poi la raccolta di poesie \"I visi\" (1943) e \"Un'attesa\" (1949). Il poeta dedica successivamente parte del suo tempo come professore universitario a studi importanti sulla pittura e la scultura del Rinascimento e in particolare su Michelangelo Buonarroti, con il suo saggio pi\u00f9 celebre, \"Studi su la dolce prospettiva\" (1964), e alle traduzioni poetiche di Mallarm\u00e9, Nerval, e De Gu\u00e9rin.\nIl 6 gennaio 2007 muore nell'amata casa di Via Luigi Settembrini 21 a Firenze dove ha vissuto con la moglie Nara e le figlie..\nLa poetica.\nGli ermetici fiorentini degli anni trenta e quaranta consideravano la sua poesia arte pura, una religione interprete definitiva di una cultura poetica che veniva da lontano con la quale identificare la propria vita, assentarsi dal fascismo, contestare il crocianesimo e procurare forma sistematica a sensazioni ed umori gi\u00e0 comparsi in forma isolata con Campana, Rebora, Ungaretti, in Italia e in Europa con Mallarm\u00e9, Eliot. In questo contesto la poetica di Parronchi si \u00e8 sempre distinta per il suo inesauribile bisogno d'infinito, impegnato in una ricerca destinata a rimanere sospesa, non essendo possibile conciliare la constatazione di una vita destinata alla fine con l'aspirazione ad un'esistenza eterna, per questa via il poeta giunge a negare la morte, la storia, si avvicina alla fede religiosa ma il problema rimane e lo stato di sospensione tra finito e infinito diventer\u00e0 il motivo ricorrente della sua immensa produzione in versi.\nArchivio personale.\nL\u2019Archivio Alessandro Parronchi \u00e8 conservato a partire dal 2005 nella Biblioteca Umanistica dell'Universit\u00e0 degli Studi di Siena. Il fondo \u00e8 composto dai materiali di lavoro (bozze manoscritte, dattiloscritti e a stampa di opere letterarie, saggi scientifici, articoli pubblicati su quotidiani e riviste) e dalla corrispondenza (8000 lettere) con alcune delle pi\u00f9 significative personalit\u00e0 intellettuali del novecento, fra i quali si segnalano Carlo Bo, Giorgio Caproni, Renato Guttuso, Elio Vittorini, Mario Marcucci, Eugenio Montale, Alfonso Gatto, Ottone Rosai. Su volont\u00e0 dello stesso Parronchi, all'interno del suo archivio, sono conservati ulteriori due fondi che raccolgono documenti e lettere frutto del rapporto amichevole con Luca Ghiselli e Vasco Pratolini."}
{"id": "774045", "revid": "1318658", "url": "https://it.wikipedia.org/wiki?curid=774045", "title": "Domus del chirurgo", "text": "La domus del chirurgo \u00e8 un'abitazione romana della seconda met\u00e0 del II secolo, scoperta nel 1989 a Rimini in piazza Luigi Ferrari, e aperta al pubblico il 7 dicembre 2007. Vi \u00e8 stata rinvenuta una delle serie pi\u00f9 complete di strumenti chirurgici di et\u00e0 romana, conservate poi al Museo della citt\u00e0 di Rimini.\nDescrizione.\nIl nome con cui \u00e8 nota, \"casa del chirurgo\", si deve al corredo chirurgico rinvenuto: da una mensola originariamente posta sulla parete era caduta una scatola di bronzo, da cui si era rovesciato un gruppo di strumenti in ferro e bronzo utilizzati dal medico per i suoi interventi, pinze, bisturi, scalpelli, sonde e altri attrezzi, nonch\u00e9 bilance e misurini di bronzo; e ancora vasetti in terracotta, e un gruppo di vetri ormai irriconoscibili, pertinenti a fiale e ad altri contenitori di uso farmaceutico.\nLe stanze della \"domus\" si affacciavano tutte su un lungo corridoio che serviva da disimpegno e raccordo tra i diversi vani, e che a sua volta dava su un cortile. All'interno una stanza serviva al medico per visitare e operare i pazienti, pi\u00f9 una \"taberna medica\", ovvero un ambulatorio che dava sul cortile. Tra i vani \u00e8 stata identificata anche la sala da pranzo, il triclinio, e la camera da letto, il cubicolo; al secondo piano si trovavano invece la cucina e una piccola dispensa.\nLa ristrutturazione della \"domus\" risale agli ultimi anni del II secolo o ai primi decenni del III. Fu abbandonata e mai pi\u00f9 occupata dopo un incendio che la distrusse completamente; in mezzo alle macerie del crollo del secondo piano furono trovate circa 80 monete romane, quasi tutte d'argento, la pi\u00f9 recente databile tra il 253 e il 258; la distruzione quindi si pu\u00f2 far risalire a questi anni, o poco posteriori.\nIl chirurgo.\nSi suppone che il nome del medico fosse \"Eutyches\" (\"Eutiche\") grazie all'iscrizione sul muro della sua \"Taberna Medica\" \"Eutyches Homo Bonus\", e che fosse un medico militare di origine orientale.\nDai ritrovamenti, dai mosaici, dalle decorazioni e dalle numerose scritte in greco ritrovate sul vasellame, si ipotizza che \"Eutyches\" fosse di origine greca e amante del bello. A confermare l'origine ellenica di \"Eutyches\" c'\u00e8 anche il piede della statua di Ermarco, filosofo discepolo di Epicuro, ritrovata nel giardino.\nScoperta.\nDurante la rimozione di un albero con un escavatore si scopr\u00ec dei frammenti di un affresco intrappolati tra le radici della pianta.\nSuccessivamente il ritrovamento venne segnalato al Dipartimento di Storia Culture Civilt\u00e0 di Bologna e si procedette agli scavi a 1,5 metri sotto terra. L'attuale struttura che contiene i resti della domus e che consente al pubblico di vederla camminando su piattaforme sospese fu aperta nel 2007. Associazioni ambientalistiche, contrarie all'abbattimento di alberi per gli scavi archeologici, consegnarono il \"Premio Attila\" all'amministrazione comunale.\nReperti archeologici.\nAll'interno della \"domus\" sono stati ritrovati centinaia di reperti: ferri chirurgici, vasellame da cucina, monete, una lunga serie di decorazioni e mosaici.\nGli strumenti chirurgici ritrovati a Rimini rappresentano a oggi la pi\u00f9 ricca collezione chirurgica antica del mondo, per variet\u00e0 e numero degli oggetti: circa 150 pezzi utilizzati per intervenire su ferite e traumi ossei, pi\u00f9 una serie di vasetti utilizzati per la preparazione e la conservazione dei medicinali. Nel corredo chirurgico spiccano vari bisturi, sonde, pinzette, tenaglie odontoiatriche, leve ortopediche, un trapano a bracci mobili e diversi ferri utilizzati per esportare calcoli urinari. La tipologia dei ferri chirurgici indica che il chirurgo riminese era un medico militare.\nUno dei ritrovamenti pi\u00f9 importanti fu il \"Cucchiaio di Diocle\", pezzo unico al mondo, che serviva per estrarre le punte di freccia conficcate nel corpo: un manico di ferro termina con una lamina a forma di cucchiaio, forata al centro, in modo da bloccare ed estrarre la freccia. Era utilizzato dai medici che operavano sul campo di battaglia.\nMosaici e affreschi.\nGli scavi archeologici hanno riportato alla luce molti mosaici ancora intatti e affreschi policromi.\nTra i mosaici spicca \"Orfeo tra gli animali\", ritrovato nella \"taberna medica\", che vede al centro Orfeo circondato da animali in ascolto. I mosaici furono realizzati prevalentemente con la tecnica dell\"opus tessellatum\" e dell\"opus reticulatum\".\nNel \"triclinium\" \u00e8 stato invece ritrovato un pannello di pasta di vetro dove su sfondo blu furono raffigurati 3 pesci: un delfino, un'orata e uno sgombro.\nI mosaici sono conservati nella sezione archeologica del Museo della citt\u00e0 di Rimini."}
{"id": "774049", "revid": "15756", "url": "https://it.wikipedia.org/wiki?curid=774049", "title": "Orba (torrente)", "text": "L'Orba \u00e8 un importante torrente della Liguria e del Piemonte lungo 68\u00a0km, principale affluente di destra del fiume Bormida.\nIl corso del torrente.\nNasce a 1001 m di altitudine dal versante settentrionale del Monte Reixa (1183 m s.l.m.) nell'Appennino Ligure occidentale.\nScorre inizialmente incassato e con corso precipite ricevendo da sinistra il torrente Orbarina e da destra il torrente Carpescio o Acquabianca.\nA pochi chilometri dopo la sorgente il torrente attraversa dapprima Vara Inferiore dopo di che viene sbarrato da una diga e forma il lago dell'Antenna, per lambire poi San Pietro d'Olba ed infine Martina d'Olba, frazioni di Urbe (SV).\nGiunto nei pressi di Acquabuona frazione di Tiglieto (GE) scorre attraverso una serie di gole davvero spettacolari e da qui entra in Piemonte giungendo a Olbicella frazione di Molare (AL), dove riceve da sinistra l'omonimo torrente. Da qui il letto del torrente si allarga per un breve tratto, dopo di che scorre nuovamente incassato per qualche chilometro in una gola boscosa.\nDopo la confluenza da sinistra del rio Meri, (noto per la sua bella cascata), il torrente viene nuovamente sbarrato da una piccola diga formando cos\u00ec il piccolo lago di Ortiglieto.\nQui \u00e8 visibile a valle del lago in destra idrografica, il vecchio letto di scorrimento del fiume ancora sbarrato dalla diga di Zerbino che il fiume abbandon\u00f2 in occasione del devastante crollo della diga secondaria di Sella Zerbino avvenuta il 13 agosto 1935.\nDa qui in poi il fiume entra in un tratto ingolato veramente spettacolare: si tratta di un vero e proprio canyon profondo una decina di metri e largo nel punto pi\u00f9 stretto circa 3.\nGiunto nei pressi di Rocche, frazione di Molare, riceve, sempre da sinistra, il modestissimo contributo del torrente Amione e si appresta a sfiorare il centro cittadino del comune.\nQui il letto del torrente si allarga nuovamente formando ampi ghiaioni e intagliando in modo suggestivo la sponda destra rocciosa.\nGiunto presso la cittadina di Ovada il torrente riceve il discreto apporto del suo primo notevole affluente di destra: il torrente Stura di Ovada (4,3 m\u00b3/s), dopo di che il torrente si fa pi\u00f9 regolare e rettilineo con acque pi\u00f9 copiose e costanti.\nPi\u00f9 a valle presso Silvano d'Orba riceve poi, sempre da destra, il torrente Piota-Gorzente (2,7 m3/s, dalle acque di ottima qualit\u00e0 chimica), mentre il suo corso inizia ad essere arginato.\nAncora pi\u00f9 a valle, nel comune di Capriata d'Orba, riceve invece il piccolo torrente Albedosa.\nGiunto a Predosa (AL) il fiume rallenta ancora la sua corsa a causa di uno sbarramento, ricevendo il Lemme (3,1 m\u00b3/s), il suo pi\u00f9 lungo affluente.\nDa qui in poi scorre nella piana alessandrina tra due alti argini compiendo alcuni ampi meandri sfociando da destra nel fiume Bormida presso il ponte della Maranzana e segnando il confine tra i comuni di Alessandria, Castellazzo Bormida e Frugarolo.\nRegime idrologico.\nLa portata media dell'Orba si attesta nel basso corso sui 15 m\u00b3/s circa; essa comunque \u00e8 influenzata dai continui rilasci da parte delle dighe a monte nel tratto ligure.\nIl corso d'acqua \u00e8 caratterizzato da un regime estremamente torrentizio: piene rapide e particolarmente imponenti soprattutto in autunno e tarda primavera con tempi di corrivazione molto brevi (4-5 ore dall'inizio delle precipitazioni) e magre estreme nel periodo estivo, dove in alcuni tratti si secca completamente a causa anche dei massicci prelievi idrici.\nIl disastro di Molare del 1935.\nIn Piemonte il torrente \u00e8 tristemente noto per il terribile disastro alluvionale avvenuto il 13 agosto 1935.\nDopo mesi di prolungata siccit\u00e0 il giorno 13 un'eccezionale precipitazione (da 350 a 550\u00a0mm in appena 8 ore), interess\u00f2 quasi tutto l'alto bacino del fiume causando imponenti onde di piena sia dell'Orba che degli altri suoi affluenti.\nA monte del comune di Molare sul bacino artificiale del lago di Ortiglieto (nato 10 anni prima dallo sbarramento del corso del fiume all'altezza del Bric Zerbino con una grossa diga principale e da un'altra diga secondaria sull'adiacente cresta rocciosa di sella Zerbino) a causa di alcuni gravi errori di progettazione degli scarichi della diga principale, il livello del lago sal\u00ec enormemente, riempiendosi sino all'orlo e tracimando oltre la cresta di entrambe le dighe per oltre 2 metri di altezza.\nIn breve tempo la forte erosione dell'acqua scalz\u00f2 la base della diga secondaria che dopo poco cedette di schianto.\nUn muro d'acqua precipit\u00f2 dunque dalla cresta di Sella Zerbino riversandosi conseguentemente nel sottostante letto dell'Orba (gi\u00e0 pesantemente in piena), creando un'onda di piena alta 20 metri e ampia dai 2.500 \u2013 3.000 m\u00b3/s (un valore di portata millenario per l'Orba) che correndo furiosa a valle spazz\u00f2 via decine di manufatti civili e abitazioni tra i quali la stessa centrale elettrica, lesion\u00f2 brutalmente i ponti del comune di Molare e devast\u00f2 pesantemente un popoloso quartiere della cittadina di Ovada.\nDa qui l'Orba accresciuto ancora degli apporti di piena degli affluenti Stura e Piota (le precipitazioni straordinarie avevano infatti interessato anche tutti gli affluenti) prosegu\u00ec a valle con un'ampiezza di 4.000 m\u00b3/s devastando tutto il fondovalle e le campagne sino alla confluenza con il fiume Bormida presso Alessandria. L'imponenza della piena fu tale da riuscire a causare addirittura un grosso rigurgito sino nel fiume Tanaro che tracim\u00f2 andando cos\u00ec ad allagare molte abitazioni presso la confluenza con la Bormida, vicinissimo alla zona urbana di Alessandria.\nLe perdite umane di questa immane tragedia furono 115 di cui ben 97 nel solo comune di Ovada.\nIl letto del fiume fu sconvolto dall'evento tanto che nel punto in cui avvenne il crollo della diga secondaria di Sella Zerbino (quella principale rimase in piedi) l'Orba erose di decine di metri la stessa cresta rocciosa scavandosi un nuovo letto e abbandonando quello sbarrato dalla diga principale (a tutt'oggi ancora esistente)."}
{"id": "774052", "revid": "131358", "url": "https://it.wikipedia.org/wiki?curid=774052", "title": "Break even period", "text": ""}
{"id": "774057", "revid": "33277", "url": "https://it.wikipedia.org/wiki?curid=774057", "title": "Salimbene da Parma", "text": ""}
{"id": "774062", "revid": "767487", "url": "https://it.wikipedia.org/wiki?curid=774062", "title": "Joe Strummer and the Mescaleros", "text": "Joe Strummer and the Mescaleros, conosciuti anche solo come The Mescaleros, \u00e8 il gruppo di supporto del cantante e chitarrista del gruppo punk rock The Clash Joe Strummer.\nStoria.\nIl gruppo nasce all'inizio del 1999 per iniziativa di Strummer e Antony Genn (che aveva gi\u00e0 avuto esperienze musicali pop). La prima formazione della band era composta, oltre che da Strummer e Genn, dal chitarrista Martin Slattery (dai Black Grape), il suo amico bassista Scott Shields, il percussionista Pablo Cook ed il batterista Jed Lynch.\nDopo alcune date negli USA, il gruppo entra in sala di registrazione per incidere l'album Rock Art and the X-Ray Style. Il batterista Jed Lynch, dopo aver inciso diversi pezzi in studio, lascia il gruppo e viene sostituito da Steve Barnard ex batterista di Robbie Williams. Completato l'album (giugno 1999) inizia un primo breve tour inglese con prima data a Sheffield. Durante l'estate del 1999 la band si esibisce in diversi festival. A dicembre Joe ed i Mescaleros arrivano in Europa e suonano anche in Italia (Settembre 1999 a Bologna e dicembre 1999 a Milano).\nNel 2000 fece il suo ingresso nella band, come violinista e chitarra acustica, Tymon Dogg, vecchio amico di Joe Strummer che aveva suonato con lui nei 101'ers. Poco dopo, a causa dell'abbandono del gruppo da parte di Antony Genn e Steve Barnard, avvenne un totale rimescolamento delle posizioni, con il passaggio di Scott Shields alla chitarra, Simon Stafford al basso e Luke Bullen alla batteria al posto di Pablo Cook nel frattempo passato nella band di Moby. Sempre nello stesso anno iniziarono un tour in USA, Gran Bretagna ed Irlanda; anche in queste date la loro scaletta rimarr\u00e0 la stessa, ovvero un mix tra canzoni dei Clash e grandi successi reggae.\nAnche nel 2001 e nel 2002 il gruppo continuer\u00e0 a girare il mondo in tour insieme a Barry Scratchy Myers - cantando e suonando sempre ogni tipo di genere, rock, punk rock, rockabilly, reggae, funk, hip hop e jazz, come nella migliore tradizione che Joe Strummer aveva trasmesso anche ai Clash - fino al loro ultimo concerto tenutosi a Liverpool il 22 novembre 2002. Un concerto che rimarr\u00e0 nella storia, oltre che per essere l'ultima apparizione dal vivo di Joe Strummer, che morir\u00e0 esattamente un mese dopo (il 22 dicembre 2002), per la contemporanea presenza sul palco, dopo vent'anni, di Strummer e Mick Jones."}
{"id": "774064", "revid": "1826532", "url": "https://it.wikipedia.org/wiki?curid=774064", "title": "Salvatore Gambardella", "text": "Biografia.\nFiglio di un portinaio, nacque a Napoli il 17 novembre del 1871 nel popolare quartiere di Montecalvario. Causa l'indigenza non frequent\u00f2 alcuna scuola, ma appena ne ebbe l'et\u00e0 fu mandato a fare il garzone presso un fabbro. \nEbbe la fortuna di avere un principale (De Chiara), appassionato di musica perci\u00f2 oltre ad imparare il mestiere di fabbro ferraio, impar\u00f2 anche l'uso del mandolino dimostrando un notevole talento musicale. Si racconta che nel 1893, presso quella bottega di piazza del Mercato, Gambardella incontr\u00f2 il poeta Gennaro Ottaviano, entrato per chiedere al De Chiara una musica adatta ai versi che aveva scritto. Pare che Gambardella avesse composto su due piedi una melodia ad un tempo gioiosa e malinconica di ispirazione belliniana: \"'O marenariello\". La canzone venne presentata al maestro Raimondo Rossi, direttore dell'orchestra del Teatro Nuovo Politeama, e cantata quella sera stessa da Emilia Persico.\nPi\u00f9 verosimile la storia secondo la quale la prima versione della canzone apparve nell'agosto 1893 su \"La tavola rotonda\". In un primo momento i versi furono quelli di Diodato Del Gaizo, nella stesura definitiva furono sostituiti con quelli di Ottaviano.\nComunque si siano svolte le cose l'affare fu fatto dall'editore musicale Bideri che acquist\u00f2 per poche lire la canzone e che, da allora in poi, incaric\u00f2 un musicista di trascrivere sul pentagramma le melodie da lui elaborate.\nGrazie al suo straordinario talento, Gambardella lavor\u00f2 con i maggiori poeti e parolieri dell'epoca: Ferdinando Russo, Eduardo di Capua, Salvatore Di Giacomo, Libero Bovio, Aniello Califano e Giuseppe Capaldo.\nMor\u00ec a soli quarantadue anni nel 1913.\nTra i numerosi estimatori anche Giacomo Puccini, che apprezzandone il talento e in considerazione dello stato di indigenza in cui versava, gli regal\u00f2 un pianoforte.\nAlla sua biografia \u00e8 stato dedicato un film, interpretato da Carlo Giuffr\u00e9, \"Quando tramonta il sole\", del 1955.\nFilm su Salvatore Gambardella.\n\"Quando tramonta il sole\", regia di Guido Brignone (1955)"}
{"id": "774065", "revid": "80598", "url": "https://it.wikipedia.org/wiki?curid=774065", "title": "The Dark Side of the Moon", "text": "The Dark Side of the Moon \u00e8 l'ottavo album in studio del gruppo musicale britannico Pink Floyd, pubblicato il 1\u00ba marzo 1973 negli Stati Uniti d'America dalla Capitol Records e il 23 dello stesso mese nel Regno Unito dalla Harvest Records.\nL'album rappresenta l'approdo di numerose sperimentazioni musicali che i Pink Floyd andavano da tempo operando sia nei loro concerti che nelle registrazioni, pur presentando in misura relativamente ridotta rispetto al passato le lunghe parti strumentali che erano diventate una caratteristica peculiare del gruppo, lasciando cos\u00ec pi\u00f9 ampio spazio ai testi - scritti da Roger Waters - tutti incentrati sul tema filosofico degli aspetti che sfuggono al controllo razionale dell'animo umano, e ne costituiscono perci\u00f2 il \"lato buio\", cui il titolo metaforicamente fa riferimento. Tra i temi affrontati nel \"concept album\" troviamo il conflitto interiore, il rapporto con il denaro, il trascorrere del tempo, la morte, il rapporto conflittuale con l'altro da s\u00e9 e l'alienazione mentale, quest'ultimo ispirato in parte dal crollo psichico sofferto da Syd Barrett, membro fondatore e principale compositore e paroliere del gruppo fino alla sua uscita nel 1968.\nL'album si svilupp\u00f2 come parte del tour del 1971, in seguito alla pubblicazione di \"Meddle\", e inizi\u00f2 a essere pubblicizzato diversi mesi prima dell'inizio effettivo delle registrazioni in studio. Il nuovo materiale venne migliorato e raffinato durante il \"Dark Side of the Moon Tour\", e fu infine registrato in due sessioni nel 1972 e nel 1973 agli Abbey Road Studios di Londra. I Pink Floyd usarono alcune delle tecniche di registrazione pi\u00f9 avanzate dell'epoca, inclusi la registrazione multitraccia e i nastri magnetici in \"loop\". In molti brani si usarono sintetizzatori analogici e diffuso \u00e8 l'utilizzo di rumori d'ambiente, nonch\u00e9 di frammenti parlati funzionali al concetto filosofico dell'opera. Il tecnico del suono Alan Parsons contribu\u00ec attivamente ad alcuni degli aspetti sonori pi\u00f9 innovativi, come ad esempio il battere le ore e il ticchettio degli orologi sul brano \"Time\".\n\"The Dark Side of the Moon\" fu un successo immediato, mantenne il primo posto della classifica statunitense \"Top LPs &amp; Tapes\" per una settimana e vi rimase per altre 741 dal 1973 al 1988. Nel marzo 2014 ha toccato le 1100 settimane nella classifica US Top Catalog. Con 50 milioni di copie vendute, \u00e8 quello di maggiore successo dei Pink Floyd e uno dei pi\u00f9 venduti della storia. \u00c8 stato rimasterizzato e ripubblicato in due occasioni, oltre alle reinterpretazioni di vari gruppi musicali. Furono estratti due singoli: \"Money\" e \"Time/Us and Them\".\nOltre al suo successo commerciale, \"The Dark Side of the Moon\" \u00e8 spesso considerato uno dei migliori album di tutti i tempi, sia dai critici sia dai semplici appassionati.\nNel 2003 \u00e8 stato pubblicato \"\", documentario incentrato sulla sua realizzazione.\nIl 24 marzo 2013, in occasione dei 40 anni dalla pubblicazione dell'album, sul sito della band \u00e8 stato possibile ascoltare in streaming l'intero LP; gli utenti, inoltre, hanno potuto inviare attraverso Twitter i loro messaggi, i quali comparivano sull'immagine della copertina presente sul sito illuminando progressivamente il \"lato oscuro\" della Luna.\nAntefatti.\nDopo il lancio di \"Meddle\", i membri della band si riunirono nel dicembre del 1971 per un tour in Regno Unito, Giappone e Stati Uniti. Mentre provavano in Broadhurst Gardens, a Londra, avevano in prospettiva la creazione di nuove canzoni. In una riunione a casa del batterista Nick Mason a Camden, il bassista Roger Waters propose di integrare il nuovo album come parte del tour. L'idea di Waters consisteva in un disco trattante temi che \u00abfacessero arrabbiare la gente\u00bb, focalizzandosi sulle pressioni che dovette fronteggiare la band per il suo stile di vita e sui problemi mentali che aveva l'ex-membro del gruppo, Syd Barrett. Avevano gi\u00e0 studiato un'idea simile in \"The Man and The Journey\", un'opera musicale concettuale che suonavano durante i loro concerti del 1969. In un'intervista concessa alla rivista \"Rolling Stone\", David Gilmour disse: \nIn generale, i quattro membri del gruppo furono d'accordo con l'idea di Waters di un album basato su un unico tema. Il bassista e paroliere Roger Waters, il chitarrista David Gilmour, il batterista Nick Mason e il tastierista Richard Wright parteciparono alla composizione e alla produzione del nuovo materiale, e Waters registr\u00f2 i primi demo nella sua casa di Islington, in un piccolo studio di registrazione allestito in un capanno in giardino. Alcune parti dei nuovi pezzi erano estratti rimasti inutilizzati in passato: l'inizio di \"Breathe\", ad esempio, risale a un lavoro precedente di Waters e Ron Geesin composto per la colonna sonora del documentario \"The Body\", mentre la struttura di \"Us and Them\" deriva da una composizione per pianoforte originariamente scritta da Wright per la pellicola \"Zabriskie Point\". La band prov\u00f2 in un magazzino di Londra che apparteneva ai Rolling Stones, poi nel Rainbow Theatre. Inoltre comprarono un nuovo equipaggiamento, includendo amplificatori, casse acustiche, un mixer di 28 canali con quattro uscite quadrifoniche e un impianto di luci, per un totale di nove tonnellate di attrezzature trasportate con tre camion.\nNonostante fosse il suo primo tour con un album intero, la band riusc\u00ec ad affinare e migliorare il nuovo materiale, che gi\u00e0 aveva il nome provvisorio di \"The Dark Side of the Moon\" (un'allusione pi\u00f9 alla follia che all'astronomia). Dato per\u00f2 che il titolo era gi\u00e0 stato usato da un'altra band, i Medicine Head, il nome fu temporaneamente cambiato in \"Eclipse\". Il lavoro fu presentato al \"Dome\" di Brighton il 20 gennaio del 1972 con questo nome, ma, visto lo scarsissimo successo dell'LP omonimo, i Pink Floyd poterono ritornare al titolo originario.\n\"Dark Side of the Moon: A Piece for Assorted Lunatics\", come era conosciuto allora, fu rappresentato alla presenza di un gruppo di giornalisti il 17 febbraio 1972 (cio\u00e8 pi\u00f9 di un anno prima del lancio ufficiale) al teatro Rainbow, con critiche molto positive. Michael Wale del \"The Times\" descrisse l'opera dicendo che \u00ab... fa venire le lacrime agli occhi. \u00c8 cos\u00ec piena di comprensione e a volte di interrogativi musicali!\u00bb, mentre Derek Jewell del \"The Sunday Times\" afferm\u00f2 che \u00abL'ambizione dell'intenzione dell'arte dei [Pink] Floyd \u00e8 enorme\u00bb. \"Melody Maker\" ne fu meno entusiasta: \u00abMusicalmente ci sono grandi idee, ma gli effetti sonori spesso mi lasciavano pensare di essere in una gabbia di uccelli dello zoo di Londra\u00bb. Il tour a seguire ricevette una grande accoglienza da parte del pubblico. I nuovi pezzi furono riprodotti dal vivo, nello stesso ordine in cui sarebbero poi apparsi nell'album, anche se con chiare differenze come la mancanza di sintetizzatori in tracce come \"On the Run\", e la lettura di versi della Bibbia al posto della voce di Clare Torry in \"The Great Gig in the Sky\".\nIl \"Dark Side of the Moon Tour\" tra il 1972 e il 1973 in Europa e negli Stati Uniti offr\u00ec alla band l'opportunit\u00e0 di migliorare la qualit\u00e0 delle tematiche dell'album. Il 20 gennaio, nelle pause del tour, incominciarono anche le prove negli studi inglesi, anche se in febbraio il gruppo si rec\u00f2 in Francia per registrare la colonna sonora del film \"La Vall\u00e9e\", diretto da Barbet Schroeder, e subito dopo in Giappone. A ci\u00f2 seguirono date negli Stati Uniti prima che la band tornasse a Londra per cominciare le registrazioni vere e proprie dell'album, dal 24 maggio al 25 giugno. Dopo un'ultima serie di concerti e la pubblicazione di \"\", il gruppo ritorn\u00f2 in studio il 9 gennaio 1973 per completare l'incisione.\nConcept.\n\"The Dark Side of the Moon\" si sviluppa da sperimentazioni, concerti live e registrazioni delle fasi precedenti, dopo l'uscita di Barrett e delle sue esecuzioni strumentali, definite da Gilmour \u00abquella noiosa roba psichedelica\u00bb. Gilmour e Waters vedono in \"Meddle\" la svolta verso il disco seguente.\nI temi dei testi delle canzoni includono l'avidit\u00e0, l'invecchiamento, la morte e l'infermit\u00e0 mentale. Quest'ultimo tema prese come ispirazione il deterioramento mentale di Barrett, che era stato il principale compositore e paroliere del gruppo nei suoi primi anni. L'album \u00e8 conosciuto per l'uso di musica concreta e concettuale e di testi filosofici, come in molti altri lavori della band.\nOgni lato del disco costituisce un'opera musicale continua. Le cinque tracce di ognuno dei due lati rappresentano vari stadi della vita umana. L'album comincia e termina con un suono di battiti cardiaci, esplorando la natura dell'esperienza dell'essere umano e, secondo Waters, \u00abl'empatia\u00bb. \"Speak to Me\" e \"Breathe\" insieme pongono un accento sugli elementi mondani e futili della vita, che accompagnano la sempre presente minaccia della pazzia, e l'importanza per ognuno di vivere la propria esistenza - \u00abNon temere di preoccuparti\u00bb. Spostando la scena in un aeroporto, la strumentale \"On the Run\" (in cui \u00e8 protagonista il sintetizzatore VCS3) evoca lo stress e l'ansia provocati dalla paura di volare (in particolare di Wright). \"Time\" tratta del modo in cui il passaggio del tempo pu\u00f2 controllare la vita di un individuo e ammonisce con veemenza coloro che sprecano tempo prezioso focalizzandosi sugli aspetti pi\u00f9 mondani della vita. A questa traccia segue il tema del ritiro in solitudine ed il rifugio propri della vecchiaia, nella canzone \"Breathe (Reprise)\". La prima parte termina con \"The Great Gig in the Sky\", metafora della morte. La prima traccia del lato B, \"Money\", si prende gioco dell'avidit\u00e0 e del consumismo, con un testo ironico ed effetti sonori allusivi al denaro, come il suono di un registratore di cassa e il rumore di monete sonanti. \"Money\" \u00e8 stata la canzone di maggior successo commerciale dell'album e da allora \u00e8 stata riproposta da molti gruppi musicali. \"Us and Them\" parla dell'etnocentrismo, del confronto con l'altro e dell'uso di semplici dicotomie per descrivere le relazioni interpersonali. \"Brain Damage\" tratta del disturbo mentale come risultato del porre la fama e il successo in cima alla lista delle necessit\u00e0 di un individuo, e contemporaneamente del diritto a rimanere diversi anzich\u00e9 subire passivamente l'omologazione sociale che la \"cura\" sottende. In particolare il verso \u00ab\"And if the band you're in starts playing different tunes\"\u00bb (\u00abe se la band in cui sei comincia a suonare melodie diverse\u00bb) si riferisce allo stato mentale dell'ex-membro Syd Barrett. \"The Dark Side of the Moon\" termina con \"Eclipse\", che espone i concetti di alterit\u00e0 e unit\u00e0, invitando l'ascoltatore a riconoscere le caratteristiche comuni a tutti gli esseri umani le quali, come il verso conclusivo suggerisce, ancora sfuggono all'umanit\u00e0 perch\u00e9 \u00abil sole \u00e8 eclissato dalla luna\u00bb.\nRegistrazione.\n\"The Dark Side of the Moon\" fu inciso negli Abbey Road Studios in due sessioni tra maggio 1972 e gennaio 1973. Come capo tecnico audio fu assunto Alan Parsons, che aveva gi\u00e0 lavorato come assistente in \"Atom Heart Mother\" e come ingegnere del suono negli album dei Beatles \"Abbey Road\" e \"Let It Be\". Durante le sessioni di registrazione si utilizzarono le tecniche pi\u00f9 sofisticate dell'epoca: lo studio era in grado di missare fino a sedici tracce, caratteristica che offriva un alto livello di flessibilit\u00e0, anche se la band arriv\u00f2 a usare molte pi\u00f9 tracce, al punto che dovettero copiare i nastri.\nLa prima traccia registrata fu \"Us and Them\" il 1\u00ba giugno, seguita sei giorni dopo da \"Money\", per la quale Waters aveva creato vari effetti sonori sotto forma di \"loop\" di oggetti relazionati al denaro, incluse monete lasciate cadere in una scodella di ceramica. Questi effetti vennero recuperati quando il gruppo decise di creare un mix quadrifonico dell'album (Parsons in seguito si rivel\u00f2 insoddisfatto del risultato a causa della mancanza di tempo e di registratori multitraccia); l'incisione di \"Time\" e \"The Great Gig in the Sky\" precedette una pausa di due mesi durante la quale i Pink Floyd prepararono un nuovo tour negli Stati Uniti. Questo non fu l'unico periodo di interruzione: Roger Waters, tifoso dell'Arsenal Football Club, abbandonava spesso lo studio per andare a vedere giocare la sua squadra del cuore, e tutto il gruppo era solito riposare guardando \"Monty Python's Flying Circus\" alla televisione, lasciando Parsons a lavorare col materiale disponibile. Gilmour sment\u00ec in un'intervista del 2003 dicendo: \u00abA volte lo guardavamo, ma se eravamo molto occupati continuavamo a lavorare\u00bb.\nAl rientro dagli Stati Uniti nel gennaio 1973, si registrarono \"Brain Damage\", \"Eclipse\", \"Any Colour You Like\" e \"On the Run\", mentre venivano messe a punto le parti gi\u00e0 pronte. Barry St. John, Lesley Duncan, Liza Strike e Doris Troy eseguirono i cori in \"Brain Damage\", \"Eclipse\" e \"Time\" e Dick Parry suon\u00f2 il sassofono su \"Us and Them\" e \"Money\". La band registr\u00f2 anche materiale visivo con il regista Adrian Maben per \"\", e una volta terminato il lavoro in studio inizi\u00f2 una tourn\u00e9e in Europa.\nStrumentazione.\nA livello strumentale, \"The Dark Side of the Moon\" \u00e8 conosciuto per gli effetti sonori metronomici in \"Speak to Me\" e i \"loop\" in apertura di \"Money\". Nick Mason, responsabile della maggior parte degli effetti usati in tutta la discografia dei Pink Floyd, fu accreditato come unico compositore di \"Speak to Me\", brano di introduzione composto con un effetto \"cross-fade\" (usato per sovrapporre pi\u00f9 parti, abbassando il volume di una mentre sale quello di un'altra) realizzato con frammenti di altre canzoni dell'album. Mason ne cre\u00f2 una prima versione in casa propria prima di realizzare quella definitiva in studio. Per l'inizio di \"Breathe\" si servirono di un accordo di pianoforte registrato al contrario; gli effetti sonori di \"Money\" vennero alla luce unendo le registrazioni casalinghe di monete tintinnanti di Waters, il rumore di fogli strappati (a simboleggiare banconote) e quelli di un registratore di cassa e di una macchina calcolatrice, per creare un \"loop\" sul corrispondente riff di basso in 7/4. In alcuni casi tutti i tecnici e membri del gruppo dovettero lavorare a tutti i \"fader\" contemporaneamente per missare le complicate registrazioni multitraccia di molte delle canzoni, in particolare \"On the Run\".\nInsieme alla tradizionale strumentazione rock, i Pink Floyd ricorsero anche all'uso di sintetizzatori (tra cui un EMS VCS3 in \"Brain Damage\" e \"Any Colour You Like\" e un EMS Synthi A in \"Time\" e \"On the Run\"), oltre a suoni originali e inconsueti, come un assistente tecnico che corre nella camera di riverberazione dello studio (\"On the Run\"), o una grancassa modificata in modo tale da simulare il battito cardiaco. Quest'ultimo \u00e8 ben distinguibile all'inizio e alla fine del disco, ma si pu\u00f2 sentire pi\u00f9 sporadicamente anche in \"Time\" e \"On the Run\"; le tracce audio del ticchettio e dello scoccare simultaneo di diversi orologi all'inizio di \"Time\" era stata precedentemente registrata da Parsons in un negozio di antiquariato, ed era in origine destinata a un disco dimostrativo per la quadrifonia.\nVoci e frammenti parlati.\nVarie tracce, tra cui \"Us and Them\" e \"Time\", mettono in risalto l'abilit\u00e0 di Richard Wright e David Gilmour nel coordinare le loro voci, molto simili tra loro secondo Roger Waters. Per trarre vantaggio da ci\u00f2, Parsons perfezion\u00f2 l'uso di tecniche multitraccia sulle voci e le chitarre, in modo che Gilmour potesse praticamente raddoppiare se stesso. Inoltre us\u00f2 effetti \"flanger\" e \"phaser\" in parti vocali e strumentali, particolari stratagemmi con il riverbero, e lo spostamento dei suoni tra canali (percepibile soprattutto nella versione quadrifonica di \"On the Run\", quando il suono di un organo Hammond B3 riprodotto da un altoparlante Leslie gira velocemente intorno all'ascoltatore).\nNei crediti compare Clare Torry, cantante turnista e compositrice che frequentava spesso gli studi di Abbey Road. Parsons la invit\u00f2 alle registrazioni dopo aver sentito del materiale pop a cui la ragazza aveva lavorato in precedenza, con l'intenzione di farla cantare in \"The Great Gig in the Sky\"; la Torry dapprima rifiut\u00f2 l'offerta perch\u00e9 voleva andare a sentire suonare Chuck Berry all'Hammersmith Odeon, ma con il gruppo stabil\u00ec che sarebbe passata in studio la domenica seguente. I Pink Floyd le spiegarono il concetto che caratterizzava l'album, ma non seppero dirle quello che avrebbe dovuto fare esattamente. Con Gilmour responsabile di quella sessione, Clare Torry improvvis\u00f2, in una sola notte, una melodia vocale senza testo che avrebbe accompagnato l'intero brano, compreso l'assolo di pianoforte di Rick Wright: \"Sapevamo ci\u00f2 che volevamo. Musicalmente non era ancora chiaro, ma volevamo che qualcuno improvvisasse su questo pezzo. Le dicemmo: pensa alla morte o a qualcosa di macabro e canta.\" L'artista all'inizio si sent\u00ec imbarazzata per la sua esuberanza in cabina di registrazione e volle scusarsi con la band, ma non si era ancora resa conto che tutti erano rimasti estasiati dalla sua esecuzione. In seguito furono scelte le parti migliori fra diverse esecuzioni per assemblare la versione usata nell'album. Clare Torry ricevette un compenso di appena 30 sterline per la sua collaborazione, ma nel 2004 cit\u00f2 in giudizio sia i Floyd che la EMI per le mancate \"royalty\" dovutele per il contributo, affermando di essere coautrice di \"The Great Gig in the Sky\" insieme a Richard Wright. I tribunali di giustizia britannici diedero ragione alla cantante, anche se l'entit\u00e0 dell'accordo economico al quale giunsero le due parti non fu mai rivelato al pubblico. Tutte le edizioni dal 2005 in avanti accreditano \"The Great Gig in the Sky\" sia al tastierista dei Floyd che a Clare Torry.\nAltra caratteristica di \"The Dark Side of the Moon\" sono i frammenti parlati che si possono sentire lungo tutta l'esecuzione. Una sera, verso la fine delle registrazioni, Waters reclut\u00f2 il personale ed altri presenti nello studio, chiedendo loro di rispondere ad alcune domande precedentemente scritte su dei cartoncini: gli intervistati rispondevano davanti a un microfono in una stanza con poca luce, e affrontavano dapprima domande molto semplici, \"di riscaldamento\", ad esempio il colore o il piatto preferito (il titolo \"Any Colour You Like\" fa riferimento proprio ad una di esse), per poi passare ad altre pi\u00f9 complesse ed attinenti al tema centrale dell'album, come \u00abhai paura della morte?\u00bb o \u00abquando \u00e8 stata l'ultima volta in cui sei stato violento?\u00bb\nLa domanda sull'episodio violento era seguita immediatamente da: \u00abavevi ragione?\u00bb: Waters osserva che a quest'ultima tutti risposero puntualmente di s\u00ec. Un collage di tali risposte affermative \u00e8 udibile sulla coda di \"Money\".\nRoger \"The Hat\" Manifold, \"roadie\" dei Pink Floyd, fu l'unico a essere intervistato in modo convenzionale, poich\u00e9 in quel momento non si trovavano i cartoncini. Nel raccontare il proprio episodio violento, causato da un automobilista che l'aveva stretto durante un sorpasso, Manifold rispose \u00ab...gli diedi una scossa breve, rapida e potente...\u00bb (\u00ab\"... give 'em a quick, short, sharp shock ...\"\u00bb), e sul tema della morte afferm\u00f2: \u00abVivi oggi, perch\u00e9 domani potresti non esserci pi\u00f9. Questo sono io\u00bb (\u00ab\"Live for today, gone tomorrow. That's me\"\u00bb).\nIl \"road manager\" della band, Chris Adamson, registr\u00f2 la frase che apre l'album: \u00abSono pazzo da un fott\u00eco di anni, ma proprio anni\u00bb (\u00ab\"I've been mad for fucking years, absolutely years\"\u00bb).\nIl tecnico del suono Peter Watts (gi\u00e0 immortalato assieme ad Alan Styles sul retro copertina di \"Ummagumma\" e padre dell'attrice Naomi Watts) contribu\u00ec con la celebre risata che ricorre in \"Brain Damage\" e \"Speak to Me\".\nLa seconda moglie di Watts, Patricia \"Puddie\" Watts forn\u00ec il frammento sui \u00abtipi che vagavano in cerca di botte\u00bb (\u00ab\"geezers who were cruisin' for a bruisin\"'\u00bb) e sua \u00e8 anche la voce che sussurra: \u00abnon ho mai detto di aver paura di morire\u00bb (\"\u00abI never said I was frightened of dying\u00bb\") su \"The Great Gig in the Sky\".\nLe frasi \u00abIo non ho paura di morire, ogni momento \u00e8 buono, non m'importa. Perch\u00e9 dovrei aver paura di morire? Non ce n'\u00e8 motivo, prima o poi bisogna andarsene\u00bb (\u00ab\"I am not frightened of dying, any time will do, I don't mind. Why should I be frightened of dying? There's no reason for it, you've got to go sometime\"\u00bb, su \"The Great Gig in the Sky\") e \u00abnon c'\u00e8 nessun lato buio della luna, davvero. In realt\u00e0 \u00e8 tutta buia\u00bb (\u00ab\"There is no dark side of the moon, really. Matter of fact it's all dark\"\u00bb, in chiusura del disco) sono del portiere irlandese degli studi di Abbey Road, Gerry O'Driscoll.\nFurono intervistati anche Paul McCartney e la moglie Linda, che si trovavano ad incidere \"Red Rose Speedway\" con gli Wings nello studio a fianco, ma le loro risposte alla fine non vennero inserite nell'album perch\u00e9, a detta di Waters, si erano \u00abtroppo sforzati di essere divertenti\u00bb (\u00ab\"trying too hard to be funny\"\u00bb), mentre il loro chitarrista Henry McCullough pronunci\u00f2 la famosa frase \u00abnon lo so, ero veramente sbronzo in quel momento\u00bb (\u00ab\"I don't know, I was really drunk at the time\"\u00bb), che compare tra \"Money\" e \"Us and Them\".\nRifinitura.\nDopo aver terminato le interviste, la band assunse il produttore Chris Thomas per procurarsi \u00abun paio di orecchie fresche\u00bb. Il suo passato riguardava pi\u00f9 il campo musicale che quello dell'ingegneria. Aveva lavorato con il produttore dei Beatles, George Martin, ed era conosciuto dal manager dei Pink Floyd, Steve O'Rourke. I quattro membri del gruppo avevano opinioni discordanti riguardo al missaggio finale, con Waters e Mason che preferivano un mix \"secco\" e \"pulito\" dando maggiore spazio agli elementi non musicali, al contrario di Gilmour e Wright che volevano optare per uno pi\u00f9 delicato e con pi\u00f9 riverbero. Pi\u00f9 tardi Thomas sment\u00ec tali disaccordi, dicendo \u00abnon c'erano differenze di opinione tra di loro, non ricordo Roger dire una sola volta di volere meno eco. Infatti, non c'era nessun indizio che dicesse che avrebbero litigato. C'era un'atmosfera molto creativa, ci si divertiva molto.\u00bb Sebbene non si conosca la verit\u00e0, ci\u00f2 che venne alla luce grazie al suo intervento lasci\u00f2 soddisfatti sia Waters che Gilmour. Thomas fu responsabile di vari cambiamenti significativi nell'album, come l'eco a tempo applicato alla voce in \"Us and Them\". Fu anche presente alla registrazione di \"The Great Gig in the Sky\", anche se fu Parsons ad assumere Clare Torry. In un'intervista del 2006, quando gli fu chiesto se avesse perseguito i suoi obiettivi, Roger Waters rispose:\nPubblicazione.\nDato che la versione quadrifonica dell'album non era ancora completa, la band (a parte Wright) non presenzi\u00f2 alla conferenza stampa tenutasi al London Planetarium il 27 febbraio. I giornalisti trovarono, al posto dei musicisti, quattro loro sagome in cartone a grandezza naturale, e assistettero alla presentazione della versione stereo con un sistema audio di bassa qualit\u00e0. In generale, comunque, la stampa ebbe reazioni molto positive; Roy Hollingworth di \"Melody Maker\" defin\u00ec il lato A \u00ab...cos\u00ec confuso che era difficile da seguire\u00bb, ma elogi\u00f2 la seconda parte. Steve Peacock, di \"Sounds\", scrisse: \u00abNon mi interessa se nella vostra vita non avete mai sentito una nota dei Pink Floyd. Consiglio \"The Dark Side of the Moon\" a tutti senza riserve\u00bb. Nella sua recensione del 1973 per \"Rolling Stone\", Lloyd Grossman descrisse \"Dark Side\" come \u00abun bell'album con ricchezza concettuale e strutturale, che non solo attira, ma pretende partecipazione e coinvolgimento\u00bb.\n\"The Dark Side of the Moon\" usc\u00ec inizialmente negli Stati Uniti d'America il 1\u00ba marzo 1973 e tredici giorni pi\u00f9 tardi anche nel Regno Unito. In Inghilterra e in Europa occidentale ottenne un successo immediato; dopo un mese aveva vinto il disco d'oro negli Stati Uniti e nel Regno Unito. Durante il mese di marzo del 1973 il gruppo lo inser\u00ec nella scaletta del suo tour statunitense, inclusa un'esibizione a Radio City Music Hall di New York il 17, alla quale assistettero persone. Tra gli effetti speciali era incluso un aereo lanciato dal fondo della sala alla fine di \"On the Run\" che si \"schiantava\" sul palcoscenico in una nuvola di fumo arancione. Il disco raggiunse il primo posto della classifica degli album pi\u00f9 venduti di Billboard il 28 aprile 1973, e ottenne un successo tale che la band dovette tornare in tour due mesi dopo.\nPromozione dell'album negli Stati Uniti.\nGran parte del successo fulmineo ottenuto dall'album negli Stati Uniti fu dovuto all'impegno della casa discografica statunitense dei Pink Floyd, la Capitol Records. Bhaskar Menon, nominato presidente poco tempo prima, aveva il compito di compensare le vendite relativamente scarse di \"Meddle\" del 1971, mentre la band e il manager O'Rourke stavano trattando con discrezione col presidente della CBS e della Columbia Records Clive Davis, poich\u00e9 \"The Dark Side of the Moon\" era l'ultimo lavoro che i Pink Floyd avrebbero dovuto pubblicare con la Capitol per obbligo di contratto. L'entusiasmo di Menon per \"Dark Side\" era tale che egli imbast\u00ec una colossale campagna pubblicitaria, che includeva anteprime radiofoniche di \"Us and Them\" e \"Time\". In alcuni Paesi (specialmente nel Regno Unito) i Pink Floyd non pubblicavano un singolo dal 1968, anno di \"Point Me at the Sky/Careful with That Axe, Eugene\"; dopo cinque anni di \"silenzio\", il 7 maggio 1973 usc\u00ec il singolo di \"Money\" (con \"Any Colour You Like\" sul lato B), che nel luglio dello stesso anno raggiunse il tredicesimo posto della Billboard Hot 100.\nAlle radio fu recapitata una copia promozionale (mono e stereo) del singolo: la versione mono aveva la parola \"bullshit\" (\"stronzata\") parzialmente censurata (\"bull\"), mentre quella stereo conteneva il testo intatto, ma ai disc jockey fu chiesto di disfarsene. Il 4 febbraio 1974 usc\u00ec il doppio singolo \"Time/Us and Them\".\nGli sforzi di Menon per assicurarsi un rinnovo contrattuale col gruppo furono tuttavia vani; all'inizio del 1974, i Pink Floyd stipularono con la Columbia un accordo da un milione di dollari, mentre in Inghilterra e nel resto d'Europa continuarono a essere rappresentati dalla Harvest Records.\nRiedizioni e rimasterizzazioni.\nNel giugno 1979 la Mobile Fidelity Sound Lab pubblic\u00f2 una riedizione di \"The Dark Side of the Moon\" in LP, e nell'aprile 1988 nel loro formato Ultradisc dorato. La EMI pubblic\u00f2 il formato CD (all'epoca una novit\u00e0) nel 1984 e nel 1992 nel cofanetto \"Shine On\". Questa versione torn\u00f2 rinnovata nei negozi l'anno dopo in occasione del ventesimo anniversario, con la copertina disegnata da Storm Thorgerson.\nPare che sulle copie in CD pi\u00f9 recenti sia udibile una versione orchestrale di \"Ticket to Ride\" dei Beatles, durante le battute finali dell'album. Ci\u00f2 pu\u00f2 essere il risultato di un errore di rimasterizzazione, poich\u00e9 non si sente nelle prime versioni in vinile.\nSebbene fosse commissionata dalla EMI, la band non appoggi\u00f2 mai l'edizione quadrifonica del 1973; tuttavia ne usc\u00ec un'altra rinnovata, in occasione del trentesimo anniversario del disco nel 2003. Con un po' di sorpresa, il gruppo scelse di non usare il mix quadrifonico di Alan Parsons del 1973, ma si affid\u00f2 a James Guthrie per crearne uno nuovo per il formato SACD. Guthrie collaborava con la band dai tempi di \"The Wall\" e aveva gi\u00e0 lavorato alle versioni quadrifoniche di quest'ultimo e di \"In the Flesh\" di Roger Waters. Nel 2003 Alan Parsons espresse un giudizio generalmente positivo sul lavoro di Guthrie, nonostante qualche critica (in particolare a \"On the Run\"). Il \"mix\" di \"The Great Gig in the Sky\" fu tra quelli pi\u00f9 apprezzati da Parsons: \nLa nuova versione del trentesimo anniversario vinse quattro \"Surround Music Awards\" nel 2003. Nel 2003 ci fu anche una ristampa di \"The Dark Side of the Moon\" in vinile (a cura di Kevin Gray della AcousTech Mastering) che includeva accessori leggermente diversi da quelli contenuti nella prima edizione, oltre a un poster del trentennale del disco. Nel 2007, per celebrare i quarant'anni dalla fondazione dei Pink Floyd, l'album venne incluso nella raccolta \"Oh, by the Way\", e su iTunes ne usc\u00ec una versione DRM gratuita.\nConfezioni.\nLong playing.\n\"The Dark Side of the Moon\" fu pubblicato inizialmente in formato vinile con una copertina pieghevole, disegnata dalla Hipgnosis e George Hardie, che mostrava un prisma triangolare rifrangente un raggio di luce sul fronte. La Hipgnosis aveva gi\u00e0 disegnato varie copertine per la band con risultati controversi; la EMI non aveva gradito le immagini di \"Atom Heart Mother\" e \"Obscured by Clouds\", poich\u00e9 si aspettavano disegni pi\u00f9 tradizionali con lettere e caratteri, ma i disegnatori poterono ignorare le critiche perch\u00e9 sotto contratto con il gruppo. Per \"The Dark Side of the Moon\" Richard Wright gli chiese qualcosa di pi\u00f9 elegante, pulito e di classe. La compagnia artistica present\u00f2 sette disegni, ma i quattro membri del gruppo scelsero senza discussioni quello del prisma, opera di Hardie e ideato da Storm Thorgerson durante una sessione di \"brainstorming\" con Powell. Esso rappresenta tre elementi: l'illuminazione dei concerti della band, i testi delle canzoni e la volont\u00e0 di Wright di un progetto \"semplice e audace\". Il fascio di luce nell'immagine ha sei colori, escludendo l'indaco dalla tradizionale divisione della sequenza in rosso, arancione, giallo, verde, blu, indaco e viola, e prosegue lungo tutto l'interno della confezione dividendola orizzontalmente in due parti: in quella inferiore compaiono i testi delle canzoni mentre in quella superiore vi \u00e8 l'elenco delle tracce e i crediti; la linea verde si muove come un elettrocardiogramma (soluzione grafica suggerita da Roger Waters). Le linee di colore proseguono anche sul retro della copertina dove entrano in un altro prisma rovesciato, voluto da Thorgerson per facilitare la disposizione del disco nei negozi, dal quale usciranno come un raggio di luce bianca, che prosegue fino a ricongiungersi con quello sul fronte.\nIn molte stampe, fra cui la prima statunitense, era presente un adesivo rotondo sulla confezione di plastica trasparente del disco che indicava nome del gruppo e titolo, riportati anche sulla costa. Nella prima stampa inglese, alcune copie avevano il solo adesivo rotondo attaccato direttamente alla copertina; altre, nemmeno quello. Diverse prime edizioni furono infatti messe in commercio senza alcun riferimento sulla copertina esterna su autore e titolo. Generalmente, in seguito, l'adesivo fu sostituito da una stampa direttamente sulla copertina.\nAll'interno della confezione pieghevole si trovavano degli adesivi e due poster, uno con immagini della band in concerto con lettere sparse a formare la scritta \"PINK FLOYD\", l'altro con una fotografia agli infrarossi delle Piramidi di Giza (che erano anche il soggetto degli adesivi) creata da Powell e Thorgerson. I poster delle piramidi erano differenti fra la versione statunitense e inglese. Nel 2003 VH1 posizion\u00f2 la copertina al quarto posto della sua classifica delle migliori copertine di tutti i tempi.\nCompact disc.\nLa copertina della prima edizione su CD, pubblicata nel 1984 su etichetta EMI-Harvest, rispecchia in scala quella originariamente prevista per il disco 33 giri, con l'aggiunta in alto a destra di un cerchio bianco contenente nome del gruppo e titolo, che compaiono anche in costa. Sul retro \u00e8 presente la stessa immagine che compare sulla copertina del vinile, anche se in scala leggermente diversa e pi\u00f9 grande rispetto a quella anteriore. Il libretto contiene i testi delle canzoni.\nLa seconda edizione su CD (quella attualmente in vendita) \u00e8 stata presentata nel 1994. In questa versione sia il nome della band sia il titolo (senza l'articolo iniziale, come nella prima edizione su stesso formato) compaiono solamente in costa. Il fronte presenta un prisma non pi\u00f9 trasparente ma opaco, nel quale entra un raggio di luce bianca che viene in parte riflesso dalla superficie. Il fascio di colori dell'arcobaleno (ora tutti e sette) in uscita non costituisce pi\u00f9 una linea guida lungo le 22 pagine del \"booklet\" anche se compare in basso a pagina 19 e 20, dove c'\u00e8 una foto di gruppo dei Pink Floyd e, come nel vinile, la linea verde simula un elettrocardiogramma.\nLe prime quattro e le ultime due pagine del \"booklet\" riportano foto della band e delle Piramidi egiziane. Le restanti 14 sono dedicate a due a due alle canzoni dell'album e riportano il testo e un'immagine di sfondo il cui colore \u00e8 diverso per ogni canzone, sempre secondo l'ordine dei sette colori dell'arcobaleno. Sul retro del libretto e della confezione e sul CD sono riprodotti diversi piccoli prismi attraverso i quali passano raggi di diversi colori.\nSuper Audio CD.\nL'immagine di copertina del Super Audio CD, uscito trent'anni dopo la prima edizione in vinile, fu opera di vari disegnatori, incluso il fedelissimo Storm Thorgerson. Essa \u00e8 composta da una fotografia di una vetrata costruita per riprodurre la figura del progetto originale. Al posto dei colori opachi vennero usati vetri trasparenti, tenuti insieme da strisce di piombo. L'idea fu ispirata dal \u00absenso di purezza nella qualit\u00e0 sonora\u00bb della versione \"surround\", e l'immagine creata con l'intento di essere \u00abla stessa ma diversa, tale che lo stile fosse chiaramente quello di \"Dark Side\", ancora il caratteristico prisma, ma che fosse diverso e quindi nuovo\u00bb. Sulla costa della confezione compaiono ancora il nome della band ed il titolo preceduto dall'articolo \"The\".\nL'interno del \"booklet\" riporta immagini riferite alle precedenti edizioni del disco o alla band. Il retro riporta il dettaglio dell'angolo a destra del prisma con i colori in uscita, ulteriormente ingrandito sul CD, dove \u00e8 in risalto il punto di contatto del prisma con i colori. L'interno della confezione, al di sotto del disco, mostra una nuova vetrata contenente il prisma: lo sfondo \u00e8 grigio tranne all'interno del poliedro, dove \u00e8 nero. Anche il retro della confezione, oltre ai titoli delle canzoni, riporta alcuni dettagli del fronte.\nEredit\u00e0.\nIl successo di \"The Dark Side of the Moon\" port\u00f2 improvvisa ricchezza a tutti i membri del gruppo; Rick Wright e Roger Waters si comprarono grandi case di campagna e Nick Mason divenne un collezionista di auto di lusso. Parte del ricavato fu investito nella produzione del film \"Monty Python e il Sacro Graal\".\nAlan Parsons ottenne una candidatura ai Grammy Awards 1974 nella categoria miglior sonoro per un album non-classico e inizi\u00f2 una carriera da musicista di successo. Al contrario di Waters e Gilmour, per Mason il suo contributo nell'album fu molto importante. Nel 2003 Parsons comment\u00f2: \u00abCredo che tutti pensassero che il resto della mia carriera dipendesse da \"Dark Side of the Moon\", il che \u00e8 in parte vero. Ogni tanto, tuttavia, mi rendo conto con frustrazione che loro fecero non so quanti milioni, al contrario di tante altre persone coinvolte nel disco.\u00bb (Lo stipendio di Parsons durante le registrazioni ammontava a 35 sterline a settimana).\n\"The Dark Side of the Moon\" appare frequentemente nelle classifiche dei migliori album di sempre. Nel 1987 \"Rolling Stone\" lo colloc\u00f2 al 35\u00ba posto della sua \"Top 100 Albums of the Last 20 Years\", e sedici anni dopo al 43\u00ba nella sua lista dei 500 migliori album di tutti i tempi. Nel 1997 \"The Guardian\", con la collaborazione di vari artisti e critici musicali, pubblic\u00f2 un elenco dei 100 migliori album di sempre, inserendo quello dei Pink Floyd al 37\u00ba posto. Nel 2006 risult\u00f2 il preferito dagli ascoltatori di \"Australian Broadcasting Corporation\". Nello stesso anno, \"The Observer\" lo defin\u00ec come 29\u00ba album pi\u00f9 influente della storia della musica e i lettori di \"New Musical Express\", con un sondaggio \"online\", lo elessero ottavo migliore di tutti i tempi. \u00c8 stato inserito anche al secondo posto della lista \"Definitive 200 Albums of All Time\", stilata dalla National Association of Recording Merchandisers \u00abin onore della forma d'arte del disco\u00bb.\nParte dell'eredit\u00e0 di \"The Dark Side of the Moon\" \u00e8 composta dall'influenza sulla musica moderna, i musicisti che hanno eseguito \"cover\" delle sue canzoni, e anche da leggende metropolitane moderne. La sua pubblicazione \u00e8 spesso considerata un punto di svolta nella storia della musica rock, e spesso ai Pink Floyd vengono accostati i Radiohead, in particolare il loro album \"OK Computer\" del 1997, che \u00e8 stato definito il \"Dark Side of the Moon\" degli anni novanta per il loro tema comune: la perdita della capacit\u00e0 creativa dell'individuo per avere uno scopo nel mondo moderno.\nNel giugno del 2015 \"Rolling Stone\" ha collocato l'album al primo posto tra i 50 migliori album progressive di tutti i tempi.\nTributi.\nUna delle reinterpretazioni pi\u00f9 famose di \"The Dark Side of the Moon\" \u00e8 \"\", pubblicato nel 2006, che vede coinvolti artisti come Adrian Belew, Tommy Shaw, Dweezil Zappa e Rick Wakeman. Nel 2000 la band The Squirrels pubblic\u00f2 \"The Not So Bright Side of the Moon\", anch'esso un tributo all'album; nel 2003, il collettivo reggae newyorkese Easy Star All-Stars pubblic\u00f2 \"Dub Side of the Moon\"; il gruppo Voices on The Dark Side ne ha realizzato una versione a cappella, mentre la band Poor Man's Whiskey lo esegue spesso in stile bluegrass, chiamando lo spettacolo \"Dark Side of the Moonshine\". Nel 2004 fu realizzata una particolare reinterpretazione con un quartetto d'archi.\nNel 2009 anche i The Flaming Lips, in collaborazione con Stardeath and White Dwarfs e con Henry Rollins e Peaches, pubblicarono il loro rifacimento, intitolato \"The Flaming Lips and Stardeath and White Dwarfs with Henry Rollins and Peaches Doing The Dark Side of the Moon\".\nDiversi artisti celebri hanno eseguito l'album dal vivo nella sua interezza: la rock-band Phish semi-improvvis\u00f2 una rappresentazione per intero durante il loro spettacolo del 2 novembre 1998 a West Valley City, mentre il gruppo progressive metal Dream Theater lo ha eseguito due volte durante i loro concerti.\nRecentemente \u00e8 nato un nuovo progetto italiano chiamato \"Musicart Project\" che ha registrato nuovamente il disco in una versione pi\u00f9 rock. L'album, intitolato \"The Black Side of the Moon\", \u00e8 stato prodotto da Pier Gonella presso i MusicArt studios, e vede la partecipazione di membri delle band Mastercastle e Necrodeath (Giorgia Gueglio, Peso e Steve Vawamas). La pubblicazione \u00e8 avvenuta nel dicembre 2012 attraverso l'etichetta discografica Black Tears.\n\"Dark Side of the Rainbow\".\n\"Dark Side of the Rainbow\", o \"The Dark Side of Oz\", sono due espressioni comunemente usate per indicare voci che circolano su Internet da almeno quindici anni, secondo le quali \"The Dark Side of the Moon\" fu composto come una sorta di colonna sonora del film \"Il mago di Oz\" del 1939. I sostenitori di tale teoria avrebbero riprodotto simultaneamente il film ed il disco notando apparenti sincronie fra musica ed immagini: in una scena, ad esempio, il personaggio di Dorothy incomincerebbe a correre esattamente nel momento in cui la band canta \"no one told you when to run\" (\"nessuno ti ha detto quando incominciare a correre\") sul brano \"Time\". Sia David Gilmour che Nick Mason hanno negato decisamente una connessione tra le due opere, e Roger Waters ha definito \"divertenti\" le voci al riguardo. Alan Parsons infine ha dichiarato che il film in questione non \u00e8 stato mai neanche menzionato, durante la produzione dell'album.\nTracce.\nImmersion Edition.\nNel 2011 \u00e8 uscita una riedizione dell'album in un cofanetto costituito da tre CD, due DVD e un BD, oltre a un libro di 40 pagine e materiale bonus.\nSuccesso commerciale.\n\"The Dark Side of the Moon\" divenne uno degli album pi\u00f9 venduti nel mondo (senza contare raccolte e colonne sonore), ed \u00e8 tra le prime 25 posizioni degli album pi\u00f9 venduti negli Stati Uniti d'America. Anche se la permanenza al primo posto dur\u00f2 solo sette giorni, \u00e8 tuttora presente nella Billboard 200 con pi\u00f9 di 930 settimane di permanenza (di cui 741 consecutive), alle quali si sommano le oltre 1100 settimane nella \"Top Pop Catalog Albums\", anch'essa a cura di \"Billboard\", introdotta nel marzo 1991. Nel Regno Unito \u00e8 il settimo album pi\u00f9 venduto di tutti i tempi. In Francia ha venduto dischi, mentre in Italia aveva raggiunto il traguardo del milione di copie entro la fine degli anni ottanta, alle quali vanno sommate le certificate dalla FIMI.\nNegli Stati Uniti il vinile usc\u00ec prima dell'istituzione del disco di platino del 1\u00ba gennaio 1976. Fu premiato quindi con un solo disco d'oro fino al 16 febbraio 1990, quando gliene furono certificati altri 11 in platino. Il 4 giugno 1998 la \"Recording Industry Association of America\" (RIAA) ne assegn\u00f2 altri 4, facendogli raggiungere quota 15.\nI singoli \"Money\" e \"Time\", in un arco di 12 mesi conclusosi il 20 aprile 2005, sono stati riprodotti nelle radio statunitensi rispettivamente 13.731 e 13.723 volte. Secondo fonti provenienti dall'industria discografica le vendite totali in tutto il mondo ammontano a 50 milioni di copie. Anche nelle settimane pi\u00f9 \"piatte\" vengono vendute in media tra le e le copie, con un totale di nel 2002, risultando cos\u00ec il 200\u00ba album pi\u00f9 venduto di quell'anno, quasi trent'anni dopo la sua pubblicazione. Secondo un articolo del \"The Wall Street Journal\" del 2 agosto 2006, nel 1991 furono venduti 7,7 milioni di dischi nei soli Stati Uniti.\nNel 2003, anno di pubblicazione dell'edizione ibrida in CD e SACD, \"The Dark Side of the Moon\" raggiunse nuovamente il primo posto delle classifiche \"Billboard\" con copie vendute negli Stati Uniti. Nella settimana del 5 maggio 2006 l'album raggiunse un totale di settimane in classifica, tenendo conto delle liste \"Billboard 200\" e della \"Pop Catalogue Charts\". Si stima che uno statunitense su quattordici sotto i 50 anni possegga, o abbia posseduto, una copia dell'album."}
{"id": "774067", "revid": "767487", "url": "https://it.wikipedia.org/wiki?curid=774067", "title": "Teatro Drammatico Nazionale", "text": "Il Teatro Drammatico Nazionale, talvolta ricordato unicamente come Teatro Nazionale, era un teatro di Roma, oggi scomparso. Non si deve confondere con un altro \"Teatro Nazionale\" tuttora esistente, che \u00e8 la seconda sede delle rappresentazioni (sovente ballettistiche) del Teatro Costanzi.\nStoria.\nIl Teatro Drammatico Nazionale nacque per volont\u00e0 del commendatore Eugenio Tibaldi che ne commission\u00f2 il progetto all'architetto Francesco Azzurri. Realizzato nel 1886, lo stabile sorgeva su via Nazionale, nella parte della via successiva a largo Magnanapoli, che nel primo dopoguerra prese il nome di via IV Novembre a ricordo della vittoria dell'Italia in guerra.\nIl tratto di strada era in forte dislivello poich\u00e9 scendeva dalle pendici del Quirinale. Cos\u00ec, ingegnose soluzioni furono adottate per risolvere questo problema. Esternamente, la facciata si presentava in rigoroso stile neoclassico, divisa orizzontalmente in due da una balconata. Al livello inferiore l'ingresso si costituiva di tre archi a tutto sesto divisi da due colonne in stile corinzio: il porticato era chiuso esternamente da due mura sulle quali si aprivano due porte. Il secondo livello richiamava il primo con cinque archi a tutto sesto pi\u00f9 piccoli che coprivano la stessa distanza degli archi del livello inferiore, intervallati da quattro colonne. Ai lati, sopra le due porte, due nicchie accoglievano due statue. Il frontone semiellittico, circondato da due sculture sdraiate, era riccamente decorato e recava scolpito sull'architrave la scritta: Teatro Drammatico Nazionale. Sul tetto trovava invece posto un giardino pensile ricco di piante e sculture.\nGli interni dovevano risolvere il problema del dislivello: al vestibolo d'ingresso seguiva infatti una grande scala che garantiva l'accesso in sala, la quale era posta ad un livello superiore rispetto al piano stradale. Lo scalone era scenografico, composto da rampe divergenti e pianerottoli a balcone. La sala era a ferro di cavallo con tre ordini di palchi ed un loggione. Le decorazioni erano molto curate e l'impiantistica adottata all'avanguardia: l'illuminazione era sia elettrica che a gas, mentre il palcoscenico era addirittura dotato di impianto telefonico.\nIl teatro venne inaugurato il 25 luglio 1886 con una rappresentazione de \"La locandiera\" di Carlo Goldoni, messa in scena dalla Compagnia Drammatica Nazionale: proprio a questa compagnia si deve la quasi intera produzione artistica del teatro, ed \u00e8 da notare che questa si incentr\u00f2 sulla valorizzazione del repertorio italiano in lingua italiana e dialettale.\nIl teatro ospit\u00f2 anche balli, operette e opere liriche. \nIl 12 maggio 1890 fu scelto come sede del IV Congresso Drammatico Nazionale.\nNel 1896 avviene la prima assoluta di Chatterton (opera) di Leoncavallo con Adalgisa Gabbi.\nIl 15 dicembre 1902 ospit\u00f2 il I Congresso degli Artisti Drammatici mentre nel 1905 apr\u00ec il ridotto ad una mostra detta dei \"Rifiutati\", artisti che protestavano contro la Societ\u00e0 degli Amatori e Cultori delle Belle Arti che monopolizzava le attivit\u00e0 espositive: tra gli artisti presenti c'erano anche Gino Severini e Umberto Boccioni. \nNel 1910 avviene la prima assoluta di \"Malbruk\" e nel 1915 di \"La candidata\" di Leoncavallo.\nIl 18 aprile 1926 e per altre due sere il teatro registr\u00f2 il tutto esaurito per \"La Locandiera\" nell'interpretazione dell'acclamatissima Tina Di Lorenzo, che si era ritirata dalle scene nel 1918: l'occasione era dettata da una recita di propaganda del regime fascista, interessato a raccogliere fondi.\nNonostante il successo del teatro, le rivalit\u00e0 con l'Eliseo e la concorrenza spietata del cinema, che godeva di maggiori finanziamenti da parte del regime, ne decret\u00f2 la chiusura definitiva nel 1929: al suo posto venne costruito nel 1934 il palazzo dell'INAIL."}
{"id": "774068", "revid": "1437331", "url": "https://it.wikipedia.org/wiki?curid=774068", "title": "Casa unifamiliare", "text": "La casa unifamiliare, da non confondere con la villa o con il villino romano, \u00e8 una costruzione edilizia, destinata ad abitazione per una sola famiglia, indipendente da altre unit\u00e0 abitative e generalmente corredata da giardino e corrisponde ad una tipologia edilizia.\nNasce nella sua definizione attuale con l'urbanesimo della rivoluzione industriale e lo sviluppo dei nuovi concetti di casa propri delle classi borghesi. Deriva, comunque, storicamente da modelli del passato e rappresenta una semplificazione ed economicizzazione della villa e casa di campagna nelle sue varie accezioni.\nLa sua esemplificazione pi\u00f9 rigorosa viene fissata in architettura dal Movimento Moderno, ad esempio con le \"prairie houses\" di Frank Lloyd Wright e criticata in qualche modo da Le Corbusier, che cercher\u00e0 di superarne il concetto con la Unit\u00e8 d'Habitation.\nAncora oggi rappresenta la tipologia edilizia pi\u00f9 ambita, per le caratteristiche di indipendenza da altre abitazioni e la libert\u00e0 da vincoli condominiali, unita a maggiore privacy e alla presenza di funzioni accessorie come il giardino. Il suo costo \u00e8 per\u00f2 maggiore rispetto a gli altri tipi di abitazione, incide su di essa in modo considerevole il prezzo del terreno e la mancanza di quelle economie derivanti dalla comunanza di alcune strutture ed impianti."}
{"id": "774073", "revid": "6402320", "url": "https://it.wikipedia.org/wiki?curid=774073", "title": "Joe Strummer &amp; The Mescaleros", "text": ""}
{"id": "774075", "revid": "125195317", "url": "https://it.wikipedia.org/wiki?curid=774075", "title": "Filostorgio", "text": "Biografia.\nSuo padre era un eunomiano che convert\u00ec l'intera famiglia. A vent'anni, durante il regno di Arcadio si rec\u00f2 a Costantinopoli per completare i suoi studi. Fece molti viaggi. Incontr\u00f2 Eunomio a Dakora in Cappadocia, una conoscenza che lo influenz\u00f2 molto.\nFilostorgio fu probabilmente lo scrittore pi\u00f9 erudito della sua epoca, come dimostrano le tante e disparate digressioni nella sua opera.\n\"Storia ecclesiastica\".\nTra il 425 e il 433 compil\u00f2 una \"Storia ecclesiastica\" in dodici libri, dall'inizio dello scisma ariano al 425. L'opera \u00e8 pervenuta nel riassunto (\"Epitome\") di Fozio, patriarca di Costantinopoli dall'853, che accusa Filostorgio di essere ariano, confondendo i termini come frequente tra gli ortodossi. Fozio tramanda diversi passi di Filostorgio, di cui lodava lo stile, pur ritenendo egli in bassa reputazione; l'opera ebbe una grossa influenza anche sulla \"Passio Artemii\" che ne rielabora alcuni brani.\nDall'opera appare che Filostorgio fosse in possesso di parecchi dettagli, in particolare di curiosit\u00e0 geografiche dei paesi pi\u00f9 remoti, dell'Asia e dell'Africa. Incluse molti portenti, mostri, prodigi ed altre meraviglie; Fozio lo accusa di assurdit\u00e0 quando attribuisce miracoli a quelli che il patriarca ritiene eretici."}
{"id": "774076", "revid": "228587", "url": "https://it.wikipedia.org/wiki?curid=774076", "title": "Lucrezia Buti", "text": "Biografia.\nFiglia di Francesco Buti e di Caterina Ciacchi, divent\u00f2 monaca nel monastero di Santa Margherita di Prato, dove, secondo Vasari, fu incontrata da Filippo Lippi che lavorava in citt\u00e0 su la tavola della \"Madonna d\u00e0 la Cintola a san Tommaso\". Lucrezia Buti fece probabilmente il modello per santa Margherita che si vede a sinistra del dipinto originale.\nFilippo si innamor\u00f2 di lei e con grande scandalo la rap\u00ec in occasione della processione della Sacra Cintola, facendola stabilire nella propria casa. Lei, come il Lippi, era stata vittima della monacazione forzata per la povert\u00e0 della sua famiglia e dovette essere ben lieta di abbandonare, venendo in primo momento seguita anche dalla sorella Spinetta e da tre consorelle, le quali per\u00f2, a differenza di Lucrezia, tornarono presto in monastero per placare lo scandalo suscitato.\nDall'unione dei due nacque Filippino Lippi nel 1457 e nel 1465 la figlia Alessandra Lippi. La relazione tra il frate Filippo e la monaca Lucrezia dest\u00f2 molto scandalo all'epoca e venne osteggiata in tutti i modi dalla curia. Solo grazie all'interessamento di Cosimo il Vecchio la coppia ottenne una dispensa dai voti da Pio II per potersi sposare, ma, come riporta Vasari, i due non si sposarono mai, perch\u00e9 Filippo preferiva fare \"di s\u00e9 e dell'appetito suo\" come gli pareva.\nI due convissero in una casa in piazza del Duomo, vicino a dove il Lippi era impegnato nella realizzazione degli affreschi della cappella maggiore. Lucrezia fu forse il modello della sinuosa Salom\u00e8 e il suo volto idealizzato si trova anche in altri capolavori del pittore, come la celeberrima \"Lippina\" degli Uffizi."}
{"id": "774077", "revid": "124874114", "url": "https://it.wikipedia.org/wiki?curid=774077", "title": "Henry Koster", "text": "Biografia.\nNato Hermann Kosterlitz in una famiglia israelita di Berlino, era nipote da parte di madre di Julius Salomon, un famoso tenore che era morto nel 1880 di tubercolosi.\nSuo padre, un commesso, abbandon\u00f2 la famiglia quando Hermann era ancora un ragazzino. Lui fin\u00ec gli studi superiori a Berlino lavorando al contempo come scrittore di racconti e cartoonist. Si avvicin\u00f2 al cinema per merito di suo zio Richard che aveva aperto una sala cinematografica dove lavorava anche sua madre che suonava il piano accompagnando con la musica la proiezione dei film muti. Hermann si sedeva vicino a lei e rimaneva ogni giorno almeno un paio d'ore a guardare lo schermo. A 17 anni, si fece conoscere con i suoi racconti e il successo gli procur\u00f2 un lavoro da sceneggiatore. Divent\u00f2 cos\u00ec un collaboratore del regista Kurt Bernhardt."}
{"id": "774078", "revid": "124952200", "url": "https://it.wikipedia.org/wiki?curid=774078", "title": "Christian Clavier", "text": "Biografia.\nDopo gli studi in scienze politiche, intraprese la carriera di attore nella troupe teatrale comica \"Splendid\", recitando tra l'altro in vari film di genere burlesco tra cui la trilogia \"Les Bronz\u00e9s\" e \"Le P\u00e8re No\u00ebl est une ordure\". Il suo principale successo fu nel film \"I visitatori\" (1993), in cui interpreta il personaggio di \"Jean Cojon il Marpione\". Successivamente \u00e8 stato Asterix nelle trasposizioni cinematografiche dello storico fumetto: \"Asterix &amp; Obelix contro Cesare\" (1999) e \"Asterix &amp; Obelix - Missione Cleopatra\" (2002), divenendone anche il nuovo doppiatore dopo il ritiro di Roger Carel. Apprezzabili anche le sue interpretazioni nelle miniserie televisive \"I miserabili\" (2000) e \"Napol\u00e9on\" (2002)."}
{"id": "774084", "revid": "1865216", "url": "https://it.wikipedia.org/wiki?curid=774084", "title": "Georges Lefebvre", "text": "Fu anche professore di \"Storia della Rivoluzione Francese\" all'universit\u00e0 della Sorbona. Socialista per tutta la vita, dagli anni della Seconda guerra mondiale in avanti fu sempre pi\u00f9 influenzato dal marxismo.\nNei suoi scritti spesso propone una visione dei fatti storici dal punto di vista di un contadino dell'epoca, come si pu\u00f2 riscontrare ad esempio in uno dei suoi lavori pi\u00f9 innovativi \"Les Paysans du Nord pendant la R\u00e9volution fran\u00e7aise\" (1924). Lefebvre venne influenzato dall'idea marxista che nella storia tutto ci\u00f2 che si ricollega alla condizione della classe operaia \u00e8 manipolato dalla classe dominante al potere; fu comunque principalmente uno storiografo, non un polemista, e analizz\u00f2 la storia nella sua piena complessit\u00e0 come un'interazione di fattori sociali, economici e politici."}
{"id": "774100", "revid": "116838180", "url": "https://it.wikipedia.org/wiki?curid=774100", "title": "Francesco Sgalambro", "text": "Biografia.\nHa compiuto gli studi medi e ginnasiali a Messina, presso l'Istituto Salesiano San Luigi, e quelli liceali, filosofici e teologici nel Seminario Arcivescovile \"S. Pio X\" ove fu ammesso con lettera di presentazione del rev.do mons. Cara, canonico del Capitolo Protometropolitano della Basilica Cattedrale di Messina e storico di fama. \u00c8 stato ordinato diacono nell'agosto del 1957, nella cappella di Montevergine in Messina, e sacerdote il 22 settembre 1957, nella parrocchiale di San Nicola di Bari in Ganzirri (ME) dal vescovo ausiliare mons. Carmelo Canzonieri, sotto l'episcopato di mons. Angelo Paino, arcivescovo metropolita di Messina e archimandrita del SS. Salvatore. In seguito, ha conseguito la licenza in Teologia alla facolt\u00e0 teologica di Posillipo e il dottorato presso la Pontificia Universit\u00e0 Gregoriana.\n\u00c8 stato docente di filosofia nel Seminario Arcivescovile di Messina e poi all'Istituto teologico San Tommaso nella medesima arcidiocesi. Ha retto, per oltre quarantadue anni, la cappellania annessa al monastero delle Clarisse di Montevergine; ha diretto il periodico \"Il Messaggio della Beata Eustochia\". \u00c8 stato membro del Consiglio Presbiterale e Canonico del Capitolo Archimandritale del SS. Salvatore in Messina. Ha preso parte a diversi processi diocesani di canonizzazione, tra i quali si ricorda quello concluso con la canonizzazione di Santa Eustochia Calafato di Messina, elevata agli onori degli altari da papa Giovanni Paolo II, l'11 giugno 1988 (prima canonizzazione celebrata \"extra Urbem\", ovvero fuori dalla citt\u00e0 di Roma). Ha presieduto, inoltre, il processo diocesano per la canonizzazione del Servo di Dio card. Giuseppe Guarino, arcivescovo di Messina.\nIl 22 febbraio 1986, festa della Cattedra di San Pietro, \u00e8 stato eletto dal pontefice Giovanni Paolo II vescovo della sede titolare di Minturno ed ausiliare per l'Arcidiocesi di Messina-Lipari-Santa Lucia del Mela. \u00c8 stato consacrato il 5 aprile dello stesso anno, nella Basilica Cattedrale di Messina dal card. Salvatore Pappalardo (co-consacranti mons. Ignazio Cannav\u00f2, arcivescovo di Messina e mons. Carmelo Canzonieri, vescovo emerito di Caltagirone, che lo aveva gi\u00e0 ordinato diacono e presbitero).\nIl 18 marzo 2000 papa Giovanni Paolo II lo ha eletto vescovo di Cefal\u00f9. Ha preso possesso canonico della diocesi l'11 giugno 2000.\nDal 1986 \u00e8 membro della Conferenza Episcopale Siciliana, in seno alla quale gli \u00e8 stata affidata la delega per i Seminari e le Vocazioni e la Presidenza della Commissione Presbiterale Regionale.\nIl 17 settembre 2009, in accoglimento alla sua rinuncia all'ufficio pastorale per raggiunti limiti d'et\u00e0, e a seguito della nomina del suo successore, \u00e8 stato nominato amministratore apostolico di Cefal\u00f9. Il 14 novembre 2009 ha assunto il titolo di vescovo emerito di Cefal\u00f9.\nNei suoi nove anni di episcopato a Cefal\u00f9 ha ordinato ben 13 sacerdoti diocesani e 8 diaconi permanenti.\n\u00c8 morto nella sua abitazione di Messina l'11 agosto 2016. Aveva 82 anni. Sabato 13 agosto, dopo la messa esequiale nella Cattedrale di Messina, la sua salma \u00e8 stata traslata a Cefal\u00f9 dove, dopo i solenni funerali, \u00e8 stata tumulata nella Cripta dei Vescovi.\nGenealogia episcopale.\nLa genealogia episcopale \u00e8:"}
{"id": "774111", "revid": "1501558", "url": "https://it.wikipedia.org/wiki?curid=774111", "title": "La domatrice", "text": "La domatrice (titolo originale \"Appointment with Death\") \u00e8 un romanzo giallo di Agatha Christie, pubblicato nel 1938. In Italia \u00e8 stato tradotto anche col titolo \"Appuntamento con la morte\" (traduzione letterale dell'originale). Questa \u00e8 la sedicesima avventura del celebre investigatore belga Hercule Poirot.\nTrama.\nPoirot \u00e8 a Gerusalemme in vacanza. Una sera, mentre sta chiudendo la finestra della sua camera, sente una voce che dice: \"\u00abTi rendi conto, vero, che dev'essere uccisa?\u00bb\". Il giorno dopo nella hall dell'albergo riconosce la voce che ha pronunciato quella frase. \u00c8 quella di Raymond Boynton che si trova in vacanza con la sua eccentrica famiglia, dominata completamente dalla madre. Qualche giorno dopo gli stessi turisti si spostano nell'antica citt\u00e0 di Petra e, al ritorno da una passeggiata, si scopre che la madre dei Boynton \u00e8 morta. Sar\u00e0 un caso di morte naturale oppure di omicidio? A Poirot verr\u00e0 affidata la risoluzione del dilemma.\nLa prima parte della storia (un terzo del libro), dopo l'iniziale prologo (la frase udita da Poirot), \u00e8 un thriller psicologico in cui vengono introdotte la famiglia e la vittima, viste attraverso gli occhi di due turisti del gruppo, Sarah King il Dottor Gerard, che commentano lo strano comportamento di questo nucleo familiare. La signora Boynton \u00e8 una ex-guardia carceraria, sadica e dominatrice. \nSarah \u00e8 attratta da Raymond Boynton e cerca di approfondirne la conoscenza, ma la madre fa in modo di impedirlo e di tenere i figli sempre accanto a s\u00e9. Sarah allora affronta la donna, che le risponde con una strana minaccia: \u201cNon ho mai scordato niente \u2013 non un'azione, non un nome, non una faccia\u201d. Invece quando il gruppo raggiunge Petra, dove devono passare alcuni giorni, la signora Boynton decide di restare sola all'accampamento mandandoli a fare una passeggiata. Pi\u00f9 tardi, viene trovata morta, con una puntura sul polso.\nPoirot afferma di poter risolvere il mistero in ventiquattr'ore semplicemente interrogando i sospettati. Durante questi colloqui stabilisce un arco temporale che sembra impossibile: Sarah King pone l'ora della morte molto tempo prima di quello in cui i membri della famiglia affermano di aver visto la vittima viva per l'ultima volta. L'attenzione viene posta anche su una siringa ipodermica che sembra essere stata rubata dalla tenda del dottor Gerard e poi rimessa al suo posto. Il veleno che ha ucciso la signora Boynton dovrebbe essere qualcosa che la vittima prendeva di solito come medicinale: la digitale.\nPoirot spiega che ogni componente della famiglia, a turno, ha trovato la signora Boynton morta, e credendo che fosse stato un altro familiare ad ucciderla, non ha dato l'allarme e ha fatto finta che fosse viva. In realt\u00e0, nessuno della famiglia avrebbe avuto bisogno di uccidere la vittima con una puntura, perch\u00e9 avrebbero potuto metterle il veleno direttamente nel medicinale, cosa molto meno sospetta. Questo fatto porta l'attenzione dell'investigatore sui personaggi estranei alla famiglia Boynton.\nL'assassina \u00e8 Lady Westholme che, prima del suo matrimonio, era rinchiusa nella prigione in cui lavorava la signora Boynton come guardia, ed era a lei, non a Sarah, a cui la donna parlava quando diceva di non scordare nessuna faccia; la tentazione di ottenere una nuova persona da torturare psicologicamente era troppo forte per lei. Lady Westholme ha commesso l'omicidio travestita da arabo, e grazie alla credulit\u00e0 di Miss Pierce ha creato due indizi che la allontanavano dai sospetti.\nLady Westholme, che si trova in una stanza adiacente a quella in cui Poirot sta svelando il mistero, ascolta tutto e si suicida. La famiglia Boynton adesso \u00e8 finalmente libera: Sarah sposa Raymond, Carol sposa Jefferson, e Ginevra diventa una famosa attrice di teatro.\nAmbientazione.\nSi tratta di uno dei romanzi di Agatha Christie con ambientazione esotica. \u00c8 il risultato del viaggio compiuto in quegli anni dalla scrittrice con il marito archeologo."}
{"id": "774117", "revid": "110157", "url": "https://it.wikipedia.org/wiki?curid=774117", "title": "Pierrick Bourgeat", "text": "Biografia.\nStagioni 1995-2000.\nSugli sci dall'et\u00e0 di tre anni, Bourgeat, attivo in gare FIS dal dicembre del 1994, esord\u00ec in Coppa Europa il 20 dicembre 1995 a Madonna di Campiglio in slalom speciale (27\u00ba) e in Coppa del Mondo il 21 gennaio 1996 a Veysonnaz nella medesima specialit\u00e0, senza completare la prova; alla sua seconda gara nel massimo circuito internazionale, il 24 novembre successivo a Park City sempre in slalom speciale, ottenne i primi punti (26\u00ba).\nAi Mondiali di Sestriere 1997, sua prima presenza iridata, non complet\u00f2 lo slalom speciale; nella stagione seguente conquist\u00f2 il primo podio in Coppa del Mondo, il 4 gennaio 1998 a Kranjska Gora in slalom speciale (2\u00ba), e ai XVIII Giochi olimpici invernali di , sua prima presenza olimpica, si classific\u00f2 10\u00ba nello slalom speciale. Sempre nel 1998 conquist\u00f2 la prima vittoria in Coppa del Mondo, il 22 novembre a Park City in slalom speciale, e ai successivi Mondiali di Vail/Beaver Creek 1999 non complet\u00f2 lo slalom speciale.\nStagioni 2001-2006.\nNel 2001 prese parte ai Mondiali di Sankt Anton am Arlberg, classificandosi 9\u00ba nello slalom speciale, e conquist\u00f2 le ultime vittorie in Coppa del Mondo, il 17 e il 18 febbraio a Shigak\u014dgen nella medesima specialit\u00e0; l'anno dopo ai XIX Giochi olimpici invernali di non complet\u00f2 lo slalom speciale.\nConquist\u00f2 l'unico podio in Coppa Europa il 24 gennaio 2003 a Courchevel in slalom speciale (3\u00ba) e ai successivi Mondiali di Sankt Moritz 2003 si classific\u00f2 17\u00ba nello slalom speciale e 4\u00ba nella combinata. Nella rassegna iridata di Bormio/Santa Caterina Valfurva 2005 vinse la medaglia di bronzo nella gara a squadre, si piazz\u00f2 8\u00ba nella combinata e non complet\u00f2 lo slalom speciale, mentre ai XX Giochi olimpici invernali di , sua ultima presenza olimpica, fu 11\u00ba nello slalom speciale e 8\u00ba nella combinata.\nStagioni 2007-2010.\nConquist\u00f2 l'ultimo podio in Coppa del Mondo il 20 dicembre 2006 a Reiteralm in supercombinata (3\u00ba) e ai successivi Mondiali di \u00c5re 2007, sua ultima presenza iridata, non complet\u00f2 n\u00e9 lo slalom speciale n\u00e9 la supercombinata; prese per l'ultima volta il via in Coppa del Mondo il 16 gennaio 2009 a Wengen in supercombinata (27\u00ba).\nBourgeat fu vittima di alcuni infortuni durante la sua carriera, l'ultimo dei quali fu la frattura della gamba destra subita in allenamento l'11 novembre 2009; vista l'impossibilit\u00e0 di recuperare, nel settembre 2010 annunci\u00f2 il proprio ritiro dall'attivit\u00e0 agonistica. La sua ultima gara rimase cos\u00ec il supergigante di South American Cup disputato l'11 settembre 2009 a La Parva, chiuso da Bourgeat al 12\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "774119", "revid": "729019", "url": "https://it.wikipedia.org/wiki?curid=774119", "title": "Takuya Sugi", "text": "Combatte attualmente nel circuito delle federazioni indipendenti giapponesi con diversi pseudonimi come El Blazer o Yoshitsune. Nelle sue apparizioni nella All Japan Pro Wrestling (AJPW) usa il nome di AHII, mentre nella HUSTLE combatte come HUSTLE Kamen Ranger Red.\nCarriera.\nHa lavorato per molte promotions giapponesi: debutt\u00f2 nel 2003 nella Toryumon Messico e pi\u00f9 tardi nella Toryumon X con la gimmick di Mini CIMA (\u30df\u30cbCIMA), una versione \"pi\u00f9 piccola\" del wrestler giapponese CIMA, lottando in team con SUWAcito e Small Dandy Fuji con i quali ha dato vita alla stable Mini CMAX.\nNel 2004 si accas\u00f2 alla Michinoku Pro Wrestling (MPW) dove debutt\u00f2 come Michinoku Ranger Gold nel corso del \"Michinoku Pro Futuritabi Tag Team Tournament 2004\"; in seguito cambi\u00f2 il suo nome in Shanao (\u906e\u90a3\u738b) raggiungendo un grande successo nel feud con Kagetora.\nVerso la fine del 2005 Sugi cambi\u00f2 nuovamente identit\u00e0, diventando Yoshitsune (\u7fa9\u7d4c), gimmick ispirata alla figura del samurai Yoshitsune Minamoto. Yoshitsune non ha mai vinto un Titolo, ma guadagn\u00f2 la possibilit\u00e0 di lottare in un match per il Tohoku Jr. Heavyweight Title, perdendo contro TAKA Michinoku, e per il Tohoku Tag Titles, in coppia con Rasse, perdendo contro Great Sasuke e Dick Togo. Come Yoshitsune prese parte anche ad alcuni show della Big Mouth LOUD e di altre federazioni indipendenti, come ad esempio il roster \"LOCK UP\" della New Japan Pro-Wrestling (NJPW).\nLavor\u00f2 anche per la Dragondoor com Little Dragon (\u30ea\u30c8\u30eb\u30fb\u30c9\u30e9\u30b4\u30f3), un personaggio ispirato dalle figure di Ultimo Dragon, Dragon Kid e Darkness Dragon, ma non raggiunse alcun risultato. Rest\u00f2 nella Dragondoor fino alla sua chiusura.\nDebutt\u00f2 nella HUSTLE nel 2004 come HUSTLE Kamen Ranger Red, guidando i Kamen Rangers nella loro faida contro la Monster Army; i Kamen Rangers spaririono dagli show della HUSTLE dopo \"HUSTLEmania'06\".\nNel 2006 Sugi fu messo sotto contratto dalla neonata El Dorado Wrestling, lottando come El Blazer (\u30a8\u30eb\u30d6\u30ec\u30a4\u30b6\u30fc). Con la stessa identit\u00e0 lott\u00f2 anche per la Global Professional Wrestling Alliance e nell\"Indy Summit 2006\" fu uno dei rappresentanti della El Dorado.\nIl 20 agosto 2006 Sugi present\u00f2 AHII, il suo nuovo personaggio, nella AJPW; tale gimmick rappresenta il frutto della collaborazione tra la federazione e la Sanrio Company Ltd.; il 27 agosto combatt\u00e9 il suo primo match nella AJPW, battendo Voodoo Mask e da allora appare sporadicamente in alcuni match della federazione. La gimmick di AHII \u00e8 ispirata a quella di \"Curry Man\" interpretata da Christopher Daniels.\nNel febbraio 2007, Takuya Sugi chisue ufficialmente il contratto da wrestler a tempo pieno con la El Dorado e con la MPW, continuando a lottare per diverse federazioni indipendenti.\nDebutt\u00f2 nella ZERO1-MAX il 16 luglio 2007 con la gimmick di The\u2605ZEST ; il 24 luglio dello stesso anno conquist\u00f2 il WWA World Junior Light Heavyweight Championship.\nSugi ha debuttato in una federazione Nord americana il 17 aprile 2008 nella Pro Wrestling Guerrilla con il nome El Blazer.\nTitoli e riconoscimenti.\nZERO-1 Max\nMichinoku Pro Wrestling\nToryumon X\nPro Wrestling Illustrated"}
{"id": "774121", "revid": "287204", "url": "https://it.wikipedia.org/wiki?curid=774121", "title": "Hygrophoropsidaceae", "text": "Hygrophoropsidaceae \u00e8 una famiglia di funghi basidiomiceti appartenenti all'ordine Boletales.\nGeneri di Hygrophoropsidaceae.\nIl genere tipo \u00e8 \"Hygrophoropsis\" (J. Schr\u00f6t.) Maire ex Martin-Sans, l'altro genere incluso \u00e8 \"Leucogyrophana\"."}
{"id": "774128", "revid": "104458", "url": "https://it.wikipedia.org/wiki?curid=774128", "title": "Ingrid Jacquemod", "text": "Biografia.\nStagioni 1995-2002.\nLa sciatrice, originaria di Giez, esord\u00ec in campo internazionale prendendo parte a una gara universitaria a Flaine il 16 gennaio 1995. Debutt\u00f2 in Coppa Europa il 12 dicembre successivo a Haus in slalom gigante e in Coppa del Mondo il 21 novembre 1996 a Park City nella medesima specialit\u00e0, in entrambi i casi senza concludere la prova. Poco pi\u00f9 tardi, il 12 e il 13 dicembre a Sankt Sebastian, conquist\u00f2 il primo podio (2\u00aa) e l'unica vittoria nel circuito continentale, in slalom gigante.\nNel 1997 partecip\u00f2 ai Mondiali juniores di Schladming, vincendo la medaglia d'argento nello slalom gigante; l'anno dopo, nella rassegna iridata giovanile del Monte Bianco, vinse la medaglia d'oro nella combinata, biss\u00f2 quella d'argento nello slalom gigante e conquist\u00f2 quella di bronzo nella discesa libera. Nel 2001 debutt\u00f2 ai Campionati mondiali: nella rassegna iridata di Sankt Anton am Arlberg fu 26\u00aa nella discesa libera e e 21\u00aa nel supergigante. L'anno dopo arriv\u00f2 l'esordio olimpico: a si classific\u00f2 23\u00aa nella discesa libera e 22\u00aa nel supergigante.\nStagioni 2003-2007.\nNel 2003 prese parte ai Mondiali di Sankt Moritz (29\u00aa nella discesa libera, 22\u00aa nel supergigante) e conquist\u00f2 il primo podio in Coppa del Mondo, il 12 marzo nella discesa libera di Lillehammer, classificandosi al 2\u00ba posto. Due stagioni dopo, il 7 gennaio 2005 a Santa Caterina Valfurva, ottenne in discesa libera l'unica vittoria di carriera nel massimo circuito internazionale, mentre ai Mondiali di Bormio/Santa Caterina Valfurva 2005 vinse la medaglia di bronzo nella gara a squadre e fu 5\u00aa nella discesa libera, 17\u00aa nel supergigante e 11\u00aa nello slalom gigante; il 1\u00ba marzo dello stesso anno sal\u00ec per l'ultima volta sul podio in Coppa Europa, al Passo del Tonale in slalom gigante (2\u00aa).\nAi XX Giochi olimpici invernali di si classific\u00f2 16\u00aa nella discesa libera, 32\u00aa nel supergigante e 21\u00aa nello slalom gigante; l'anno dopo, nella rassegna iridata di \u00c5re, chiuse 8\u00aa nella discesa libera, 15\u00aa nello slalom gigante e 14\u00aa nella supercombinata, mentre non complet\u00f2 il supergigante.\nStagioni 2009-2011.\nAi Mondiali di Val-d'Is\u00e8re 2009 fu 15\u00aa nella discesa libera e nella supercombinata e 19\u00aa nel supergigante e ai XXI Giochi olimpici invernali di , sua ultima presenza olimpica, ottenne il miglior risultato nella manifestazione, il 10\u00ba posto nel supergigante, e si classific\u00f2 23\u00aa nella discesa libera. Quella stagione fu anche la sua migliore in Coppa del Mondo, con tre podi (tra i quali l'ultimo della sua carriera: 2\u00aa nella discesa libera di Sankt Moritz del 30 gennaio), il 9\u00ba posto nella classifica generale, il 4\u00ba in quella di discesa libera e il 6\u00ba in quella di supergigante.\nPrese ancora parte a una rassegna iridata, Garmisch-Partenkirchen 2011 (18\u00aa nella discesa libera, 17\u00aa nel supergigante) e nell'aprile seguente annunci\u00f2 il proprio ritiro, dopo quindici anni passati nel Circo bianco e 299 pettorali di Coppa del Mondo: l'ultimo il 16 marzo a Lenzerheide dove fu 19\u00aa in discesa libera. La sua ultima gara fu un supergigante FIS disputato a Le Grand-Bornand il 2 aprile, chiuso dalla Jacquemod al 4\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nGS = slalom gigante\nSouth American Cup.\nSouth American Cup - vittorie.\nLegenda:\nSG = supergigante"}
{"id": "774129", "revid": "73843", "url": "https://it.wikipedia.org/wiki?curid=774129", "title": "Stazione di Praha hlavn\u00ed", "text": ""}
{"id": "774131", "revid": "125739221", "url": "https://it.wikipedia.org/wiki?curid=774131", "title": "Steve Hackett", "text": "Biografia.\nCarriera giovanile.\nHackett inizi\u00f2 a suonare fin da piccolo; a quatto anni ebbe in regalo il suo primo strumento: una armonica a bocca, mentre a dodici anni intraprese lo studio della chitarra come autodidatta. Il suo stile fu influenzato dalla musica classica (soprattutto Bach) e operistica (Mario Lanza), ma anche dal blues di artisti britannici come Danny Kirwan, Peter Green e John Mayall &amp; the Bluesbreakers.\nNegli anni sessanta inizi\u00f2 a suonare in gruppi della nascente scena progressive (Canterbury Glass e Sarabande). Nel 1970 pubblic\u00f2 il primo album (intitolato \"The Road\") come membro dei Quiet World, un gruppo in cui suonava anche suo fratello, John Hackett, al flauto.\nIn cerca di una nuova band, Hackett pubblic\u00f2 un annuncio sulla rivista Melody Maker in cui diceva di cercare musicisti \"determinati ad andare oltre le attuali stagnanti forme musicali\". All'annuncio rispose Peter Gabriel, il cui gruppo, i Genesis, cercava un rimpiazzo dopo l'abbandono di Anthony Phillips. Verso fine Gennaio inizi Febbraio del 1971 Hackett entr\u00f2 nei Genesis.\nGenesis.\nDopo qualche iniziale difficolt\u00e0 di inserimento, Hackett trov\u00f2 nei Genesis il suo contesto ideale. Sul palcoscenico, la sua immagine (con gli occhiali, seduto e chino sulla sua chitarra) controbilanciava la teatralit\u00e0 esplosiva di Gabriel.\nLa prima incisione di Hackett con i Genesis fu l'album \"Nursery Cryme\" (1971). Il ruolo della chitarra di Hackett in brani come \"The Musical Box\" (brano comunque composto maggiormente quando Phillips faceva ancora parte della band) e \"The Return of the Giant Hogweed\" fu importante. \"Nursery Cryme\" non ottenne, all'epoca, un grande successo commerciale; diversa sorte ebbe l'opera successiva dei Genesis, \"Foxtrot\" (1972). In questo album compare anche un brano strumentale acustico di Hackett, \"Horizons\", in seguito diventato uno dei suoi classici e nel quale sono palesi i riferimenti bachiani.\nDopo \"Foxtrot\", il successo dei Genesis continu\u00f2 ad aumentare. Nel 1973 incisero \"Selling England by the Pound\", considerato dai critici come uno degli apici della musica progressive. La tecnica di Hackett, gi\u00e0 notata dai critici nei due lavori precedenti, comprendeva due innovative tecniche chitarristiche: il tapping (sebbene gi\u00e0 apparso in \"Nursery Cryme\" nella canzone \"The Return of the Giant Hogweed\") e lo sweep-picking. Dopo l'album \"The Lamb Lies Down on Broadway\", Gabriel lascia il gruppo, sostituito alla voce dal batterista Phil Collins.\nNel 1975, Hackett fu il primo membro dei Genesis a pubblicare un album solista, \"Voyage of the Acolyte\", a cui parteciparono altri membri del gruppo (Collins e Mike Rutherford). In quell'occasione, Hackett inizi\u00f2 a sentirsi spinto verso un lavoro pi\u00f9 indipendente; incise con i Genesis ancora due album, \"A Trick of the Tail\" e \"Wind &amp; Wuthering\", pubblicati entrambi nel 1976, quindi abbandon\u00f2 il gruppo. In particolare, il suo abbandono fu deciso proprio in seguito a profonde divergenze di opinioni sul materiale da includere in \"Wind &amp; Wuthering\". Uno dei brani che la band rifiut\u00f2 ad Hackett, \"Please Don't Touch\", sarebbe stata poi recuperata sul secondo album solista di Hackett, omonimo. Un altro brano co-scritto da Hackett per \"Wind &amp; Wuthering\", \"Inside and Out\", fu relegato all'EP \"Spot the Pigeon\". Hackett annunci\u00f2 il proprio ritiro dai Genesis l'8 ottobre 1977, una settimana prima della pubblicazione del secondo album \"live\" del gruppo, \"Seconds Out\".\nIn seguito, Hackett avrebbe sporadicamente partecipato a concerti di \"revival\" dei Genesis; per esempio, il 2 ottobre 1982 la formazione classica dei Genesis si esib\u00ec in un concerto di beneficenza a favore del progetto WOMAD di Peter Gabriel.\nNel 2014 Hackett ha girato un documentario sulla carriera dei Genesis insieme agli ex compagni.\nCarriera solista.\nAbbandonati i Genesis, Hackett pubblic\u00f2 nel 1978 il suo secondo album solista, \"Please Don't Touch\". Come il precedente \"Voyage of the Acolyte\", l'album risente molto dello stile dei Genesis. Esso contiene anche la seconda performance vocale di Hackett, \"Carry on Up the Vicarage\", sebbene nella maggior parte dei brani Hackett si sia rivolto a cantanti acclamati come Richie Havens, Randy Crawford e Steve Walsh dei Kansas.\nHackett continu\u00f2 a produrre circa un album all'anno; nel 1979 pubblic\u00f2 \"Spectral Mornings\" e nel 1980 \"Defector\". I suoi lavori ebbero un discreto successo sia nel Regno Unito sia negli USA; nel 1979 Hackett intraprese il proprio primo tour europeo, e nel 1980 il primo tour statunitense.\nL'album del 1981 \"Cured\" segn\u00f2 un certo cambiamento di stile dal progressive classico verso la musica pop. In questo lavoro Hackett cant\u00f2 tutti i brani. Sebbene l'album fosse mal ricevuto negli Stati Uniti, nel Regno Unito rappresent\u00f2 il massimo successo commerciale di Hackett, posizionandosi al quindicesimo posto nelle classifiche di vendita.\nSempre negli anni ottanta Hackett pubblic\u00f2 i suoi primi album esclusivamente composti da brani di chitarra classica: \"Bay of Kings\" e \"Momentum\", che contribuirono a consolidare la sua fama di virtuoso del suo strumento. Il tour di \"Momentum\" ebbe un buon successo, raccogliendo un numero di spettatori insolito per un'esibizione di chitarra classica.\nNel 1986 Hackett fond\u00f2 il supergruppo GTR insieme a Steve Howe (chitarrista degli Yes). Il primo e unico album del gruppo, omonimo, ebbe un buon successo sia in Europa che in America, posizionando anche un singolo nelle top 20: \"When the Heart Rules the Mind\". I GTR si sciolsero poco dopo, nel 1987.\nDopo la parentesi costituita dai GTR, Hackett riprese il proprio lavoro solista. La sua ampia discografia include album di progressive rock, world music e musica classica. Fra le sue opere pi\u00f9 apprezzate si pu\u00f2 citare \"A Midsummer Night's Dream\", un album di musica neoclassica con l'accompagnamento della Royal Philharmonic Orchestra.\nNel 2001 prende anche parte del progetto Progressive metal Gordian Knot nel quale militano musicisti come Sean Malone (Cynic, Aghora, Anomaly, Clockwork, OSI), Bill Bruford (Yes, King Crimson), John Myung dei Dream Theater e Trey Gunn dei King Crimson.\nNel 2012 pubblica il doppio CD \"Genesis Revisited II\" nel quale propone cover di brani della band nel periodo 1971 - 1977 alternati a brani della sua carriera solista. Fra i musicisti che collaborano al progetto, anche John Wetton, Nik Kershaw e Simon Collins, figlio di Phil Collins.\nNel 2013 il disco viene ristampato in versione singola con il titolo di \"Genesis Revisited II - Selected\" con l'aggiunta della interpretazione di \"The Carpet Crawler\".\nNel 2015 Hackett pubblica \"Wolflight\" e segue un tour in Europa, Canada e Stati Uniti.\nIl 24 Marzo 2017 esce il venticinquesimo album solista intitolato The Night Siren.\nNel 2018 pubblica il disco dal vivo \"Wuthering Nights: Live In Birmingham\" registrato nel maggio del 2017 alla Symphony Hall di Birmingham.\nIl 25 Gennaio 2019 esce il ventiseiesimo album solista dal titolo \"At the Edge of Light\" che porter\u00e0 in concerto anche in Italia con quattro date a Roma, Bologna, Torino e Bergamo, assieme alla rievocazione tributo di \"Selling England by the Pound\"."}
{"id": "774135", "revid": "287204", "url": "https://it.wikipedia.org/wiki?curid=774135", "title": "Hygrophoropsis", "text": "Hygrophoropsis \u00e8 un genere di funghi basidiomiceti appartenente alla famiglia Hygrophoropsidaceae.\nSpecie di \"Hygrophoropsis\".\nLe specie incluse sono:"}
{"id": "774136", "revid": "14691", "url": "https://it.wikipedia.org/wiki?curid=774136", "title": "Wind and wuthering", "text": ""}
{"id": "774138", "revid": "287204", "url": "https://it.wikipedia.org/wiki?curid=774138", "title": "MAZ-103T", "text": "MAZ-103T \u00e8 un modello di filobus realizzato in Bielorussia a pianale ribassato sulla base dell'autobus bielorusso MAZ-103 a partire dal 1999. Il modello \u00e8 attualmente in produzione nella Minsky Avtomobilny Zavod (MAZ) e nella azienda bielorussa Belkommunmash sotto il nome AKSM-221.\nGeneralit\u00e0.\nIl modello di filobus nasce da un sodalizio tra l'azienda bielorussa MAZ (Minsky Avtomobilny Zavod) che predispone la cassa portante e l'ucraina \"KZET\" (Dzerzhinsky Kiev Electric Transportation Plant) che fornisce l'equipaggiamento elettrico.\nCaratteristiche.\nIl MAZ-103T \u00e8 un filobus a due assi con guida a sinistra, lungo circa dodici metri e con tre porte rototraslanti; ha un aspetto moderno sia per i grandi finestrini contigui e diversamente sagomati lungo la fiancata, sia per il parabrezza rettangolare leggermente bombato e diviso in due parti, sormontato da un display luminoso indicante il numero di linea ed il percorso. L'aspetto richiama molto i tedeschi Neoplan, a cui probabilmente l'azienda bielorussa si \u00e8 ispirata.\nDiffusione.\nIl modello \u00e8 presente in alcune aziende di trasporto pubblico dell'Europa orientale come Bielorussia (Minsk), Ucraina (Kiev)."}
{"id": "774141", "revid": "74801", "url": "https://it.wikipedia.org/wiki?curid=774141", "title": "Varberg (comune)", "text": "Varberg \"(Varberg Kommun)\" \u00e8 un comune svedese di abitanti, situato nella contea di Halland, nella Svezia sudorientale. Il suo capoluogo \u00e8 la cittadina omonima.\n\u00c8 stata formata nel 1971 attraverso l'unione della Citt\u00e0 di Varberg con le circostanti municipalit\u00e0 rurali. Sono 25 le comunit\u00e0 locali include nel comune.\nCirca abitanti di questa municipalit\u00e0 sono pendolari, principalmente verso G\u00f6teborg e, di questi, verso Falkenberg.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):\nAmministrazione.\nGemellaggi.\nIl comune \u00e8 gemellato con:"}
{"id": "774142", "revid": "228587", "url": "https://it.wikipedia.org/wiki?curid=774142", "title": "Blagove\u0161\u010densk", "text": ""}
{"id": "774143", "revid": "767487", "url": "https://it.wikipedia.org/wiki?curid=774143", "title": "Brian James (chitarrista)", "text": "Biografia.\nIl suo primo gruppo furono i London SS e successivamente suon\u00f2 con un altro gruppo chiamato The Bastards. Dopo questa esperienza fond\u00f2 i Damned, con i quali suoner\u00e0 nell'album di esordio, \"Damned Damned Damned\" (1977), e nel secondo, \"Music for Pleasure\" (1977), per poi lasciare il gruppo.\nHa suonato con i Saints nel loro album del 1982, \"Out in the Jungle\". Fond\u00f2 inoltre i Tanz Der Youth e, successivamente, The Lords of the New Church con Stiv Bators, con i quali registrer\u00e0 tre album. Con questo gruppo ha suonato nel periodo 1982-1989. Ha inoltre collaborato dal vivo con Iggy Pop nel tour di New Values."}
{"id": "774144", "revid": "123734430", "url": "https://it.wikipedia.org/wiki?curid=774144", "title": "Falkenberg (comune)", "text": "Falkenberg \u00e8 un comune svedese di 40.995 abitanti, situato nella contea di Halland. Il suo capoluogo \u00e8 la cittadina omonima.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "774146", "revid": "6923", "url": "https://it.wikipedia.org/wiki?curid=774146", "title": "Roma Nomentana", "text": ""}
{"id": "774147", "revid": "1305772", "url": "https://it.wikipedia.org/wiki?curid=774147", "title": "Blagove\u0161\u010densk (Oblast' dell'Amur)", "text": "Blagove\u0161\u010densk (, in cinese: o , a corto di \") \u00e8 una citt\u00e0 della Russia nell'Estremo Oriente russo, situata sulla riva del fiume Amur; \u00e8 anche capoluogo dell'Oblast' dell'Amur e dell'omonimo rajon, fondata nel 1856 in prossimit\u00e0 del punto in cui il fiume Zeja confluisce nell'Amur, al confine con la Cina.\nAll'interno del territorio della citt\u00e0 sono presenti gli insediamenti di Belogor'e, Muchinka, Plodopitomnik, Prizejskaja e Sadovoe.\nEtimologia.\nIl suo nome, in russo, significa \"luogo dell'annunciazione\".\nStoria.\nFondata nel 1856 con funzioni militari, la citt\u00e0 si \u00e8 poi sviluppata grazie alla sua vicinanza con la citt\u00e0 di Heihe, in Cina, e di una corsa all'oro che data ai primi anni del secolo XX."}
{"id": "774149", "revid": "28570751", "url": "https://it.wikipedia.org/wiki?curid=774149", "title": "Entit\u00e0 federali della Russia", "text": ""}
{"id": "774150", "revid": "1498232", "url": "https://it.wikipedia.org/wiki?curid=774150", "title": "Soggetti federali della Russia", "text": "I soggetti federali della Russia (in russo: \u0441\u0443\u0431\u044a\u0435\u043a\u0442\u044b \u0420\u043e\u0441\u0441\u0438\u0439\u0441\u043a\u043e\u0439 \u0424\u0435\u0434\u0435\u0440\u0430\u0446\u0438\u0438, \"subjekty Rossijskoj Federatsii\"), pi\u00f9 semplicemente i soggetti della Federazione (russo: \u0441\u0443\u0431\u044a\u0435\u043a\u0442\u044b \u0444\u0435\u0434\u0435\u0440\u0430\u0446\u0438\u0438, \"subjekty Federatsii\"), sono le entit\u00e0 costitutive della Russia e le sue divisioni politiche di alto livello secondo la Costituzione della Federazione Russa. Dal 18 marzo 2014, la Federazione Russa costituzionalmente \u00e8 composta da 85 soggetti federali, sebbene i due soggetti aggiunti pi\u00f9 di recente, la Repubblica di Crimea e la citt\u00e0 autonoma di Sebastopoli, siano riconosciuti dalla maggior parte degli stati come parte dell'Ucraina.\nDefinizione.\nSecondo la Costituzione della Federazione Russa, la Federazione \u00e8 costituita da repubbliche, territori, oblast', circondari autonomi, citt\u00e0 federali e un'oblast' autonoma, tutti uguali soggetti della Federazione Russa. Tre citt\u00e0 russe di importanza federale (Mosca, San Pietroburgo e Sebastopoli) hanno lo status di citt\u00e0 federali separate anche se comprendono altri centri abitati (come Zelenograd, Troick, Kron\u0161tadt, Kolpino, ecc.), mantenendo le vecchie strutture per gli indirizzi postali. Nel 1993 la Federazione Russa comprendeva 89 soggetti federali. Nel 2008, il numero di soggetti federali era sceso a 83 a causa di diversi accorpamenti. Nel 2014 Sebastopoli e la Repubblica di Crimea sono diventati l'84\u00ba e l'85\u00ba soggetto federale della Russia.\nOgni soggetto federale ha un capo, un Parlamento e una Corte costituzionale. Ogni soggetto federale ha una propria Costituzione e legislazione. I soggetti hanno pari diritti nei rapporti con gli organi del governo federale. I soggetti federali eleggono due rappresentanti nel Consiglio federale, la camera alta dell'Assemblea federale. Differiscono, tuttavia, per il grado di autonomia di cui godono (federalismo asimmetrico).\nI confini della Russia post-sovietica ricalcano quelli della Repubblica Socialista Federativa Sovietica Russa. Nel 1992, durante la cosiddetta \"parata delle sovranit\u00e0\" le regioni russe firmarono il trattato della Federazione (in russo: \u0424\u0435\u0434\u0435\u0440\u0430\u0442\u0438\u0432\u043d\u044b\u0439 \u0434\u043e\u0433\u043e\u0432\u043e\u0440 \"Federativny Dogovor\"), per stabilire e regolare l'attuale composizione interna della Russia, basata sulla divisione delle autorit\u00e0 e dei poteri tra gli organi del governo russo e gli organi del governo delle entit\u00e0 costituenti. L'attuale Costituzione della Federazione Russa, adottata con referendum nazionale il 12 dicembre 1993 e entrata in vigore il 25 dello stesso mese, abol\u00ec il modello del sistema di governo sovietico introdotto nel 1918 da Lenin e basato sul diritto alla secessione dal Paese e sulla sovranit\u00e0 illimitata dei soggetti federali. La nuova costituzione elimin\u00f2 una serie di conflitti legali, indic\u00f2 i diritti dei soggetti, introdusse l'autogoverno locale ma non concesse il diritto alla secessione dal Paese presente nell'era sovietica. Alla fine degli anni novanta e all'inizio degli anni duemila, il sistema politico divenne \"de iure\" pi\u00f9 vicino ad altri Stati federali moderni con una forma di governo repubblicana nel mondo. Negli anni duemila, seguendo la politica di Vladimir Putin e del partito Russia Unita (partito dominante in tutti gli organi federali), il Parlamento russo modific\u00f2 la distribuzione delle entrate fiscali, ridusse il numero delle elezioni nelle regioni e diede pi\u00f9 potere alle autorit\u00e0 federali.\nTipologie.\nOgni soggetto federale appartiene a uno dei seguenti tipi:\nRepubbliche.\n22 degli 85 soggetti federali sono \"repubbliche\". Esse insistono su territori abitati da minoranze etniche e hanno la prerogativa di poter stabilire la propria lingua ufficiale accanto al russo.\nRegioni.\n46 degli 85 soggetti federali sono \"Regione\". A essi va aggiunta una \"regione autonoma\".\nTerritori.\n9 degli 85 soggetti federali sono \"territori\". Corrispondono a zone poco abitate della federazione.\nCitt\u00e0 federali.\nDue citt\u00e0 della Russia (Mosca e San Pietroburgo) costituiscono soggetti federali a s\u00e9 stanti. Dal 2014 a esse va aggiunta Sebastopoli, situata nel territorio conteso della Crimea.\nCircondari autonomi.\n4 circondari autonomi, bench\u00e9 3 di essi siano considerati anche soggetti a delle \"oblast\"', costituiscono dei soggetti federali.\nFusioni.\nA partire dal 2005, alcuni dei soggetti federali si sono fusi in territori pi\u00f9 ampi. Il processo di fusione \u00e8 finito il 1\u00ba marzo 2008. Nessun'altra fusione \u00e8 stata pianificata da marzo 2008."}
{"id": "774151", "revid": "113114065", "url": "https://it.wikipedia.org/wiki?curid=774151", "title": "BrettspielWelt", "text": "BrettSpielWelt (spesso abbreviato BSW) \u00e8 un portale tedesco di giochi online. La traduzione del suo nome corrisponde letteralmente a \"Mondo dei giochi di societ\u00e0.\" Il portale contiene versioni online di pi\u00f9 di 50 famosi giochi di societ\u00e0 e di carte sia moderni che classici, come Backgammon, Bluff, Carcassonne, Can't Stop, Go, Lost Cities, Puerto Rico, I coloni di Catan, e Tichu.\nPer poter giocare \u00e8 richiesto un browser che supporti il linguaggio Java, oppure l'installazione di un client per Windows, macOS o Linux, mentre la registrazione nel sito \u00e8 facoltativa. Le parti principali del sito e dell'applicazione java sono disponibili anche in lingua italiana. Il portale \u00e8 indipendente, no-profit e libero da banner pubblicitari, fatta eccezione per la pubblicit\u00e0 dei propri giochi. Il portale ha ormai raggiunto un livello di popolarit\u00e0 tale che alcuni editori di giochi hanno presentato i loro nuovi giochi di societ\u00e0 su BrettSpielWelt contestualmente alla pubblicazione.\nComunit\u00e0.\nBrettSpielWelt mette a disposizione dei propri utenti un mondo virtuale caratterizzato da piccole citt\u00e0 in cui i giocatori possono incontrarsi, parlare e giocare. Per gli utenti registrati \u00e8 possibile memorizzare le statistiche dei propri giochi e guadagnare crediti e punti esperienza, nonch\u00e9 unirsi in piccole community. I punti esperienza permettono ai giocatori di avanzare di rango e di poter ampliare le possibilit\u00e0 di interazione col mondo virtuale ad esempio costruendoci una casa virtuale che potr\u00e0 ospitare giochi in grado di far guadagnare crediti e risorse alla propria community."}
{"id": "774152", "revid": "1226", "url": "https://it.wikipedia.org/wiki?curid=774152", "title": "Domus del Chirurgo", "text": ""}
{"id": "774158", "revid": "125838678", "url": "https://it.wikipedia.org/wiki?curid=774158", "title": "Fantaghir\u00f2 (miniserie televisiva)", "text": "Fantaghir\u00f2 \u00e8 una miniserie televisiva di genere fantastico del 1991 diretta da Lamberto Bava. Si ispira alla fiaba \"Fanta-Ghir\u00f2, persona bella\" contenuta nelle \"Fiabe italiane\" raccolte da Italo Calvino, rielaborazione di una novella montalese inserita da Gherardo Nerucci nelle \"Sessanta novelle popolari montalesi\", edite nel 1880.\n\u00c8 la prima miniserie che fa parte del franchise di Fantaghir\u00f2.\n\u00c8 stato trasmesso per la prima volta da Canale 5 in due parti da 100 minuti ciascuna, il 22 e 23 dicembre 1991.\nPer molti anni, tutte le serie sono state replicate durante il periodo natalizio.\nTrama.\nL'antefatto e l'infanzia.\nIn un medioevo immaginario e pagano, due regni si affrontano da secoli in una guerra estenuante, senza che nessuno dei due riesca a prevalere. In uno di questi due regni, la regina, che ha gi\u00e0 dato alla luce due bambine, muore dopo aver partorito una terza creatura. Il re attende un erede maschio, ma, come profetizzato dall'oracolo del regno, la Strega Bianca, nasce una terza femmina. Deluso, il re tenta di sacrificare la bambina alla Sacra Bestia nella Grotta della Rosa d'Oro. Un fulmine scagliato dalla Strega Bianca, per\u00f2, distrugge la spada con cui il re stava per uccidere la bambina. La piccola \u00e8 dunque ricondotta al castello e viene chiamata Fantaghir\u00f2. Crescendo, Fantaghir\u00f2 si rivela subito un maschiaccio, e insiste nel volersi occupare di faccende che nel regno vengono riservate solo agli uomini, fra cui la lettura e l'uso delle armi. La ragazza cos\u00ec \u00e8 oggetto di scherno continuo da parte delle sorelle ed \u00e8 sottoposta a disumane punizioni, come l'isolamento nel fondo di un pozzo.\nL'esilio e l'incontro con Romualdo.\nGiunte a maturit\u00e0, le sorelle sviluppano virt\u00f9 tipicamente femminili, come la bellezza in Carolina e la saggezza in Caterina, mentre Fantaghir\u00f2 persiste nel suo comportamento ribelle. L'intemperanza di Fantaghir\u00f2 torna a manifestarsi quando le tre sorelle vengono promesse a tre principi sconosciuti, di cui la protagonista rifiuta l'anello di fidanzamento scatenando l'ira del padre. Per questa ragione viene bandita dal castello e trova rifugio nella foresta, dove presso un fiume incontra il Cavaliere Bianco che le fa da maestro di scherma e di vita: sviluppa l'abilit\u00e0 nel maneggiare le armi e la destrezza di un'amazzone. Istigata dal Cavaliere Bianco, Fantaghir\u00f2 scocca una freccia verso il sole, ma questa finisce per sfiorare Romualdo, il giovane re del regno nemico, il quale passava l\u00e0 vicino. Romualdo, temendo un agguato, oltrepassa il confine del suo regno per inseguire Fantaghir\u00f2. La fanciulla fugge e Romualdo riesce solo ad intravederne lo sguardo, e tanto basta ad entrambi per innamorarsi. Esortato dalla Strega Bianca, Romualdo smette di cercare Fantaghir\u00f2 nella foresta e torna al suo castello, dove indir\u00e0 un proclama reale per cui tutte le donne dovranno presentarsi al cospetto del re soltanto con gli occhi scoperti, sperando di ritrovare la fanciulla del bosco in una donna del suo regno.\nLa servit\u00f9 e l'incontro con l'oca.\nGiunto il momento di sposarsi, Fantaghir\u00f2 torna al castello del padre. Le tre sorelle scoprono di essere state destinate a dei principi orrendi e misogini che Fantaghir\u00f2 insulta, mandando a monte i piani del padre e i matrimoni programmati. Come punizione viene spedita nelle cucine per vivere come sguattera. L\u00e0 incontra un'oca parlante con cui condivider\u00e0 parte della sua avventura. Intanto la guerra \u00e8 sempre pi\u00f9 cruenta e la popolazione dei due regni \u00e8 stremata da carestie e povert\u00e0. Romualdo offre al re padre di Fantaghir\u00f2 la possibilit\u00e0 di un singolo duello il cui vincitore sar\u00e0 anche il sovrano di entrambi i regni. Il re, che teme una sconfitta perch\u00e9 troppo anziano per affrontare il giovane Romualdo, implora il consiglio della Strega Bianca, la quale gli preannuncia che una delle sue figlie potr\u00e0 vincere il duello. La profezia \u00e8 ascoltata anche da Fantaghir\u00f2 che, sotto consiglio dell'oca, si era coricata sotto il letto del padre, per ascoltare il suo destino. Ella convince cos\u00ec Caterina e Carolina a vestire da cavalieri e a mettersi in marcia per partecipare al duello.\nLa partenza per il duello.\nPer mascherarsi da uomo Fantaghir\u00f2 si taglia i capelli come un cavaliere e parte con le due sorelle per il regno di Romualdo, con il nome di conte di Valdoca, in omaggio all'oca che ha conosciuta da serva. A met\u00e0 strada Carolina e Caterina sono stremate e vengono scacciate da Fantaghir\u00f2. In un secondo momento lei stessa vorrebbe mollare e va incontro alle sorelle in ritorno verso casa. Esse per\u00f2 la rimandano all'accampamento incoraggiandola con buone parole. Per la strada incontra tre cavalieri, Romualdo e i suoi amici Ivaldo e Cataldo con cui si scontra per i diritti di passaggio in un valico. Fantaghir\u00f2 dapprima sconfigge uno dei tre cavalieri ma poi per un intervento magico dell'oca inciampa e viene atterrata. Romualdo seguendo il codice cavalleresco non la uccide, perch\u00e9 Fantaghir\u00f2, avendo inciampato, non aveva potuto pi\u00f9 difendersi. Nel tenderle la mano per aiutarla ad alzarsi Romualdo scopre gli occhi del conte di Valdoca, identici a quelli della fanciulla della foresta di cui \u00e8 innamorato.\nLa grotta della Rosa d'Oro.\nConfuso dal Conte di Valdoca, Romualdo lo sfida ad una battuta di caccia, invitandolo a portargli come trofeo la Rosa d'Oro, una leggendaria reliquia custodita dalla Sacra Bestia, alla quale in passato la stessa Fantaghir\u00f2 era stata offerta in sacrificio. Romualdo pensa che, dal momento che la leggenda vuole che la Sacra Bestia mangi solo donne, il Conte di Valdoca rifiuti la sfida per timore e getti la maschera. Fantaghir\u00f2 per\u00f2 non si lascia intimorire perch\u00e9, grazie agli insegnamenti del Cavaliere Bianco, sa parlare con gli animali ed \u00e8 pronta ad affrontare la Bestia. Entrata nella grotta, scopre l'antro in cui \u00e8 custodito un fiore giallo e carnoso appeso ad una parete: la spelonca altro non \u00e8 che la bocca della Sacra Bestia, mentre la Rosa d'Oro ne \u00e8 l'ugola. Fantaghir\u00f2 riesce a scampare alla Bestia che vorrebbe mangiarla e solleticando il fiore le provoca il solletico: l'animale muore dal ridere e un terremoto richiude per sempre la Grotta della Rosa d'Oro.\nIl duello e il lieto fine.\nDopo altri tentativi di smascherare il Conte di Valdoca, Romualdo affronta in duello Fantaghir\u00f2 e ne \u00e8 sconfitto. Lei ha dunque l'occasione di ucciderlo e far cessare per sempre la guerra, ma al momento decisivo non trova la forza per farlo perch\u00e9 ne \u00e8 innamorata. Torna cos\u00ec a casa coperta di vergogna per non aver compiuto fino in fondo il suo dovere, e per punizione viene rinchiusa. Ma Romualdo, lealmente, si presenta lui stesso al re, proclamandosi sconfitto. In risposta il re gli permette di continuare a governare la sua gente, a condizione che sposi una sua figlia tra Caterina e Carolina. Ma Romualdo, che ama Fantaghir\u00f2, propone Ivaldo e Cataldo come sposi per le due giovani, che accettano di buon grado. Caterina convince Romualdo a seguirla nella stanza di Fantaghir\u00f2, e qui egli la trova vestita da donna, grazie alle arti della Strega Bianca (la quale era in realt\u00e0 sia il Cavaliere Bianco sia l'oca) e i due si scambiano finalmente un bacio. Un editto finale di Fantaghir\u00f2 ormai divenuta regina, impone che non si uccidano pi\u00f9 le oche nel suo regno.\nAscolti.\nDurante la sua prima tv italiana, in onda su Canale 5 il giorno 22 dicembre 1991, \u00e8 stato il programma pi\u00f9 visto della serata con oltre 6,5 milioni di spettatori e una quota di mercato pari al 27,50%."}
{"id": "774161", "revid": "834", "url": "https://it.wikipedia.org/wiki?curid=774161", "title": "Knut Pedersen Hamsun", "text": ""}
{"id": "774162", "revid": "729019", "url": "https://it.wikipedia.org/wiki?curid=774162", "title": "Geopora", "text": "\"Geopora\" Harkn., \"Bulletin of the California Academy of Science\" 1: 168 (1885).\nGeopora \u00e8 un genere di funghi ascomiceti appartenente alla famiglia Pyronemataceae.\nHanno carpoforo a forma di tubero, peridio noduloso, carne (gleba) chiara e con grosse cavit\u00e0. Non sono commestibili.\nSpecie di \"Geopora\".\nLa specie tipo \u00e8 \"Geopora cooperi\" Harkn. (1885), altre specie incluse sono:"}
{"id": "774165", "revid": "92723", "url": "https://it.wikipedia.org/wiki?curid=774165", "title": "Pace di Rastatt", "text": "La pace di Rastatt - o trattato di pace di Rastatt - fu un accordo del 1714 sottoscritto dal Regno di Francia di Luigi XIV e dall'arciduca d'Austria e re d'Ungheria Carlo VI d'Asburgo nella cittadina tedesca omonima per porre fine al conflitto fra i due stati rivali nella guerra di successione spagnola. Esso fu di fatto un'appendice al trattato di Utrecht (1713) che n\u00e9 l'Austria n\u00e9 il Sacro Romano Impero avevano sottoscritto, pur avendo partecipato con loro rappresentanti alle trattative. Anche il Sacro Romano Impero chiuder\u00e0 la vertenza pochi mesi dopo con il trattato di Baden.\nAntefatti.\nIl trattato di Utrecht della primavera del 1713 non fu sottoscritto dall'imperatore Carlo VI, che pure aveva partecipato, tramite suoi legati, alle trattative. Le altre potenze firmatarie tuttavia concordarono di assegnare all'Austria i territori italiani del milanese e del napoletano, mentre la Sardegna fu ceduta alla Baviera di Massimiliano II Emanuele di Wittelsbach, concessioni che lasciarono insoddisfatto l'imperatore. Tra il regno di Francia e il Sacro Romano Impero rimase cos\u00ec lo stato di belligeranza. L'incursione dell'armata del maresciallo di Francia Villars in Alsazia, con la conquista successiva di Landau il 20 agosto 1713 e quella di Friburgo il 1\u00ba novembre, convinsero Carlo VI che le sue forze armate (e le finanze dell'impero) non gli avrebbero consentito di proseguire la guerra senza il forte rischio di perdere anche ci\u00f2 che a Utrecht gli era stato riconosciuto. Cos\u00ec accett\u00f2 di riprendere le trattative con la Francia e design\u00f2 come suo rappresentante il principe Eugenio di Savoia, mentre Luigi XIV design\u00f2 il maresciallo Villars.\nLe trattative e la pace.\nI rispettivi rappresentanti si incontrarono a Rastatt nel Baden il 26 novembre di quell'anno. Dopo un'estenuante trattativa i due giunsero nel gennaio del 1714 a una bozza di accordo, ma, mentre l'imperatore si compiacque con il principe Eugenio per il risultato che si stava prospettando, Luigi XIV rimprover\u00f2 aspramente il Villars, accusandolo di aver fatto concessioni eccessive all'avversario, e respinse \"in toto\" la bozza, anche perch\u00e9 questa prevedeva la cessione all'Austria della Sardegna inizialmente destinata a Massimiliano II Emanuele di Wittelsbach, principe elettore di Baviera. Solo dopo l'\"ultimatum\" posto all'inizio di febbraio dal principe Eugenio, l'ormai anziano re francese acconsent\u00ec, chiedendo solo minime modifiche e i due rappresentanti poterono sottoscrivere il 6 marzo 1714 la pace di Rastatt. Essa conferm\u00f2 quanto stabilito ad Utrecht (l'ascesa al trono imperiale del candidato austriaco alla successione e la rinuncia di Filippo d'Angi\u00f2 e di Luigi XIV, per s\u00e9 e per i propri successori, a unificare le corone di Spagna e di Francia, toglievano molte delle remore ad accettare il Borbone come successore di Carlo II di Spagna, principale motivo della contesa: la successione spagnola), la Francia dovette restituire Friburgo, Breisach e Kehl, ma pot\u00e9 conservare Landau in der Pfalz e mantenne sia l'Alsazia sia Strasburgo. La Francia inoltre ottenne che i principi elettori di Baviera e di Colonia, i Wittelsbach, fossero reinsediati nei rispettivi territori con i poteri di prima.\nIl trattato di Baden.\nLe trattative erano state condotte da Eugenio di Savoia in quanto mandatario dell'arciduca d'Austria e re d'Ungheria Carlo, ma non del Sacro Romano Impero. Per questo era necessario si riunisse la Dieta dell'impero, il che avvenne a Baden nel corso del mese di maggio. I rappresentanti nominarono anch'essi il principe Eugenio, quale loro delegato, a negoziare con i francesi e il trattato fra Sacro Romano Impero e regno di Francia (anche qui rappresentato dal Villars) fu siglato a Baden il 7 settembre. Nei contenuti nulla si aggiungeva a ci\u00f2 che era gi\u00e0 stato deliberato a Rastatt nel mese di marzo fra Austria e Francia."}
{"id": "774167", "revid": "13833", "url": "https://it.wikipedia.org/wiki?curid=774167", "title": "Trattato di Rastatt", "text": ""}
{"id": "774168", "revid": "436907", "url": "https://it.wikipedia.org/wiki?curid=774168", "title": "Barceloneta", "text": ""}
{"id": "774174", "revid": "547034", "url": "https://it.wikipedia.org/wiki?curid=774174", "title": "Goodwill Games", "text": "I Goodwill Games, o \"Giochi di Buona Volont\u00e0\", furono una manifestazione sportiva creata da Ted Turner nel 1986 con lo scopo di allentare le tensioni politiche nello sport.\nStoria.\nNel 1980 i Giochi Olimpici si svolsero a Mosca. Gli Stati Uniti boicottarono la manifestazione per protestare contro l'invasione dell'Afghanistan da parte dell'Unione Sovietica, avvenuta un anno prima. A questo boicottaggio aderirono diversi altri paesi occidentali, rendendo cos\u00ec i giochi pi\u00f9 poveri e limitati (agonisticamente e simbolicamente).\nQuattro anni dopo ai Giochi olimpici di Los Angeles 1984, l'Unione Sovietica si ritorse non presentando la propria squadra (peraltro piuttosto forte), e obbligando i paesi del blocco sovietico/comunista a unirsi a questo \"controboicottaggio\"; anche in questa occasione quindi i giochi non poterono fregiarsi di competizioni ai massimi livelli.\nTed Turner organizz\u00f2 i primi Goodwill Games a Mosca nel 1986, riscuotendo un grandissimo successo; la competizione attir\u00f2 pi\u00f9 di 3.000 atleti provenienti da 79 nazioni. Tra i nomi pi\u00f9 famosi si ricordano lo \"zar\" del salto con l'asta Sergej Bubka e la campionessa di eptathlon Jackie Joyner-Kersee; i due atleti in questa manifestazione stabilirono il record del mondo nelle rispettive discipline.\nIl successo fu tale che dal 1990 (a cadenza quadriennale come le Olimpiadi) vennero organizzate anche altre edizioni; la seconda si svolse a Seattle negli USA e anche qui ci furono grandi protagonisti, come il nuotatore Mike Barrowman. Particolarmente piacevole per gli italiani \u00e8 ricordare il successo della nazionale italiana di pallavolo maschile che stava proprio in quegli anni cominciando un ciclo di vittorie eccezionale e che valse a quella squadra il soprannome di \"generazione di fenomeni\".\nNel 1994 i giochi si tennero a San Pietroburgo e il successo fu al pari delle precedenti edizioni, forse solo leggermente inferiore. In questa edizione si registra la conquista della medaglia d'argento da parte della nazionale italiana di pallacanestro maschile, allenata da Ettore Messina, capace di perdere in finale con Porto Rico, ma di battere in semifinale niente meno che gli .\nNel 1998 l'edizione di New York, invece, fece notare un certo calo di interesse; tuttavia la manifestazione ebbe comunque un buon successo grazie a protagonisti assoluti dell'atletica come la staffetta americana 4X400 (che stabil\u00ec il record del mondo) e Jackie Joyner-Kersee che vinse il suo quarto titolo nell'eptathlon in quattro edizioni.\nNel 2000 a Lake Placid si tenne la prima edizione invernale, che tuttavia non ottenne un successo paragonabile alle edizioni estive.\nL'edizione del 2002 venne anticipata al 2001 per vari problemi organizzativi, e si disput\u00f2 a Brisbane in Australia, ma a causa di alcuni problemi contrattuali con le emittenti televisive, i giochi passarono quasi inosservati al pubblico americano (fin dalla prima edizione il pi\u00f9 attento all'evento) e fu un clamoroso insuccesso, a tal punto che nel 2005 (anno in cui si prevedeva di unire giochi estivi e invernali in un unico anno) la manifestazione venne cancellata.\nAttualmente i giochi non sono pi\u00f9 previsti."}
{"id": "774175", "revid": "1305772", "url": "https://it.wikipedia.org/wiki?curid=774175", "title": "Blagove\u0161\u010densk (Baschiria)", "text": "Blagove\u0161\u010densk ( ) \u00e8 una citt\u00e0 della Russia europea orientale (Repubblica della Baschiria), situata sulla riva destra del fiume Belaja, 42\u00a0km a nord della capitale Ufa e capoluogo del Blagove\u0161\u010denskij rajon.\nStoria.\nIl primo insediamento sulla riva destra del fiume Belaja, affluente della Kama, venne fondato nel 1756. L'insediamento ricevette lo \"status\" di citt\u00e0 nel 1941."}
{"id": "774181", "revid": "1226", "url": "https://it.wikipedia.org/wiki?curid=774181", "title": "Disturbi Specifici di Apprendimento", "text": ""}
{"id": "774183", "revid": "184755", "url": "https://it.wikipedia.org/wiki?curid=774183", "title": "Yawl (linguaggio)", "text": "YAWL (acronimo di \"Yet Another Workflow Language\", leggasi \"iol\") \u00e8 un linguaggio per workflow management basato sui Workflow Patterns. YAWL \u00e8 corredato da un editor grafico ed un execution engine che ne costituiscono il sistema software. La specifica del linguaggio ed il software di supporto sono stati inizialmente concepiti e sviluppati all'interno di un progetto di ricerca nato dalla collaborazione tra Eindhoven University of Technology e Queensland University of Technology. In seguito diverse organizzazioni come InterContinental Hotels Group, first:telecom e ATOS Worldline hanno aderito all'iniziativa con il loro contributo, dando vita alla YAWL Foundation. Oggi il sistema YAWL \u00e8 distribuito come software Open Source sotto licenza LGPL.\nYAWL \u00e8 nato dalla necessit\u00e0 di definire un linguaggio per workflow basato su una semantica formale ed in grado di offire supporto per tutti i Workflow Patterns. Osservando che le reti di Petri supportano la maggior parte dei pattern, gli sviluppatori di YAWL decisero di usarle come punto di partenza estendendone la formalizzazione con tre costrutti principali: \"or-join\", \"cancellation sets\" e attivit\u00e0 \"multi-instance\". L'obiettivo delle estensioni era quello di supportare cinque workflow pattern che non trovano un riscontro diretto nelle reti di Petri, quali \"synchronizing merge\", \"discriminator\", \"N-out-of-M join\", \"multiple instance with no a priori runtime knowledge\" e \"cancel case\". Inoltre, in YAWL sono presenti alcuni elementi sintattici per esprimere in modo intuitivo altri pattern come 'simple choice' (xor-split), 'simple merge' (xor-join), e 'multiple choice' (or-split). Tuttavia, durante la definizione del linguaggio, ci si rese conto che alcune estensioni alle reti di Petri, erano difficili o addirittura impossibili da rappresentare nelle stesse reti di Petri. Pertanto, YAWL \u00e8 stato definito come un Labelled Transition System e non in termini di reti di Petri. Il fatto che YAWL si basi su una semantica formale ha permesso l'implementazione di diverse tecniche per l'analisi dei suoi processi, tra cui un tool per l'analisi statica chiamato WofYAWL.\nYAWL \u00e8 spesso visto come un'alternativa al linguaggio BPEL. Uno dei vantaggi principali del BPEL \u00e8 che la sua specifica \u00e8 disciplinata da una commissione per la sua standardizzazione, attergata da numerose organizzazioni e vendor IT. Grazie a ci\u00f2 BPEL pu\u00f2 vantare di un numero significativo di tool (proprietari o open source) che lo supportano, mentre YAWL conta solo su un'unica implementazione. Inoltre, diversi ricercatori hanno investigato sulla possibilit\u00e0 di rappresentare sottoinsiemi del linguaggio BPEL in formalismi diversi quali reti di Petri, algebra dei processi e macchine a stati finiti. Ci\u00f2 ha consentito lo sviluppo di tool per l'analisi statica di processi BPEL. Tali tool possono costituire un'alternativa a quelli offerti dal sistema YAWL. D'altro canto \u00e8 stato dimostrato che il BPEL standard non provvede nessuna interfaccia standard con le risorse aziendali. In particolare BPEL non supporta gli 'human tasks', cio\u00e8 quei compiti che non possono essere eseguiti elettronicamente, ma che richiedono di essere allocati a posizioni aziendali/ruoli umani per il loro completamento. Alcune implementazioni di BPEL offrono tale supporto, tuttavia tali caratteristiche non sono state ancora standardizzate nella specifica. Al contrario, il sistema YAWL prevede un'interfaccia unificata per l'allocazione dei compiti (worklist), basata sullo standard dei Web service. Tale interfaccia consente agli sviluppatori di integrare il proprio servizio per worklist, in modo da supportare le human tasks in base alle proprie necessit\u00e0. In pi\u00f9, il sistema YAWL implementa un servizio per worklist di default, che supporta diversi tipi di allocazione e gestione di human task. Tuttavia, uno dei vantaggi principali di YAWL \u00e8 il suo potere espressivo, dimostrato dal pieno supporto per i workflow pattern. YAWL permette infatti di esprimere qualsiasi tipo di semantica relativa al controllo di flusso in modo semplice ed intuitivo."}
{"id": "774187", "revid": "339392", "url": "https://it.wikipedia.org/wiki?curid=774187", "title": "Depressione (psicologia)", "text": ""}
{"id": "774190", "revid": "126968", "url": "https://it.wikipedia.org/wiki?curid=774190", "title": "Brettspielwelt", "text": ""}
{"id": "774191", "revid": "181699", "url": "https://it.wikipedia.org/wiki?curid=774191", "title": "Comitato di Heves", "text": "Il comitato di Heves (in ungherese \"Heves v\u00e1rmegye\", in tedesco \"Komitat Hewesch\", in latino \"Comitatus Hevesiensis\") \u00e8 stato un antico comitato del Regno d'Ungheria, oggi situato in Ungheria settentrionale. Capoluogo del comitato era la citt\u00e0 di Eger.\nGeografia fisica.\nIl comitato di Heves, che si stendeva ai piedi dei Monti M\u00e1tra, confinava con gli altri comitati di N\u00f3gr\u00e1d, G\u00f6m\u00f6r-Kishont, Borsod, Hajd\u00fa, J\u00e1sz-Nagykun-Szolnok e Pest-Pilis-Solt-Kiskun.\nStoria.\nL'origine del comitato di Heves risale al XIII secolo; in seguito, tra il 1596 ed il 1687, fu governato dai Turchi. Il comitato rimase sostanzialmente intatto in seguito al Trattato del Trianon, mantenendo la sua estensione per tutta la durata del periodo interbellico e anche in seguito alla proclamazione della Repubblica Popolare d'Ungheria (1949). Per effetto delle riforme amministrative del 1950, il territorio dell'antico comitato venne modificato ed accresciuto della regione a nord di Eger, proveniente dal comitato di Borsod-Aba\u00faj-Zempl\u00e9n, mentre alcune parti passarono ad altre province (la regione intorno a P\u00e1szt\u00f3 si trova attualmente nella provincia di N\u00f3gr\u00e1d, mentre l'area sulla sponda sinistra del Tibisco con Tiszaf\u00fcred si trova in quella di J\u00e1sz-Nagykun-Szolnok)."}
{"id": "774203", "revid": "34971", "url": "https://it.wikipedia.org/wiki?curid=774203", "title": "Canzone genovese", "text": "Con l'espressione canzone genovese (\"canson zeneise\") si fa riferimento alla canzone d'autore in lingua genovese. Si distingue dunque dal repertorio tradizional-popolare (che trova nel canto polifonico del \"trallalero\" le manifestazioni pi\u00f9 evidenti), sebbene gran parte dei brani oggi imputati a questa seconda categoria sia di fatto di introduzione novecentesca.\nStoria.\nLa canzone d'autore in genovese nasce negli Venti del Novecento, nel tentativo di emulare la fama raggiunta dal modello partenopeo, attestandosi su livelli pi\u00f9 o meno fortemente ancorati a tematiche e stili \u00abdialettali\u00bb fino al momento della pubblicazione di \"Cr\u00eauza de m\u00e4\" da parte di Fabrizio De Andr\u00e9.\nAutori e interpreti.\nI primi autori di brani in genovese sono Costanzo Carbone e Attilio Margutti per testi e musiche rispettivamente. Fra gli interpreti della canzone pi\u00f9 prettamente \u00abdialettale\u00bb, connessa soprattutto a tematiche locali, vanno ricordati Mario Cappello, Piero Parodi e Franca Lai. La personalit\u00e0 che segna la nascita di un vero e proprio modello di canzone d'autore moderna \u00e8 Fabrizio De Andr\u00e9: fra gli autori pi\u00f9 recenti che hanno tentato sperimentazioni dello stesso tipo vale la pena citare Vittorio De Scalzi, Roberta Alloisio e Paolo Besagno, vincitore nel 1996 della VII edizione del Premio Citt\u00e0 di Recanati con il brano \"O trallalero Canson de 'na vitta,\" premiato per aver utilizzato la sonorit\u00e0 delle squadre di canto trallalero per eseguire una canzone d'autore."}
{"id": "774204", "revid": "123008457", "url": "https://it.wikipedia.org/wiki?curid=774204", "title": "Ricorso amministrativo", "text": "Il ricorso amministrativo, nel diritto amministrativo italiano, \u00e8 l'istanza diretta ad una pubblica amministrazione al fine di ottenere una tutela della propria situazione giuridica soggettiva, nella specie di interesse legittimo o, nei casi di giurisdizione esclusiva, di diritto soggettivo. Si configura come un mezzo di tutela non giurisdizionale, bens\u00ec giustiziale.\nPresupposti.\nChi ha interesse a far valere un proprio diritto o un proprio interesse legittimo che ritiene sia stato leso da atti o provvedimenti della pubblica amministrazione, pu\u00f2 rivolgersi agli organi giurisdizionali (ordinari od amministrativi), ma pu\u00f2 anche rivolgersi ad organi della stessa pubblica amministrazione; in questo caso, il mezzo a disposizione degli interessati \u00e8 il ricorso amministrativo.\nScopi.\nLo scopo principale di questo tipo di ricorsi, \u00e8 quello di ridurre il ricorso alla magistratura per la composizione delle controversie. Con il ricorso amministrativo si pu\u00f2 chiedere il riesame degli atti adottati dalla pubblica amministrazione, per ottenerne l'annullamento, la revoca o la riforma.\nTipologie.\nNell'ordinamento italiano sono previsti i seguenti ricorsi amministrativi:"}
{"id": "774206", "revid": "113415296", "url": "https://it.wikipedia.org/wiki?curid=774206", "title": "Terfezia", "text": "Terfezia \u00e8 un genere di funghi appartenente alla famiglia Pezizaceae.\nLe specie appartenenti a questo genere hanno il carpoforo a forma di tubero, il peridio liscio e gibboso, la carne (gleba) bianca e compatta che a maturit\u00e0 presenta molteplici cavit\u00e0 alveolari. Crescono prevalentemente in terreni sabbiosi sulla fascia costiera.\nSpecie di \"Terfezia\".\nLa specie tipo \u00e8 \"Terfezia arenaria\" (Moris) Trappe (1971), altre specie incluse sono:"}
{"id": "774215", "revid": "1897869", "url": "https://it.wikipedia.org/wiki?curid=774215", "title": "Lingua kotava", "text": "La lingua kotava \u00e8 una lingua artificiale creata da Staren Fetcey nel 1978 e sottoposta a tre riforme rispettivamente nel 1988, nel 1993 e nel 2008. Possiede un vocabolario composto da oltre 16.000 radicali inventati senza alcuna relazione con il lessico delle lingue esistenti (\u00e8 una lingua a priori), un alfabeto latino di 25 lettere e una grammatica regolare. La lingua kotava \u00e8 parlata da circa 40 persone, principalmente in Francia, Africa, Canada e Polinesia.\nDescrizione.\nLa lingua kotava possiede un lessico a priori ed una morfologia estremamente agglutinante: supera in agglutinazione perfino l'esperanto, considerato un modello del genere.\nEstratto.\nIl Padre nostro. (fonte)\n&lt;poem&gt;\nMinaf Gadik dan koe kelt til,\nRinaf yolt zo tutumtar,\nRinafa gazara til,\nRinafa baltanira zo askir moe tawava dum koe kelt.\nVa vielaf beg pu min batvielon zilil!\nVa minafa kantara se ixel dum pu tel va min al ixes dere ixet!\nIse van zoenilu va min me levplekul,\nVolse sol rote va min tunuyal!\n&lt;/poem&gt;"}
{"id": "774220", "revid": "599013", "url": "https://it.wikipedia.org/wiki?curid=774220", "title": "Ivan Patzaichin", "text": "Biografia.\nDi origini lipovane, \u00e8 l'atleta che ha vinto pi\u00f9 medaglie olimpiche nella storia della Canoa: un oro a Citt\u00e0 del Messico 1968, un oro e un argento in altre tre edizioni: Monaco di Baviera 1972, Mosca 1980 e Los Angeles 1984, per un totale di sette medaglie olimpiche. Vinse anche numerosi titoli mondiali. Dopo il ritiro fu messo a capo della nazionale del suo paese.\nIvan Patzaichin \u00e8 morto nel 2021 per un tumore polmonare.\nOmaggi.\nUna statua che lo raffigura \u00e8 posizionata davanti all'ingresso dello stadio della Dinamo Bucarest."}
{"id": "774221", "revid": "1226", "url": "https://it.wikipedia.org/wiki?curid=774221", "title": "Borgo medievale di Torino", "text": ""}
{"id": "774224", "revid": "104458", "url": "https://it.wikipedia.org/wiki?curid=774224", "title": "Patrik J\u00e4rbyn", "text": "Nel corso della sua lunga carriera, durata oltre vent'anni, conquist\u00f2 tre medaglie iridate e stabil\u00ec pi\u00f9 di un primato di longevit\u00e0 agonistica ai massimi livelli, tra i quali quello dello sciatore pi\u00f9 anziano salito su un podio di Coppa del Mondo. J\u00e4rbyn detiene anche il primato del maggior numero di titoli nazionali vinti: ventitr\u00e9, conquistati tra il 1991 e il 2004.\nBiografia.\nStagioni 1991-1997.\nJ\u00e4rbyn, originario di \u00c5re, ottenne il primo successo in carriera ai Campionati svedesi del 1991 vincendo la prova di discesa libera; in Coppa del Mondo il suo primo piazzamento di rilievo fu il 27\u00ba posto nel supergigante di Val-d'Is\u00e8re del 5 dicembre 1992. Esord\u00ec ai Campionati mondiali a Morioka 1993, classificandosi 26\u00ba nello slalom gigante, e ai Giochi olimpici invernali a , dove fu 34\u00ba nella discesa libera, 18\u00ba nel supergigante e non complet\u00f2 lo slalom gigante e la combinata.\nNel febbraio 1996 ai Mondiali della Sierra Nevada vinse la medaglia d'argento nel supergigante, giungendo alle spalle del norvegese Atle Sk\u00e5rdal, si piazz\u00f2 24\u00ba sia nella discesa libera sia nella combinata e non complet\u00f2 lo slalom gigante. L'anno dopo ai Mondiali di Sestrire fu 26\u00ba nella discesa libera, 19\u00ba nel supergigante e non termin\u00f2 nuovamente lo slalom gigante.\nStagioni 1998-2002.\nAi XVIII Giochi olimpici invernali di si classific\u00f2 10\u00ba nella discesa libera, 6\u00ba nel supergigante (suo miglior piazzamento olimpico in carriera), 21\u00ba nello slalom gigante e non complet\u00f2 la combinata. Intanto in Coppa del Mondo continu\u00f2 a raccogliere solo piazzamenti fino a quando, l'8 marzo 1998, arriv\u00f2 2\u00ba nel supergigante di Lillehammer Kvitfjell, suo primo podio e suo miglior piazzamento di carriera.\nAi Mondiali di Vail/Beaver Creek 1999 fu 20\u00ba nella discesa libera, 15\u00ba nel supergigante, 15\u00ba nello slalom gigante e 14\u00ba nella combinata, mentre ai XIX Giochi olimpici invernali di si classific\u00f2 18\u00ba nella discesa libera, 11\u00ba nel supergigante e 24\u00ba nello slalom gigante.\nStagioni 2003-2008.\n20\u00ba nel supergigante dei Mondiali di Sankt Moritz 2003, nella rassegna iridata successiva, Bormio/Santa Caterina Valfurva 2005, fu 32\u00ba nella discesa libera, 26\u00ba nel supergigante e 21\u00ba nella combinata, mentre ai XX Giochi olimpici invernali di si classific\u00f2 33\u00ba nella discesa libera e 24\u00ba nel supergigante.\nIl secondo podio di J\u00e4rbyn in Coppa del Mondo venne quasi nove anni dopo il primo e fu il 3\u00ba posto nel supergigante di Lake Louise del 26 novembre 2006. Con questo risultato divenne il pi\u00f9 vecchio sciatore a salire sul podio in una gara del massimo circuito internazionale. In quella stessa stagione in occasione dei Mondiali disputati sulle nevi svedesi di \u00c5re vinse a quasi trentotto anni la medaglia di bronzo nella discesa libera, piazzandosi alle spalle del norvegese Aksel Lund Svindal e del canadese Jan Hudec. Durante gli stessi Mondiali aggiunse al suo palmar\u00e8s anche la medaglia d'argento nella gara a squadre, mentre nel supergigante fu 17\u00ba.\nStagioni 2009-2014.\nJ\u00e4rbyn il 19 dicembre 2008 conquist\u00f2 il suo terzo e ultimo podio in Coppa del Mondo con il 3\u00ba posto nel supergigante dell'Alta Badia, battendo in questo modo il suo stesso record di sciatore pi\u00f9 anziano a giungere nei primi tre; detenne tale primato fino al 21 gennaio 2021, quando fu superato dal francese Johan Clarey. Ai successivi Mondiali di Val-d'Is\u00e8re 2009 non complet\u00f2 invece la prova di supergigante, mentre l'anno dopo partecip\u00f2 ai suoi quinti Giochi olimpici consecutivi: a disput\u00f2, quasi quarantunenne, la discesa libera, chiusa con il 29\u00ba tempo, e il supergigante. In quest'ultima gara fu protagonista di una spettacolare caduta che fece anche temere per la sua incolumit\u00e0, ma che non gener\u00f2 danni rilevanti, tanto che pot\u00e9 tornare alle gare gi\u00e0 nel marzo seguente.\nA Garmisch-Partenkirchen 2011, sua ultima presenza iridata, fu 23\u00ba nel supergigante e non complet\u00f2 la discesa libera. Disput\u00f2 la sua ultima gara di Coppa del Mondo il 4 marzo 2012 a Lillehammer Kvitfjell, piazzandosi 45\u00ba in supergigante, e si conged\u00f2 dal Circo bianco con il 54\u00ba tempo ottenuto nel supergigante di Nor-Am Cup disputato a Copper Mountain il 14 dicembre 2013.\nPalmar\u00e8s.\nCoppa Europa.\nCoppa Europa - vittorie.\nLegenda:\nSG = supergigante\nNor-Am Cup.\nNor-Am Cup - vittorie.\nLegenda:\nSG = supergigante\nGS = slalom gigante"}
{"id": "774225", "revid": "1573940", "url": "https://it.wikipedia.org/wiki?curid=774225", "title": "Toma Simionov", "text": "Ha vinto un oro alle Olimpiadi di Mosca 1980 e un altro titolo pi\u00f9 un argento a Los Angeles 1984 nel C2, sempre in coppia con Ivan Patzaichin."}
{"id": "774226", "revid": "38120", "url": "https://it.wikipedia.org/wiki?curid=774226", "title": "Luna Park", "text": ""}
{"id": "774229", "revid": "331587", "url": "https://it.wikipedia.org/wiki?curid=774229", "title": "Giuseppe Camuncoli", "text": "Biografia.\nAutodidatta e amante del disegno fin da piccolo, frequenta nel 1990 un corso di fumetti tenuto da Onofrio Catacchio e fonda, a conclusione del corso, insieme agli altri studenti, un laboratorio di fumetto e una rivista, \"Arena\" - di cui usciranno soltanto 3 numeri - in cui avverr\u00e0 il suo primissimo esordio.\nIl debutto come professionista avviene per\u00f2 nel 1997 con \"Bonerest\", scritto da Matteo Casali, con il quale forma lo studio Innocent Victim. In seguito pubblica due episodi della serie \"Quebrada\", ma soprattutto grazie alla pubblicazione in volume di \"Bonerest\" ad opera della Magic Press, Camuncoli si propone al mercato statunitense. Si reca per tre anni di seguito alla Comic-Con di San Diego, finch\u00e9 non viene notato.\nDal novembre 2000, infatti, inizia a collaborare con la DC Comics, per cui realizza vari numeri delle serie Vertigo pi\u00f9 importanti, come \"Swamp Thing\", \"Hellblazer\", la miniserie \"Vertigo Pop: Bangkok\". Ha realizzato anche alcuni numeri di \"Batgirl\". Nel 2002 lavora anche per la Marvel Comics a una storia di \"Spiderman's Tangled Web\", scritta da Brian Azzarello.\n\u00c8 il copertinista ufficiale dell'edizione italiana (saldaPress) del manga \"Tiger mask\".\nNel 2003 esce negli Stati Uniti il fumetto \"Intimates\" ideato insieme a Joe Casey e Jim Lee \u2013 di cui Camuncoli \u00e8 sempre stato un ammiratore \u2013 che \u00e8 il copertinista della collana. Intimates narra le vicende di giovani supereroi e della scuola che frequentano. \"Intimates\" si \u00e8 concluso con il numero 12, sia per le scarse vendite, sia per i troppi impegni dei suoi creatori, richiesti su altre testate.\nHa realizzato anche un numero speciale di \"Diabolik\" intitolato \"Colpo a Spaccanapoli\".\nNel 2006/2007 lavora a 2 numeri della serie \"52\" della DC Comics, e nel 2008 ad una nuova serie di \"Hellblazer\".\nInoltre Camuncoli \u00e8 sempre attivo nel mondo dei comic statunitensi, disegnando numeri speciali sia per la Marvel (\"Ms. Marvel special\" e la miniserie \"Captain Atom: Armageddon\") e varie copertine.\nNell'ottobre 2007 \u00e8 uscita la sua prima graphic novel \"Il vangelo del coyote\", su testi di Gianluca Morozzi, a questa seguono l'adattamento a fumetti del romanzo di Luciano Ligabue \"La neve se ne frega\" e il seguito della serie creata da Hugo Pratt \"Gli scorpioni del deserto\", entrambi su testi di Matteo Casali.\nNel 2008 realizza le matite dello one shot \"Immortal Iron Fist: Orson Randall and the Death Queen of California\" e della miniserie \"X-Infernus\" per la Marvel Comics.\nDa ottobre 2008 \u00e8 direttore artistico della Scuola Internazionale di Comics, Accademia delle Arti Figurative e Digitali, sede di Reggio Emilia.\nNel 2009 ha disegnato una breve storia per il terzo \"Dylan Dog Color Fest\" su testi di Tito Faraci e alcuni numeri della miniserie \"Dark Wolverine\".\n\u00c8 attualmente disegnatore ufficiale della serie DC Comics \"Hellblazer\".\nCamuncoli, insieme a Jim Lee, Brian Azzarello e Matteo Casali, lavora al progetto \"Batman: Europa\", ideato appositamente per il mercato europeo, in cui il famoso supereroe visiter\u00e0 alcune capitali europee. A Camuncoli \u00e8 stata assegnata l'elaborazione dei layout delle tavole dell'intera miniserie, che verr\u00e0 realizzata da un disegnatore diverso per ciascun albo. La miniserie, composta di quattro numeri, \u00e8 stata annunciata ufficialmente dalla DC il 6 ottobre 2010.\nDal 2011 al 2017, per i testi di Dan Slott, realizza i disegni per la collana statunitense \"The Amazing Spider-Man\" e, nel 2013, per la collana americana \"The Superior Spider-Man\", entrambe dedicate all'Uomo Ragno. Nel 2018 ha cominciato a lavorare per la nuova collana fumettistica dedicata a Star Wars.\nNel 2019 collabora con gli autori Scott Snyder e Charles Soule per dare vita all'opera distopica Undiscovered Country, serie a fumetti pubblicata dalla casa editrice indipendente Image Comics. "}
{"id": "774230", "revid": "1234826", "url": "https://it.wikipedia.org/wiki?curid=774230", "title": "Renzo Piano", "text": "Residente a Parigi, \u00e8 considerato uno degli architetti pi\u00f9 influenti, prolifici e attivi a livello internazionale del XX e XXI secolo, vincitore di numerosi premi, tra cui il Premio Pritzker consegnatogli dal Presidente degli Stati Uniti Bill Clinton alla Casa Bianca nel 1998 e la medaglia d'oro AIA nel 2008.\nNel 2006 diventa il primo italiano inserito dal \"TIME\" nella \"Time 100\", l'elenco delle 100 personalit\u00e0 pi\u00f9 influenti del mondo, nonch\u00e9 nell'elenco delle dieci persone pi\u00f9 importanti nel settore \"Arte e intrattenimento\". Dal 30 agosto 2013 \u00e8 senatore a vita della Repubblica Italiana, su nomina del presidente Giorgio Napolitano.\nBiografia.\nNato a Genova, nel quartiere di Pegli, in una famiglia di costruttori edili, dopo aver conseguito il Diploma di Maturit\u00e0 Classica al \"Liceo Mazzini\" di Pegli frequenta la facolt\u00e0 di Architettura prima a Firenze e poi Milano dove ancora studente comincia a frequentare lo studio di Franco Albini considerato da Renzo Piano il proprio mentore italiano. Prima di laurearsi si reca anche a Parigi dove frequenta presso la \"Conservatoire National des\" \"Arts et M\u00e9tiers\" le lezioni di Jean Prouv\u00e9 che poi Renzo Piano ritrover\u00e0 come presidente della commissione giudicatrice per il progetto del Centro Georges Pompidou. Si laurea nel 1964 al Politecnico di Milano con una tesi su \u00abModulazione e coordinamento modulare\u00bb seguita dal prof. Giuseppe Ciribini; diventa allievo di Marco Zanuso.\nGrazie al padre, costruttore edile, ha subito la possibilit\u00e0 di conoscere la vita di cantiere e di esercitare la professione, nonch\u00e9 di instaurare le prime relazioni con i clienti. Dopo essere stato alcuni anni presso lo studio di Franco Albini tra il 1965 e il 1970 viaggia tra gli Stati Uniti e l'Inghilterra per completare la sua formazione. A Londra insegna per due anni presso l\"Architectural Association School of Architecture\" dove conosce Richard Rogers.\nFin dall'inizio la sua cifra stilistica \u00e8 contraddistinta da una costante ricerca e sperimentazione nei riguardi dei materiali e delle tipologie strutturali e da una forte vena anti-accademica entrambe alimentate, come pi\u00f9 volte affermato, da una passione totalizzante per la tecnica e il costruire. Nel 1968 partecipa alla \"XIV\" \"Triennale di Milano\", per cui realizza un padiglione. Nel 1969, a seguito della crescente fama nazionale, dovuta anche alla pubblicazione delle opere sulle riviste del settore (\"Domus (periodico)\" e \"Casabella\"), Piano realizza il padiglione per l'industria italiana all\"'Esposizione Universale\" del 1970 a Osaka. Nel 1970 Monica Pidgeon, detta la \"First lady\" dell'architettura britannica editore per 30 anni della rivista \"AD- Architectural Design\", organizza una mostra sui suoi lavori sperimentali.\nDal 2006 al 2011 ha fatto parte della giuria del Premio Pritzker.\nNel maggio 2016 prende posizione a favore della riforma Costituzionale dichiarando: \u00abAl referendum costituzionale voter\u00f2 s\u00ec. Se il Senato diventa piccolo, meno ridondante e se costa meno, \u00e8 una cosa buona.\u00bb\nNel giugno 2020, insieme ad altri architetti, chef, premi Nobel per l'economia e leader di organizzazioni internazionali, ha firmato l'appello per un'economia viola (\u00abPer un rinascimento culturale dell'economia\u00bb) pubblicato sul \"Corriere della Sera\", \"El Pa\u00eds\" e \"Le Monde\".\nLa fama internazionale: il \"Centre Georges Pompidou\" e lo stile \"high-tech\".\nCon grande sorpresa, vista la giovane et\u00e0, Piano e Richard Rogers, insieme a Gianfranco Franchini, vincono nel 1971 il concorso internazionale per la realizzazione del \"Centro Georges Pompidou\" (noto anche come \"Beaubourg\") a Parigi battendo gli altri 681 concorrenti, provenienti da 49 paesi diversi, con un progetto molto audace e con una portata rivoluzionaria per l'epoca, soprattutto considerando che si andava a inserire nel centralissimo \"4\u00ba arrondissement\", non lontano da \"Le Marais\". Considerato il manifesto dell'architettura high-tech, \u00e8 oggi uno dei monumenti di Parigi pi\u00f9 visitati. A proposito del progetto del \"Centre Pompidou\", Piano dichiar\u00f2 che l'intento era quello di realizzare:\n Il progetto d\u00e0 fama internazionale a Piano e Rogers, che nel 1977 si separano. Piano si unisce a Peter Rice (1935-1993), famoso ingegnere civile, per fondare l\"Atelier Piano &amp; Rice\".\nPi\u00f9 tardi, Piano contester\u00e0 l'utilizzo del termine \"high-tech\" in riferimento alla sua architettura, facendo notare come anche il \"Centre Pompidou\" abbia, a ben guardare, un'architettura molto legata all'artigianalit\u00e0, in cui ogni componente \u00e8 stato disegnato e realizzato su misura. La scelta di quel tipo di struttura non era dettata dall'esigenza di esaltare la tecnologia ma da \u00ab[...] una volont\u00e0 di ribellione al confinamento della cultura in luoghi specialistici, e un tentativo di farne una fabbrica, un'officina\u00bb. Il progetto secondo molti critici risente della cultura architettonica presente nell\"Architectural Association School of Architecture\" in particolare si nota l'influenza del gruppo \"Archigram\" ma soprattutto vi sono molti elementi in comune con il progetto del \"Fun Palace\", un museo di nuova concezione mai realizzato, dell'architetto Cedric Price allievo e in seguito docente presso la stessa scuola dal 1958 al 1964.\nIl \"Renzo Piano Building Workshop\".\nNel 1981 Renzo Piano fonda il \"Renzo Piano Building Workshop\", con uffici a Genova, Parigi e New York.\nNel 1988 il Comune di Genova gli affida l'incarico di ristrutturare il \"Porto Antico\", in vista delle \"Celebrazioni Colombiane\" (\"Expo '92 Genova\"), festeggiamento dei 500 anni della scoperta dell'America. Il progetto riqualifica l'area dei \"Magazzini del Cotone\" e del \"Millo\", a cui si aggiungono nuove costruzioni, come l'Acquario di Genova e il \"Bigo\", l'ascensore panoramico. L'area ha avuto un nuovo intervento di riqualificazione nel 2001, sempre a opera di Piano, in occasione del \"G8\".\nNel 1992 gli viene affidato l'incarico di ricostruire l'area di Potsdamer Platz a Berlino. I lavori si protrarranno fino al 2000 e coinvolgeranno numerosi architetti tra cui Giorgio Grassi, Hans Kollhoff, Helmut Jahn, David Chipperfield, \"Diener + Diener\" e molti altri.\nNel 1994 vince il concorso internazionale per il nuovo \"Auditorium Parco della Musica\" di Roma, inaugurato nel 2002. Nel 2004 porta a compimento la Chiesa di Padre Pio a San Giovanni Rotondo (Video). Nel 2008, dopo quasi dieci anni di progettazione e lavori, viene inaugurata poi la \"California Academy of Sciences\" di San Francisco. Tra gli edifici pi\u00f9 eco-sostenibili al mondo per la ricercatezza con cui sono stati scelti i materiali.\nNel 2006 Thomas Pritzker, \"chairman\" della \"Officer of The Pritzker Organization\" e membro della giuria che assegna il Premio Pritzker, lo sceglie per progettare la sua villa ad Aspen, che diventer\u00e0 il primo progetto di residenza privata unifamiliare di Piano.\nIl 5 luglio 2012 a Londra viene inaugurato \"The Shard\" (\"La Scheggia\"), di cui Renzo Piano \u00e8 progettista, che con i suoi 310 metri risulta in quel momento essere il pi\u00f9 alto grattacielo d'Europa e 57\u00ba al mondo.\nNello stesso 2012, viene presentato il progetto di RPBW del \"Nuovo palazzo di Giustizia\" di Parigi, un grattacielo di 160 metri che diventer\u00e0 la pi\u00f9 alta costruzione della citt\u00e0 dopo la Torre Eiffel. Contemporaneamente l'Academy of Motion Picture Arts and Sciences - l'organismo che assegna i premi Oscar - sceglie Renzo Piano e Zoltan Pali per il progetto del nuovo \"Academy Museum of Motion Pictures\" da realizzare a Los Angeles. Il CEO dell'Academy Dawn Hudson motivando la scelta dichiara: \nA Piano \u00e8 stata dedicata nel 2007 una mostra monografica alla \"Triennale di Milano\". Centrata sui quarant'anni di carriera dell'architetto, \u00e8 stata intitolata \"Renzo Piano Building Workshop - Le citt\u00e0 visibili\". In essa sono stati presentati disegni originali, progetti e modelli riguardanti fra l'altro il \"Centro Georges Pompidou\" di Parigi, la riconversione del \"Lingotto\" di Torino, la \"Cit\u00e9 Internationale\" di Lione e la ristrutturazione del \"porto antico\" di Genova.\nHa ottenuto diverse cittadinanze onorarie come quella dalla citt\u00e0 di Apricena, quando us\u00f2 la pietra della cittadina omonima per la costruzione della Chiesa di Padre Pio a San Giovanni Rotondo, e come quella dalla citt\u00e0 di Sarajevo in Bosnia.\nPiano, che \u00e8 anche ambasciatore dell'UNESCO, \u00e8 entrato, nel maggio 2007, a far parte della squadra del sindaco di Genova Marta Vincenzi come consulente all'urbanistica sulla base di un progetto che porter\u00e0 a definire le linee della citt\u00e0 del \"terzo millennio\". Renzo Piano \u00e8 inoltre consulente all'urbanistica presso il comune di Trento, dove \u00e8 attualmente in costruzione il nuovo quartiere \"Le Albere\" nell'area ex-Michelin basato su un suo progetto.\nNel 2010 il \"Renzo Piano Building Workshop\" \u00e8 inoltre il primo studio di Architettura per fatturato sia in Francia, con \u20ac, sia in Italia, con \u20ac dichiarati.\nLa \"Fondazione Renzo Piano\".\nNel 2004, a Genova, viene costituita la \"Fondazione Renzo Piano\", un ente \"no-profit\" dedicato alla promozione di diverse attivit\u00e0, tra cui la conservazione e valorizzazione dell'archivio dello \"Studio Renzo Piano\", formazione e didattica rivolta ai giovani architetti, comprese borse di studio, pubblicazione di libri e promozione di mostre. La fondazione \u00e8 finanziata da Renzo Piano e dal \"Renzo Piano Building Workshop\", oltre che con i proventi dei diritti sull'uso del materiale degli archivi per mostre e pubblicazioni. La fondazione promuove \"stage\" presso gli uffici della \"RPBW\" di Genova e Parigi rivolti a 15 studenti iscritti all'ultimo anno della Facolt\u00e0 di Architettura.\nSenatore a vita.\nDal 30 agosto 2013 \u00e8 senatore a vita della Repubblica Italiana, nominato dal presidente Giorgio Napolitano.\nSu sua disposizione l'ufficio che gli spetta quale membro della camera alta italiana \u00e8 stato messo a disposizione di un gruppo di 30 giovani architetti fra i 29 e i 38 anni, selezionati tra le oltre 600 candidature. Il team, chiamato \"G124\" e finanziato con lo stipendio da senatore di Piano, concentrer\u00e0 la sua attivit\u00e0 sul recupero e sulla trasformazione delle periferie italiane.\nLa sua nomina, insieme a quelle contemporanee del fisico Carlo Rubbia e del direttore d'orchestra Claudio Abbado, hanno creato polemiche nel PDL per la posizione critica di Piano nei confronti di Silvio Berlusconi. Due anni prima Piano durante un'intervista al \"Time\" aveva dichiarato: \nDurante la 174\u00aa seduta pubblica del Senato di gioved\u00ec 23 gennaio 2014 ha tenuto un discorso di commemorazione in memoria dell'amico e collega senatore Claudio Abbado, appena scomparso.\nNell'ottobre del 2017 \u00e8 intervenuto nel dibattito sull'approvazione dello Ius Soli entro la fine della XVII Legislatura definendo il no all'approvazione della legge come un atto di crudelt\u00e0 e aderendo allo sciopero della fame assieme ad altre personalit\u00e0 politiche tra cui il Ministro delle Infrastrutture e Trasporti Graziano Delrio.\nPubblicazioni.\n(Edizione americana, \"The Renzo Piano Logbook\", \"Monacelli Press\", New York 1997; Edizione giapponese, \"Toto\", Tokyo 1998) "}
{"id": "774234", "revid": "287204", "url": "https://it.wikipedia.org/wiki?curid=774234", "title": "Kuehneromyces", "text": "Kuehneromyces \u00e8 un genere di funghi basidiomiceti appartenente alla famiglia Strophariaceae.\nAttualmente questo taxon non \u00e8 in uso, al suo posto viene infatti preferito il genere \"Pholiota\" (Fr.) P. Kumm..\nSpecie di \"Kuehneromyces\".\nLa specie tipo \u00e8 \"Kuehneromyces mutabilis\" (Schaeff.) Singer &amp; A.H. Sm. (1946), altre specie incluse sono:"}
{"id": "774242", "revid": "1232112", "url": "https://it.wikipedia.org/wiki?curid=774242", "title": "Riccardo Pazzaglia", "text": "Biografia.\nNato e cresciuto a Napoli nel rione Sanit\u00e0, Riccardo Pazzaglia nel 1952 si diploma in regia al Centro sperimentale di cinematografia di Roma, avendo come docenti Alessandro Blasetti, Vittorio De Sica e Roberto Rossellini. Da quell'anno, comincia un'intensa attivit\u00e0 di documentarista e sceneggiatore (firma fra l'altro il soggetto del film del 1957 \"Lazzarella\"). Il suo film di esordio, \"L'onorata societ\u00e0\" (1960), \u00e8 una dissacrazione della mafia; secondo film della coppia Franco Franchi e Ciccio Ingrassia.\nSeguono il mediometraggio \"La fabbrica dei soldi\" (1965), con Salvo Randone, e \"Farfallon\" (1974), satira del sistema carcerario, sia repressivo che permissivo, nonch\u00e9 parodia del pi\u00f9 noto film \"Papillon\". Negli anni sessanta partecipa al programma radiofonico \"Radio ombra\" e nel 1985 alla trasmissione televisiva \"Quelli della Notte\", di Renzo Arbore, nella quale interpreta un ruolo da filosofo. Negli anni ottanta \u00e8 autore di vari libri, come \"Il brodo primordiale\" (1985), seguito da \"La stagione dei bagni\" (1987) e \"Partenopeo in esilio\" (1989).\nDall'opera di satira sociale \"Separati in casa\" trae la sceneggiatura del film omonimo, basato sulle vicissitudini di due coniugi (interpretati da Pazzaglia stesso e da Simona Marchini), costretti a vivere da separati nella stessa abitazione a causa della carenza di alloggi. \u00c8 anche autore di alcune canzoni interpretate da Domenico Modugno come \"Sole, sole, sole\", \"Lazzarella\", \"Io, mammeta e tu\", \"O ccaf\u00e8\", \"Meraviglioso\" (colonna sonora del film di Giovanni Veronesi \"Italians\") e da Joe Sentieri (\"Lei\", finalista al Festival di Sanremo 1961).\nHa inoltre scritto assieme a Gianni Boncompagni \"La scala buia\", cantata da Mina su musiche di Franco Bracardi.\nNarratore di storia, Riccardo Pazzaglia ha descritto le vicende della seconda met\u00e0 dell\"800 nella \"Trilogia dell'800\": ne \"Il regno dei due cognati\" racconta il decennio francese a Napoli e il doppio regno di Giuseppe Bonaparte e Gioacchino Murat, in \"Garibaldi ha dormito qui\" (vincitore del Premio Cimitile) racconta la fine del Regno delle Due Sicilie fino alla difesa di Gaeta, mentre ne \"La Repubblica romana ha i giorni contati\" tratta degli ultimi giorni della Repubblica Romana del 1849.\nIn teatro, ha partecipato a numerose commedie, tra cui \"La gnoccolara\" di Pietro Trinchera, \"La moglie fatta in casa\", scritta in doppi settenari e ispirata a \"La scuola delle mogli\" di Moli\u00e8re e \"Cirano\", commedia musicale con musiche di Domenico Modugno. Nel 1993 partecipa all'incontro che dar\u00e0 origine al Movimento culturale \"Neoborbonico\", in occasione del quale presenta una versione rivista dell'inno delle Due Sicilie.\nNel 1968, per Radiodue, creava - con Corrado Martucci - il programma \"Radio Ombra\" rinnovando il linguaggio radiofonico. Nel 1969, sempre per Radiodue, con \"L'altra radio\", prosegue il suo discorso innovativo, affiancando agli attori della sede Rai di Via Asiago, degli sconosciuti professionisti in altri campi, per dar vita a convegni e dibattiti dai toni surreali. Seguono, per circa vent'anni, per le tre reti Rai, programmi di cui \u00e8 autore e - sempre pi\u00f9 spesso - anche conduttore: \"Il Giocone\", \"Un altro giorno\", \"A tutte le radioline in ascolto\", \"Anni folli\", \"Concerto per umorista e orchestra\", \"Pranzo alle otto\" e altri.\nNel 1984 firma come autore, insieme a Renzo Arbore, il programma \"Cari amici vicini e lontani\", dedicato ai sessant'anni della radio. L'anno seguente \u00e8 uno dei brillanti protagonisti del celebre programma comico \"Quelli della notte\", ideato e condotto da Arbore. Nel 1988 \u00e8 autore, con Pier Francesco Pingitore, di \"Cocco\", che conduce con Gabriella Carlucci. All'interno di questo show si ritaglia uno spazio satirico - della durata di soli tre minuti - intitolato appunto \"Tre minuti per me\". Dallo stesso anno, e per molte puntate fino al 2002, \u00e8 ospite del \"Maurizio Costanzo Show\".\n\u00c8 morto a Roma, il 4 ottobre 2006, all'et\u00e0 di 80 anni.\nEra il padre dell'attore Massimiliano Pazzaglia."}
{"id": "774251", "revid": "123518101", "url": "https://it.wikipedia.org/wiki?curid=774251", "title": "Alfano di Salerno", "text": "Biografia.\nNato a Salerno intorno al 1015 da una nobile famiglia imparentata con Guaimario III, Principe Longobardo di Salerno, fu monaco in Santa Sofia a Benevento, quindi a Montecassino. Quando Guaimario IV, \u00absucceduto al padre nel 1031, portava il Principato a non mai vista grandezza\u00bb, divenne abate del monastero di San Benedetto a Salerno e poi arcivescovo della citt\u00e0 nel 1058. Personaggio eclettico: medico della Scuola Medica Salernitana, scrittore, poeta e architetto. Fu autore di diversi \"Inni\" a carattere sacro, la cui ispirazione rivela una notevole conoscenza della poetica di Orazio, ma \u00e8 ricordato soprattutto per essere stato uno dei principali esponenti tra gli intellettuali benedettini del medioevo. La sua figura \u00e8 legata a quella dell'abate di Montecassino Desiderio (futuro papa Vittore III) di cui fu intimo amico; insieme a quest'ultimo promosse una riforma morale e politica della Chiesa. Alfano gli present\u00f2 anche il famoso medico e traduttore dall'arabo Costantino l'Africano. Desiderio accolse Costantino a Montecassino \u00aboffrendogli la possibilit\u00e0 di continuare a tradurre e scrivere opere di medicina, una delle quali \u2013 il \"De stomacho\" \u2013 fu dedicato allo stesso Alfano\u00bb.\nPartecip\u00f2 al concilio di Melfi, a quello di Salerno e al concilio di Roma. Nella sua opera pastorale Alfano I eresse nel 1058 la diocesi di Nusco e consacr\u00f2 Sant'Amato Landone suo primo vescovo. Nel 1063, si rec\u00f2 a Costantinopoli con il principe di Salerno Gisulfo II per promuovere una lega anti-normanna, ma Gisulfo, a sua insaputa, lo lasci\u00f2 in ostaggio all'imperatore d'oriente. A Costantinopoli Alfano ebbe occasione di studiare testi medici e filosofici greci e bizantini, in particolare Nemesio di Emesa. Riusc\u00ec a fuggire e a tornare in Italia dove fu accolto dal normanno Roberto il Guiscardo e dalla moglie Sichelgaita di Salerno, sorella di Gisulfo. Nel 1076 il Guiscardo conquist\u00f2 Salerno ed Alfano fece da mediatore, nella delicata fase di transizione, tra longobardi e normanni. Alfano ispir\u00f2 e guid\u00f2 la costruzione del Duomo di Salerno eretto da Roberto il Guiscardo e consacrato da Gregorio VII nel 1084.\nOpere.\nAlfano fu un raffinato scrittore, dalle cui opere emerge una perfetta padronanza della lingua greca e una profonda conoscenza dei classici greci e latini. Tra i suoi componimenti si ricordano:\nIn campo medico tradusse dal greco il \"Premnon Physicon\" o \"De Natura Hominis\" di Nemesio e fu autore di diverse opere tra cui:\nLa sopravvivenza di tali opere, non pervenuteci in originale, \u00e8 stata affidata a successive rielaborazioni, che testimoniano l'impulso che esse dettero alla successiva ricerca e pratica medica."}
{"id": "774253", "revid": "767487", "url": "https://it.wikipedia.org/wiki?curid=774253", "title": "Aakenustunturi", "text": "Aakenustunturi \u00e8 un colle finlandese situato in Lapponia.\nStoria.\nIl 24 febbraio 1943 vi si schiant\u00f2 un aereo Junkers Ju 52 della tedesca Luftwaffe, parti del relitto si trovano ancora sul luogo dell'incidente.\nDal dicembre 2004 fa parte del parco nazionale di Pallas-Yll\u00e4stunturi.\nGeografia.\nQuesto rilievo si trova nei pressi della citt\u00e0 di Kittil\u00e4. \u00c8 considerato un'oasi selvaggia tra le montagne del nord e meta di escursionisti; Nei suoi boschi si trovano alcune villette di pregio e per questo pu\u00f2 essere considerato un caratteristico \"quartiere di lusso\" nell'ambito della cultura finlandese."}
{"id": "774254", "revid": "198277", "url": "https://it.wikipedia.org/wiki?curid=774254", "title": "Jaime Pressly", "text": "Biografia.\nNasce in Carolina del Nord da James Liston Pressly Sr. e da Brenda Sue Smith; ha due fratelli, Jessica e James Liston Jr. Studia per undici anni danza e ginnastica e, grazie a queste sue abilit\u00e0, viene scelta per un ruolo nella serie televisiva di breve durata \"Push\". All'et\u00e0 di quattordici anni era gi\u00e0 diventata la portavoce della sua agenzia di moda, la \"International Cover Model Search\", iniziando a lavorare come modella negli USA, in Italia e in Giappone. Frequenta le superiori alla \"Costa Mesa High School\" in California dove la madre si era trasferita dopo il divorzio.\nAlcuni sostengono che nel 1998, Jamie Pressly si sia sposata con un uomo di nome Brodie Mitchell; voce smentita dalla stessa Pressly che afferm\u00f2 di conoscerlo appena. Ha avuto tra il 2000 e il 2001 una relazione con Simon Rex, conosciuto durante le riprese della serie \"Jack &amp; Jill\". Nell'ottobre del 2006 si fidanza con il DJ di origini cubane Eric Calvo, che frequentava da un anno e mezzo. L'11 maggio 2007 nasce il loro figlio Dezi James. La coppia fa sapere che Dezi sarebbe stato educato bilingue, inglese e spagnolo, per onorare le origini di DJ. I due si sono separati nel novembre del 2008.\nIn un'intervista all'\"Enquire\" nel 2006, ha rivelato che era in possesso del biglietto di uno degli aerei schiantatisi contro il World Trade Center durante gli attentati dell'11 settembre 2001, ma che quel giorno decise di non prendere il volo, in quanto partiva troppo presto. Nel luglio del 2009 si \u00e8 fidanzata con l'avvocato Simran Singh, che ha poi sposato il 26 settembre 2009 al \"Dick Clark Estate\", su una scogliera che si affaccia sull'Oceano Pacifico. Alla cerimonia ha preso parte anche il figlio Dezi James, nato dalla sua precedente relazione. La coppia si \u00e8 separata all'inizio del 2011.\nNell'ottobre 2017 \u00e8 diventata madre di due gemelli.\nCarriera.\nLa carriera di Jaime Pressly parte nell'ombra di film di serie B. Ottiene il suo primo ruolo di rilievo nel thriller erotico ' del 1997, dove interpreta la \"dark lady\" Violet. L'anno dopo interpreta il personaggio ricorrente dell'assassina Mika nella serie televisiva ', e nel 1999 ottiene il ruolo fisso della provocante ballerina Audrey nella sitcom \"Jack &amp; Jill\", accanto ad Ivan Sergei, Amanda Peet ed al suo futuro compagno Simon Rex. Al termine della serie, Jaime partecipa con piccoli camei irrilevanti a film decisamente modesti, e in altri con un buon successo di pubblico, come \"Non \u00e8 un'altra stupida commedia americana\" e \"Torque - Circuiti di fuoco\". Nel marzo del 1998 e nel febbraio del 2004, Jaime posa nuda per la rivista \"Playboy\".\nNel 2001 Jaime Pressly diventa la nuova portavoce della linea cosmetica di Liz Claiborne e del suo profumo \"Lucky You\"; nel 2002, la viene eletta all'ottavo posto nella classifica delle \"102 donne pi\u00f9 sexy del mondo\" dalla rivista \"Stuff\". Nel 2003 lancia una linea d'intimo chiamata \"J'Aime\" che in seguito diventa una linea d'abbigliamento per ogni occasione, mentre nel maggio del 2006 posa nuovamente senza veli, stavolta per la rivista \"Allure\".\nJaime Pressly \u00e8 anche apparsa in diversi videoclip musicali, tra cui \"Girls of Summer\" degli Aerosmith, \"It's a Beautiful Day\" di Michael Bubl\u00e9 e \"Tainted Love\" di Marilyn Manson. Nel 2005 arriva al successo con l'interpretazione di Joy Turner nella sitcom \"My Name Is Earl\", che le fa avere due nomination agli Emmy Award, la seconda delle quali si tramuta nella sua prima vittoria come \"miglior attrice in una serie comica emergente\". Ha anche presentato il 7 ottobre 2006 una puntata dello show \"Saturday Night Live\".\nDoppiatrici italiane.\nNelle versioni in italiano dei suoi film, Jaime Pressly \u00e8 stata doppiata da:"}
{"id": "774255", "revid": "287204", "url": "https://it.wikipedia.org/wiki?curid=774255", "title": "Le porte di Damasco", "text": "Le porte di Damasco \u00e8 un romanzo giallo scritto da Agatha Christie e pubblicato nel 1973, stampato dalla Arnoldo Mondadori Editore nella collana Il Giallo Mondadori con il numero 1611. Fu l'ultima opera scritta dalla Christie: gli ultimi romanzi pubblicati prima della sua morte, infatti, erano gi\u00e0 stati stesi da vari anni. Protagonisti del racconto sono Tommy e Tuppence.\nPersonaggi.\n Tommy e Tuppence Beresford, una coppia di anziani investigatori dilettanti\n Albert, il loro cameriere, ora vedovo\n Deborah, la loro figlia, sposata e madre di tre figli (Andrew, Janet e Rosalie)\n Hannibal, il suo cagnolino nero, un Manchester Terrier\n Isaac il vecchio giardiniere\n Miss Little, una donna alta ed espansiva, soprannominata \"The Community Trumpet\"\n Miss Price-Ridley, una signora spigolosa con molti denti\n La signora Lupton, una vecchia signora che cammina su due bastoni\n Signorina Bolland, vive vicino alla canonica\n Il vicario\n Miss Griffin, un'anziana signora intelligente sulla novantina\n Clarence, ragazzo della porta accanto, 13 anni, con capacit\u00e0 di investigazione\n Signor Albert Crispin, agente segreto dell'intelligence\n Sig. Robinson, ufficiale molto anziano dell'intelligence\n Colonnello Pikeway, ufficiale dell'intelligence\nColonnello Atkinson, ufficiale dell'intelligence\nTrama.\nSiamo nei primi anni '70, Tommy e Tuppence si trasferiscono in un quieto villaggio. Mentre sistemano la casa acquistata da poco, s'imbattono in un libro che contiene un messaggio: \"Marie Jordan non \u00e8 morta di morte naturale. L'ha uccisa uno di noi. Io so chi \u00e8 stato.\" Chi ha scritto questo messaggio? Chi era Marie Jordan? Chi l'ha uccisa? A queste domande tenteranno di rispondere i coniugi Beresford, tornando alla vita avventurosa che avevano vissuto nel dopoguerra."}
{"id": "774256", "revid": "1543377", "url": "https://it.wikipedia.org/wiki?curid=774256", "title": "Boris Izaguirre", "text": "\u00c8 stato sceneggiatore di telenovelas famose come \"Rub\u00ed\" o \"La dama de Rosa\". In Spagna, ha scritto sceneggiature ed ha partecipato ai programmi \"Cr\u00f3nicas Marcianas\" con Xavier Sard\u00e0 o \"Channel n\u00ba4\" con Ana Garc\u00eda-Si\u00f1eriz.\nHa scritto gli articoli in pubblicazioni come \"Zero, El Pa\u00eds Semanal, Fotogramas\" e \"Marie Claire\".\nNel 2006 si \u00e8 sposato con suo marito Rub\u00e9n Nogueira.\nIl romanzo \"Villa Diamante\" \u00e8 stato finalista al Premio Planeta nel 2007."}
{"id": "774257", "revid": "4255", "url": "https://it.wikipedia.org/wiki?curid=774257", "title": "Alfano I", "text": ""}
{"id": "774263", "revid": "1543377", "url": "https://it.wikipedia.org/wiki?curid=774263", "title": "Cherso (citt\u00e0)", "text": "Cherso (in croato \"Cres\", pronuncia ; in greco antico \u03a7\u03ad\u03c1\u03c3\u03bf\u03c2, \"Ch\u00e8rsos\") \u00e8 una citt\u00e0 della Croazia di abitanti (2011), capoluogo dell'isola omonima nella regione litoraneo-montana.\nL'abitato di Cherso - che pur essendo relativamente piccolo gode del riconoscimento ufficiale di \"citt\u00e0\" - \u00e8 il capoluogo del comune omonimo, che occupa i due terzi settentrionali dell'isola di Cherso. \u00c8 la capitale storica dell'isola, anche se nell'antichit\u00e0 tale ruolo era rivestito dalla citt\u00e0 di Ossero, situata di fronte all'isola di Lussino.\nMonumenti e luoghi d'interesse.\nCherso conserva parti dell'antica cinta muraria, nonch\u00e9 numerosi palazzi risalenti al dominio veneziano. Degni di nota sono una porta col leone marciano, la torre dell'orologio e la loggia, di foggia rinascimentale. Cherso diede anche i natali al filosofo Francesco Patrizio, la cui casa \u00e8 oggi un museo a lui dedicato. Cherso fece parte della Repubblica di Venezia all'interno dello Stato da Mar fino alla caduta della Repubblica nel 1797.\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Cherso \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\".\nAll'inizio del XX secolo Cherso si presentava mistilingue. Graziadio Ascoli classific\u00f2 la citt\u00e0 come italiana con presenze slave. Tra le due guerre mondiali la maggior parte degli abitanti di Cherso si dichiar\u00f2 italiana. In seguito all'esodo giuliano dalmata, durante e dopo la seconda guerra mondiale, la maggioranza italiana lasci\u00f2 la cittadina per riparare a Trieste ed in altri centri d'Italia. Altri emigrarono anche all'estero. Oggi a Cherso, secondo il censimento del 2011 \u00e8 presente una minoranza di madrelingua italiana, il 3,27% della popolazione complessiva che costituisce la locale \"Comunit\u00e0 degli Italiani di Cherso \"Francesco Patrizio\"\". Il sodalizio aderisce all'Unione Italiana.\nGeografia antropica.\nLocalit\u00e0.\nIl comune di Cherso \u00e8 diviso in 27 insediamenti (\"naselja\") di seguito elencati. Tra parentesi il nome in lingua italiana."}
{"id": "774264", "revid": "1793900", "url": "https://it.wikipedia.org/wiki?curid=774264", "title": "Stretti della Florida", "text": "Gli Stretti della Florida sono una serie di zone di mare che delimitano le propaggini meridionali della Florida. In questa zona di mare passa la corrente della Florida, la propaggine iniziale della corrente del Golfo, che comincia nel golfo del Messico.\nI diritti di sfruttamento dei beni del sottosuolo marino (petrolio e gas naturale nella fattispecie) sono stati sanciti da un trattato del 1977 tra gli Stati Uniti d'America e Cuba. . Alcuni studi geologici parlano di risorse quantitativamente importanti."}
{"id": "774265", "revid": "879070", "url": "https://it.wikipedia.org/wiki?curid=774265", "title": "Monti Altaj", "text": "I monti Altaj o monti Altai (; mongolo: \u0410\u043b\u0442\u0430\u0439\u043d \u043d\u0443\u0440\u0443\u0443 [\"Altajn Nuruu\"]; cinese: ) sono un complesso sistema montuoso dell'Asia che si estende per circa 2000\u00a0km in direzione sud-est/nord-ovest dal deserto del Gobi al bassopiano della Siberia occidentale, attraverso Cina, Mongolia, Russia e Kazakistan. Questa frastagliata catena montuosa deve il nome al termine turco-mongolo \"altan\", che significa \u00abdorato\u00bb.\nIl sistema viene suddiviso in tre zone principali: l'Altaj propriamente detto (noto in passato come Altaj Sovietico o Grande Altaj), l'Altai della Mongolia e l'Altaj del Gobi. Un monte dell'Altaj propriamente detto, il Belucha \u2013 che culmina a 4506 m \u2013 \u00e8 la vetta pi\u00f9 alta della catena. In passato queste montagne erano remote e scarsamente popolate, ma nel XX secolo esse si sono aperte a un estensivo sfruttamento minerario e gli antichi stili di vita delle popolazioni locali sono stati rapidamente trasformati.\nDa questa catena montuosa prende il nome la speculata famiglia linguistica delle lingue altaiche.\nGeografia.\nMorfologia.\nL'Altaj si estende nella Repubblica dell'Altaj della Russia asiatica, nell'estremit\u00e0 orientale del Kazakistan e nell'estremit\u00e0 settentrionale della regione cinese dello Xinjiang. Una cintura di colline pedemontane settentrionali separa gli Altaj dal bassopiano della Siberia occidentale, mentre a nord-est gli Altaj confinano con i monti Saiani Occidentali (o Zapadnyj). Dal Picco H\u00f9jt\u0117n, che culmina a 4374\u00a0m nel punto di confine tra Russia, Mongolia e Cina, si dipartono: l'Altaj della Mongolia (Mongol Altajn Nuruu), che si dirige verso sud-est e successivamente verso est, i monti Sajljugem (verso nord-est) e gli Altaj meridionali (verso ovest). Le propaggini occidentali dell'Altaj mongolo costituiscono parte del confine tra Mongolia e Cina. L'Altaj del Gobi (Gov\u012d Altajn Nuruu) ha inizio circa 500\u00a0km a sud-ovest di Ulan Bator, la capitale della Mongolia, e domina le regioni meridionali del Paese, svettando al di sopra delle distese del Gobi.\nGeologia.\nL'Altaj si \u00e8 formato durante il grande sollevamento orogenetico avvenuto tra 500 e 300 milioni di anni fa ed \u00e8 stato eroso, nel corso delle epoche geologiche, fino a divenire un penepiano (un altopiano dolcemente ondulato con vette generalmente armoniose). Iniziati durante il Quaternario (gli ultimi 2,6 milioni di anni), nuovi sollevamenti crearono magnifiche vette di considerevoli dimensioni. I terremoti sono ancora comuni nella regione lungo una faglia nella crosta terrestre; tra i terremoti pi\u00f9 recenti ricordiamo quello avvenuto nei pressi del lago Zajsan nel 1990. La glaciazione del Quaternario ha agito come una gigantesca raspa sulle montagne, dando loro contorni pi\u00f9 aspri, e trasformando le valli a forma di V in valli a forma di U; anche l'erosione dei fiumi \u00e8 stata massiccia e ha impresso il proprio segno sul paesaggio.\nCome risultato di queste differenti forze geologiche, le vette pi\u00f9 alte dell'Altaj odierno - in particolare i monti del Katun, i Severo-\u010cujskij (\u010cujskij Settentrionali) e i Ju\u017eno-\u010cujskij (\u010cujskij meridionali) - svettano a pi\u00f9 di 4000 m di altitudine, correndo latitudinalmente nelle zone centrali e meridionali del settore della catena montuosa che ricade entro i confini della Repubblica dell'Altaj. I Tabyn-Bogd-Ola (in mongolo: Tavan Bogd Uul), i M\u00f6nh Hayrhan Uul, e altre catene occidentali dell'Altaj della Mongolia raggiungono quote leggermente inferiori. Le vette pi\u00f9 elevate sono molto pi\u00f9 aspre e rocciose delle loro equivalenti alpine, ma le catene e i massicci dell'Altaj medio, a nord e a ovest, presentano creste di circa 2500 m, i cui contorni pi\u00f9 morbidi tradiscono le loro origini a partire da antiche superfici levigate. Le valli sono comunque frastagliate e simili a gole. Le creste sono separate da cavit\u00e0 strutturali (tra le quali ricordiamo i bacini di \u010cuja, Kuraj, Ujmon e Kansk), riempite da depositi non consolidati che formano paesaggi tipici della steppa. Qua l'altitudine \u00e8 compresa tra i 500 e i 2000 m sul livello del mare.\nLe dislocazioni estreme subite dall'Altaj nel corso delle ere geologiche hanno portato alla formazione di una gran variet\u00e0 di tipi di rocce, molti dei quali alterati da attivit\u00e0 magmatiche e vulcaniche. Vi sono grandi accumuli di sedimenti non consolidati, geologicamente giovani, in numerose depressioni intermontane. Le strutture tettoniche ospitano giacimenti commercialmente sfruttabili di ferro, di alcuni metalli non ferrosi e rari quali mercurio, oro, manganese e tungsteno, e di marmo.\nClima.\nIl clima della regione \u00e8 rigidamente continentale: a causa dell'influenza del grande anticiclone asiatico, un'area di alta pressione, gli inverni sono straordinariamente lunghi e rigidi. Le temperature di gennaio variano tra i -14\u00a0\u00b0C e i -32\u00a0\u00b0C nelle depressioni riparate del settore orientale, mentre nelle steppe del Chu le temperature possono spingersi addirittura a -60\u00a0\u00b0C. Vi sono occasionali aree ricoperte dal permafrost (terreno che presenta una temperatura inferiore al punto di congelamento per due o pi\u00f9 mesi) che ricopre grandi distese della Siberia settentrionale. Le temperature di luglio sono calde e persino roventi - nelle ore diurne si possono raggiungere i 24\u00a0\u00b0C, o addirittura i 40\u00a0\u00b0C sulle pendici pi\u00f9 basse -, ma le estati sono brevi e gelide in gran parte delle zone pi\u00f9 elevate. Nel settore occidentale, soprattutto tra i 1500 e i 2000 m di quota, le precipitazioni sono elevate: circa 500\u20131000\u00a0mm di pioggia, o persino 2000\u00a0mm, possono cadere nel corso dell'anno. Questo valore scende a un terzo del totale dirigendosi verso est, e in alcune zone la neve non cade affatto. I ghiacciai ammantano i fianchi delle vette pi\u00f9 elevate; in tutto se ne contano circa 1500, che ricoprono una superficie di circa 650\u00a0km\u00b2.\nIdrografia.\nL'Altaj propriamente detto e l'Altaj della Mongolia sono intersecati da una rete di fiumi rapidi e turbolenti, alimentati soprattutto dallo scioglimento delle nevi e dalle piogge estive, che talvolta provocano inondazioni in primavera ed estate. Tra i maggiori ricordiamo il Katun, il Buchtarma e il Bija - tutti affluenti dell'Ob. I fiumi dell'Altaj del Gobi sono pi\u00f9 brevi, meno profondi e spesso ghiacciati in inverno e in secca in estate. Nella regione sono presenti pi\u00f9 di 3500 laghi, la maggior parte dei quali di origine tettonica o glaciale. Quelli dell'Altaj del Gobi hanno spesso acque estremamente salate.\nFlora.\nSull'Altaj si possono distinguere all'incirca quattro diverse zone di vegetazione: il subdeserto di montagna, la steppa di montagna, la foresta di montagna e la regione alpina. Il primo, che si rinviene sulle pendici inferiori e nelle depressioni dell'Altaj della Mongolia e del Gobi, riflette le elevate temperature estive e le scarse precipitazioni: la flora, piuttosto scarsa, comprende piante xerofile (resistenti alla siccit\u00e0) e alofile (che tollerano la salinit\u00e0). La zona delle steppe di montagna si spinge fino a 600 m di quota a nord e a 2000 m di quota a sud e a est. Prati e steppe di erbe miste sono caratterizzate da zolle di erba, specie di piante foraggere e arbusti tipici della steppa. La zona delle foreste di montagna \u00e8 per lo pi\u00f9 caratteristica dell'Altaj propriamente detto; essa ricopre circa i sette decimi del territorio, per lo pi\u00f9 nelle regioni montuose medie e inferiori. Le foreste si incontrano fino a 2000 m di quota, ma possono spingersi fino a 2400 m sui versanti pi\u00f9 aridi dell'Altaj centrale e orientale. Sono costituite soprattutto da conifere - larici, abeti e pini (compreso il pino siberiano) - ma vi sono inoltre vaste aree ricoperte da foreste secondarie di betulle e pioppi tremuli. La fascia forestale \u00e8 praticamente inesistente nell'Altaj della Mongolia e del Gobi, ma gruppetti isolati di conifere crescono nelle vallate fluviali. La vegetazione alpina - boscaglie subalpine che fanno spazio prima a prati largamente utilizzati come pascoli estivi e poi a muschi e rocce nude e ghiaccio - si rinviene unicamente sulle creste pi\u00f9 elevate.\nFauna.\nLa vita animale segue la distribuzione della vegetazione. Vari roditori popolano i semideserti di montagna e le steppe, mentre tra gli uccelli figurano aquile, sparvieri e gheppi. Molte specie sono di origine mongola - ad esempio marmotte, gerboa (dei roditori saltanti) e antilopi. Mammiferi siberiani (orsi, linci, moschi e scoiattoli) e uccelli (francolini di monte e picchi) frequentano le foreste di conifere umide. La vita animale alpina comprende stambecchi, leopardi delle nevi e argali.\nGeografia umana.\nL'Altaj propriamente detto (Repubblica dell'Altaj) \u00e8 abitato da Russi e popoli che parlano lingue altaiche come i Kazaki. Popoli altaici indigeni (come gli Altai-Kizhi) costituiscono una parte consistente della popolazione della Repubblica dell'Altaj. Loro occupazione generale \u00e8 l'allevamento del bestiame, nello specifico di bovini, ovini e cavalli, stesso discorso vale per i Kazaki. Anche i Russi in parte si dedicano all'allevamento del bestiame ma per lo pi\u00f9 all'agricoltura e all'estrazione mineraria. Grandi miniere e fonderie di minerali non ferrosi (rame, piombo e zinco) sono concentrate sui Rudnyj Altaj (\u00abAltai metalliferi\u00bb) in Kazakistan e nella Repubblica dell'Altaj. Il loro fabbisogno energetico \u00e8 fornito dalle centrali idroelettriche di \u00d6skemen e Buchtarma. La Repubblica dell'Altaj ha un'industria forestale piuttosto ben sviluppata, e non sono rare industrie per la fabbricazione di oggetti in legno e industrie leggere, comprese industrie alimentari.\nL'Altaj della Mongolia e l'Altaj del Gobi sono abitati da Mongoli Khalkha e Kazaki. L'allevamento dei cavalli \u00e8 praticato in tutta la regione. Nel nord vengono allevati soprattutto bovini e yak, mentre il sud, pi\u00f9 arido, \u00e8 pi\u00f9 adatto all'allevamento di pecore, capre e cammelli. I mandriani che vivono nelle regioni meridionali devono compiere lunghi spostamenti, al fine di compensare alla scarsit\u00e0 di acqua e cibo. Questi pastori nomadi erigono abitazioni temporanee dette iurte, o \"ger\" - strutture rotonde costituite da teli di feltro e pelli ancorate ad un'intelaiatura di legno - nelle loro aree di destinazione. Le tradizionali abitudini pastorali stanno rapidamente cedendo il passo a uno stile di vita pi\u00f9 sedentario.\nEsplorazione.\nLo studio scientifico dei monti Altaij risale solamente al XVIII secolo, ma prese slancio dopo la corsa all'oro del 1828. Geologi e geografi russi raccolsero per primi una gran massa di dati. Durante l'epoca sovietica, studi cooperativi del territorio e delle sue risorse vennero intrapresi dall'Accademia delle Scienze dell'URSS e dalla sua controparte mongola, assieme a universit\u00e0, servizi meteorologici e uffici di progettazione di entrambi i paesi. Con il crollo dell'Unione Sovietica, la Mongolia nei primi anni novanta, scienziati occidentali hanno intrapreso una serie di progetti di ricerca sulla geologia, la geomorfologia e la storia naturale della regione. Tutte queste attivit\u00e0 hanno portato alla realizzazione di mappe topografiche e geologiche dettagliate, alla scoperta di nuovi ricchi giacimenti minerari, e a una migliore comprensione dei modelli climatici che interessano le risorse idriche e le zone di pascolo. Sull'Altaj \u00e8 stata inoltre istituita una vasta riserva naturale."}
{"id": "774266", "revid": "327773", "url": "https://it.wikipedia.org/wiki?curid=774266", "title": "Fossa delle Sandwich Australi", "text": "La fossa delle Sandwich Australi \u00e8 una fossa profonda e arcuata che si trova nell'oceano Atlantico, circa 100 km a est delle isole da cui prende il nome.\nSi allunga parallelamente alla dorsale sottomarina dalla quale affiora la zolla che comprende le isole, ed \u00e8 originata dalla subduzione della porzione meridionale della placca sudamericana al di sotto della pi\u00f9 piccola zolla delle Sandwich. Dalla subduzione consegue che l'arcipelago sia un arco insulare vulcanico, con un vulcano attivo (il monte Belinda sull'isola Montagu).\nRaggiunge una profondit\u00e0 massima di 8.264 m (nell'abisso Meteor, coordinate , 122\u00a0km a nordest dell'isola di Zavodovski), e ci\u00f2 la rende la fossa pi\u00f9 profonda nell'Atlantico meridionale, la seconda nell'intero oceano, preceduta da quella di Porto Rico.\nSi sviluppa lungo 965\u00a0km, raggiungendo, con la sua porzione pi\u00f9 meridionale, la latitudine di 60\u00b0S, che la fa entrare nell'oceano Antartico e ottenere la palma di punto pi\u00f9 profondo dello stesso, alle coordinate , con profondit\u00e0 7235 metri sotto il livello del mare.\nOrigine del nome.\nIl nome della fossa, cos\u00ec come quello delle isole, \u00e8 legato all'ammiraglio britannico John Montagu, quarto conte di Sandwich (1718-1792)."}
{"id": "774267", "revid": "287204", "url": "https://it.wikipedia.org/wiki?curid=774267", "title": "Fossa di Atacama", "text": "La fossa di Atacama, detta anche fossa cileno-peruviana, \u00e8 un abisso oceanico situato lungo le coste del Pacifico orientale, che si estende per circa 5900 km a una distanza di circa 160\u00a0km dalla costa. Si estende dalla latitudine 6 00'S alla 39 00'S e tra le longitudini 81 50'W e 75 00'W.\nHa una forma allungata e stretta e si estende da Valpara\u00edso, in Cile, a Callao, in Per\u00f9, nei pressi della capitale Lima. All'altezza del Tropico del Capricorno raggiunge la sua massima profondit\u00e0: 8.055 m al di sotto del livello del mare nell\"abisso di Bartholomew\" (in inglese \"Richards Deep\").\nScorre lungo la linea di congiunzione tra due placche della crosta terrestre, dove il bordo occidentale della zolla sudamericana subduce la zolla di Nazca, con una larghezza media di 64\u00a0km, coprendo una superficie di 590\u00a0000 km\u00b2. \nLa fossa di Atacama, insieme all'avantarco e al bordo occidentale dell\"altiplano\" centrale delle Ande, delinea il declivio boliviano che aiuta a definire la pendenza andina nel Per\u00f9 meridionale, nel Cile del Nord e nella stessa Bolivia."}
{"id": "774269", "revid": "71594", "url": "https://it.wikipedia.org/wiki?curid=774269", "title": "Winnicott", "text": ""}
{"id": "774270", "revid": "5", "url": "https://it.wikipedia.org/wiki?curid=774270", "title": "Gavia (passo)", "text": ""}
{"id": "774273", "revid": "287204", "url": "https://it.wikipedia.org/wiki?curid=774273", "title": "Memorie di un cuoco d'astronave", "text": "Memorie di un cuoco d'astronave \u00e8 un romanzo fantascientifico umoristico di Massimo Mongai, vincitore del Premio Urania 1997. Ha avuto un seguito, \"Memorie di un cuoco di un bordello spaziale\"; Mongai ha inoltre curato nel 2009 un'antologia di racconti di autori vari sullo stesso soggetto, \"Guida Galattica dei Gourmet\".\nDall'opera \u00e8 strata tratta una riduzione radiofonica a puntate, trasmessa da Rai Radio 2 nel 2001. L'autore e l'editore hanno ceduto i diritti di pubblicazione dell'opera (oltre che di un altro romanzo, \"Il gioco degli immortali\") all'associazione liber liber, per cui \u00e8 disponibile gratuitamente come eBook.\nTrama.\nIl romanzo narra dell'esperienza di un giovane cuoco terrestre imbarcato su un'astronave come vice Chef che diventa subito Chef per indisposizione del capo.\nLe vicende sono suddivise in racconti autonomi sulle varie vicende capitategli durante i tre anni di crociera. Le storie dimostrano l'importanza del cibo nelle relazioni e grazie al protagonista viene salvata la galassia dalla distruzione.\nTemi.\nLe vicende del protagonista, Rudy \"Basilico\" Turturro, pare siano in parte autobiografiche; nella postfazione l'autore infatti racconta di aver avuto l'ispirazione durante una sua esperienza reale di cucina, su una barca, come del resto la lezione di \"Filosofia del Cibo\", ricorda molto una lezione di filosofia del diritto (l'autore \u00e8 laureato in giurisprudenza).\nNel romanzo sono esposte varie idee dell'autore, tra cui il principio di tolleranza e di uguaglianza di tutte le razze del cosmo. La futura comunit\u00e0 galattica, detta \"l'Agor\u00e0\", che pare rispecchiare le idee dell'autore, \u00e8 antiproibizionista, liberale, libera in materia sessuale con controllo demografico, antirazzista.\nLa \"lingua aliena\" e le ricette.\nIl romanzo, realizzato con un certo humor, contiene anche una serie di ricette realmente realizzabili (a condizione di sostituire gli ingredienti \"alieni\" con gli equivalenti terrestri.)\nUna delle trovate dell'autore, infatti, \u00e8 quella del linguaggio \"alieno\", che, a differenza della maggioranza delle altre lingue immaginarie, \u00e8 un italo - romanesco scritto all'inglese.\nAd esempio: \"Tuk-kkhee-no\" = tacchino. Cos\u00ec decifrati, i piatti divengono commestibili.\nLe ricette inserite alla fine di ogni capitolo spaziano da quelle pi\u00f9 comuni, come la carbonara, a quelle pi\u00f9 esotiche. Una delle ricette contiene quella che sulla Terra \u00e8 la Cannabis sativa, volgarmente detta marijuana."}
{"id": "774275", "revid": "1568601", "url": "https://it.wikipedia.org/wiki?curid=774275", "title": "Salar de Atacama", "text": "Il Salar de Atacama \u00e8 un lago salino del Cile, situato nella regione di Antofagasta. In pieno deserto si trova il comune (meno di 5.000 abitanti) di San Pedro de Atacama (altezza di ca. 2.500 m s.l.m.) situato nella provincia di El Loa.\nIl sale presente nella depressione proviene dalla dissoluzione dei sali minerali presenti nel suolo vulcanico, apportati dalle precipitazioni atmosferiche sulla catena delle Ande.\nIn un primo tempo l'acqua meteorica filtra nel suolo, dove si deposita accumulando i sali minerali. In seguito le acque sotterranee affiorano nella depressione del Salar de Atacama, per poi evaporare, dando origine ad un accumulo dei sali minerali, che formano una crosta solida."}
{"id": "774278", "revid": "123594407", "url": "https://it.wikipedia.org/wiki?curid=774278", "title": "Alla deriva (romanzo)", "text": "Alla deriva \u00e8 un romanzo giallo scritto da Agatha Christie pubblicato nel 1948; il titolo originale, \"Taken at the flood\", \u00e8 tratto dalla tragedia Giulio Cesare di Shakespeare. Nei suoi romanzi la Christie usa citazioni e riferimenti a opere che l'hanno particolarmente colpita o che trovi calzanti per la trama della storia. \u00c8 il caso di questo romanzo in cui sfrutta il titolo e il personaggio di un'opera di Tennyson, oppure di altri romanzi e opere di famosi scrittori inglesi. Come esempio citiamo Le porte di Damasco, Sento i pollici che prudono, Poirot si annoia e Il ritratto di Elsa Greer.\nTrama.\nIntroduzione.\nLa famiglia Cloade vive sotto l'ala protettrice del capofamiglia Gordon, residente a Furrowbank, villa nel villaggio di Warmsley Vale, poco distante da Londra . Ma quando costui muore durante i bombardamenti di Londra durante la Seconda guerra mondiale, tutto cambia per la famiglia. Prima di tutto \u00e8 morto chi provvedeva ai loro bisogni economici, ma soprattutto ha lasciato tutto alla giovane vedova, Rosaleen, che secondo loro li ha defraudati dell'eredit\u00e0. Compare poi sulla scena un certo Enoch Arden, che risulterebbe essere il primo marito della giovane Rosaleen, dato per morto. Allora la vedova Cloade sarebbe bigama e non le spetterebbe l'eredit\u00e0. La famiglia spera sia cos\u00ec, ma Arden viene ucciso. \nMentre si trova al Coronation Club durante un allarme aereo nel 1944, Hercule Poirot sente il maggiore Porter parlare di Gordon Cloade, che \u00e8 rimasto ucciso durante un bombardamento aereo con tutta la sua servit\u00f9. Gli unici sopravvissuti sono la giovane vedova, Rosaleen, e suo fratello, ma c'\u00e8 una stranezza. Porter ha conosciuto infatti Robert Underhay, il primo marito della giovane, in Africa, e ricorda di avergli suggerito di scomparire in modo da liberarla dal matrimonio senza la vergogna di un divorzio. Prima della sua sparizione, Underhay scherzosamente ha affermato che avrebbe adottato d'ora in poi il nome di Enoch Arden. Oltre a Poirot, anche un altro uomo ha ascoltato l'aneddoto di Porter, il fratello di Gordon Cloade, Jeremy, che esce di corsa dal club con aria infuriata.\nDue anni dopo, nel 1946, Poirot riceve la visita di Katherine Cloade, che gli domanda di scoprire qualcosa su Robert Underhay, sperando cos\u00ec di poter annullare il testamento di Gordon. Lui rifiuta, ma poco dopo legge sul giornale l'annuncio della morte di un uomo di nome Enoch Arden, e si incuriosisce di nuovo alla faccenda.\nIntreccio.\nDopo il preludio, la storia torna indietro nel tempo, da primavera inoltrata a inizio primavera, quando Lynn Marchmont, finito da poco il servizio nella Marina Reale, ha delle difficolt\u00e0 a riadattarsi alla vita di tutti i giorni a Warmsley Vale. La ragazza \u00e8 fidanzata con Rowley, uno dei membri della famiglia Cloade che vive nella zona. Tutti loro dipendono economicamente da Gordon Cloade, un vecchio signore non sposato che alla morte lascer\u00e0 tutto ai suoi parenti. Poco prima della sua morte, per\u00f2, l'uomo ha sposato Rosaleen, ed il suo vecchio testamento non \u00e8 pi\u00f9 valido. Di conseguenza, Rosaleen ha ereditato tutta la fortuna del vecchio, e la famiglia Cloade sta attraversando un momento di crisi, aggravata dai problemi economici del dopo guerra. La fortuna di Rosaleen \u00e8 gelosamente custodita da David Hunter, suo fratello e sebbene alcune persone, come per esempio la madre di Lynn, Adela, cerchino di scucire alla giovane delle piccole somme di denaro, David si rifiuta categoricamente di aiutare Frances Cloade, il cui marito Jeremy sta per essere rovinato finanziariamente.\nL'arrivo in paese di un uomo chiamato Enoch Arden cambia le cose del tutto. Arden infatti cerca di ricattare David dicendogli di sapere dove trovare il primo marito di Rosaleen, Robert. La loro conversazione al pub viene per\u00f2 origliata dalla proprietaria del locale, Beatrice Lippincott, che lo dice immediatamente a Rowley Cloade. Pi\u00f9 tardi, il corpo di Arden viene trovato in camera sua con il cranio spaccato.\nRowley Cloade chiama in suo aiuto Poirot, per trovare la prova che l'uomo morto era Robert Underhay e, ricordandosi del maggiore Porter, il detective \u00e8 contento di avere gi\u00e0 trovato un testimone. All'inchiesta, nonostante le proteste di Rosaleen che l'uomo ucciso non era Robert, il maggiore Porter conferma che il signore di nome Enoch Arden era il primo marito della donna, Underhay. L'eredit\u00e0 quindi spetta di diritto ai Cloade.\nRosaleen ha un alibi per la sera del delitto: si trovava nel suo appartamento a Londra. David, per\u00f2, ne ha uno molto labile: di ritorno da Londra quel giorno, ha incontrato Lynn mentre stava correndo per prendere l'ultimo treno diretto in citt\u00e0 alle 21, e dopo l'ha chiamata dall'appartamento londinese poco dopo le 23. Dato che l'omicidio sembra essere stato commesso poco prima delle 21, aveva tutto il tempo per commettere il delitto e procurarsi una storia finta da dire ai poliziotti.\nL'alibi di David per\u00f2 diventa pi\u00f9 forte dopo che viene scoperto che una donna truccata pesantemente e con una sciarpa arancione \u00e8 stata vista lasciare la stanza di Arden dopo le 22. L'attenzione della polizia allora si concentra sulle donne della famiglia Cloade, ma Poirot evidenzia che la morte di Arden \u00e8 stata causata da un incidente, e che la scena dopo \u00e8 stata trasformata in quella di un delitto. \nIl comportamento dei sospettati comincia a diventare strano. Lynn, sebbene sia fidanzata con Rowley, sembra innamorarsi di David. Sembra anche che Rowley sia attratto da Rosaleen che, per qualche motivo, sembra divorata dai sensi di colpa e dalla paura. Il maggiore Porter si suicida, ma non lascia nessun biglietto per spiegare il suo gesto. Dopo la sua morte, si scopre che Enoch Arden era in realt\u00e0 Charles Trenton, cugino di secondo grado di Frances Cloade. La donna aveva deciso di ricattare Rosaleen dopo essere venuta a conoscenza da Jeremy della storia del maggiore Porter. Nonostante questo chiarimento sulla vera identit\u00e0 di Arden, ancora non si sa chi l'ha ucciso e ha convinto il maggiore a dare una falsa identificazione del corpo.\nAnche Rosaleen muore, per overdose, durante il sonno. Il sovrintendente Spence suggerisce che forse anche lei \u00e8 stata uccisa; la polizia si \u00e8 talmente concentrata sull'alibi di David che non hanno verificato quasi per niente quello della sorella.\nLynn va poi da Rowley e gli comunica l'intenzione di rompere il fidanzamento, perch\u00e9 lei vuole sposare David Hunter. Rowley reagisce in modo violento, e cerca di strangolare la ragazza finch\u00e9 non arriva Poirot a fermarlo. A quel punto compare David, a cui l'investigatore racconta tutto quello che \u00e8 successo quella sera. Rowley \u00e8 andato a trovare Arden e, vedendo la sua somiglianza con Frances, capisce l'inganno e si arrabbia. Arden, spintonato da Rowley, cade e si rompe la testa, e il ragazzo decide allora di incolpare David del fatto, lasciando sulla scena del crimine l'accendino di Hunter. Pi\u00f9 tardi, Rowley convince Porter a fornire la falsa identificazione del morto, e intelligentemente si rivolge a Poirot, sapendo che l'investigatore sarebbe subito andare a cercare il maggiore, dato la scena a cui aveva assistito al club, che sapeva anche Jeremy. Il senso di colpa di Porter ha per\u00f2 il sopravvento e il maggiore si suicida, lasciando un biglietto che Rowley poi distrugge.\nDavid \u00e8 stato molto intelligente nelle sue azioni la notte del delitto, secondo Poirot. Scoprendo il cadavere di Arden, \u00e8 corso alla stazione per prendere il treno delle 21.20, ma l'ha perso; Lynn ha veramente visto il fumo del treno in partenza, ma lui l'ha convinta che fosse ancora presto e che avesse tempo per incontrarla. David \u00e8 poi tornato al pub, si \u00e8 travestito da donna, ed ha creato il falso indizio della donna che era stata a trovare Arden per stabilire il tempo della morte. Dopo \u00e8 tornato alla stazione, ha chiamato Rosaleen e le ha detto di telefonare a Lynn ma di interrompere la chiamata. Subito dopo, David ha chiamato Lynn dalla stazione, facendole credere di aver ripreso la telefonata da Londra. La mattina dopo l'uomo si reca nella capitale con il treno che trasporta il latte, non visto.\nRowley si \u00e8 trovato coinvolto in una morte accidentale e in un suicidio; l'unico vero omicidio \u00e8 quello di Rosaleen. Uccisa con delle pillole per dormire avvelenate con l'arsenico. David non aveva motivi apparenti per uccidere sua sorella, specie perch\u00e9 facendo un'azione del genere avrebbe perso tutta la fortuna dei Cloade. Ma la donna che si fingeva Rosaleen in realt\u00e0 non era sua sorella, la vera Rosaleen era morta durante i bombardamenti avvenuti due anni prima. La donna che faceva finta di essere lei in realt\u00e0 era una cameriera, che era diventata l'amante di David, e pi\u00f9 tardi, sua complice nel procurarsi la fortuna dei Cloade. Dopo la comparsa di Arden, per\u00f2, David ha deciso di uccidere la cameriera per potersi sposare con Lynn e ottenere cos\u00ec la somma che la ragazza avrebbe ottenuto dalla spartizione dell'eredit\u00e0.\nIl romanzo ha quindi tre diverse cospirazioni: quella tra David e la cameriera; quella tra Frances e Charles e quella tra Rowley e il maggiore Porter. Poirot assicura che Rowley non verr\u00e0 incriminato per quello che ha fatto, ma piuttosto riuscir\u00e0 a sposare Lynn, che \u00e8 sempre stata innamorata di lui, anche se non se ne rendeva conto."}
{"id": "774281", "revid": "1719883", "url": "https://it.wikipedia.org/wiki?curid=774281", "title": "Silenzio", "text": "Con silenzio (dal latino \"silentium\", derivazione di \"sil\u0113re\": \"tacere, non far rumore\") si intende la relativa o assoluta mancanza di suono o rumore; un ambiente in cui vi sia una pressione acustica inferiore ai 20 decibel viene solitamente considerato silenzioso.\nIn senso figurato, pu\u00f2 indicare l'astensione dalla parola o dal dialogo.\nRitualit\u00e0.\nViene considerato una forma di rispetto collettivo l'osservare alcuni minuti di silenzio e raccoglimento durante la commemorazione di persone defunte. Questa pratica, presente in tutti gli aspetti della vita sociale, assume un particolare valore e importanza in campo militare. In senso lato si pu\u00f2 intendere anche come l'insieme di gesti e comportamenti sociali attuati in alcune circostanze.\nLegge.\nIn alcuni Stati, il diritto al silenzio \u00e8 una forma di protezione legale di cui godono le persone sottoposte a interrogatori da parte delle forze dell'ordine o a processi giudiziari. Inoltre per silenzio si intende l'inerzia della Pubblica amministrazione. Esiste anche il silenzio elettorale, legge che vieta di svolgere campagna elettorale a partire dal giorno precedente ad una votazione, concepito per dar modo agli elettori di riflettere meglio sulla scelta da effettuare dopo aver ascoltato per molto tempo le ragioni di tutti i candidati.\nReligione.\nLa pratica del silenzio (inteso non solo come astensione dalla parola, ma anche come tentativo di ridurre la quantit\u00e0 di pensieri, placare l'attivit\u00e0 frenetica della mente e trovare cos\u00ec il \"silenzio interiore\") viene considerato una forma di disciplina spirituale presso alcune forme di religione e spiritualit\u00e0, in particolare in quelle orientali: ad esempio, nel contesto induista, il silenzio \u00e8 una delle forme di sadhana.\nNelle regole religiose cristiane, in particolare di clausura, il silenzio \u00e8 uno dei vincoli obbligatori della vita comunitaria. \nLa strada pedonale che si snoda nel borgo dell'Isola di San Giulio sul Lago d'Orta riporta in pi\u00f9 lingue aforismi sul silenzio, opera di Madre Anna Maria C\u00e0nopi, badessa del locale monastero benedettino, l'Abbazia Mater Ecclesiae.\nIn teologia, l'approccio a Dio che fa a meno del ricorso alle parole \u00e8 detto apofatico.\nComunicazione.\nChe il silenzio non sia solo la negazione o l'interruzione della comunicazione ma, al contrario, un metodo di espressione di pensieri ed emozioni \u00e8 una convisione che risale ai primi retori. Da Cicerone a Quintiliano a Seneca si sostiene che un bravo oratore non solo deve saper parlare (persuasivamente) ma anche tacere (efficacemente). Il silenzio \u00e8 messaggio e la scelta di non dire \u00e8 un atto linguistico.\nMusica.\nIl silenzio, come assenza di suono, \u00e8 anche considerato una componente fondamentale della musica. Essendo naturalmente privo di tono, timbro e intensit\u00e0, l'unica caratteristica che condivide con il suono, in un contesto musicale, \u00e8 la durata. Tale implicazione ha trovato esplicito rilievo a partire dal XX secolo; l'opera musicale pi\u00f9 importante con tale tematica \u00e8 4'33\" di John Cage, brano che prevede che non venga suonata nessuna nota per tutta la sua durata e che, nelle intenzioni dell'autore (il quale sosteneva che fosse impossibile ottenere un silenzio assoluto), vuole esaltare i suoni presenti nell'ambiente in cui \u00e8 eseguito."}
{"id": "774282", "revid": "125954634", "url": "https://it.wikipedia.org/wiki?curid=774282", "title": "Devon Aoki", "text": "Ha debuttato nel mondo dello spettacolo a soli 14 anni.\nBiografia.\nTerzogenita delle seconde nozze del wrestler e ristoratore giapponese Hiroaki \"Rocky\" Aoki e della designer di gioielli anglo-tedesca Pamela Hilburger, nonch\u00e9 sorellastra del DJ Steve Aoki. Devon \u00e8 cresciuta e ha studiato a Malib\u00f9 e Londra. Nella capitale inglese, \u00e8 stata assunta da Storm Model Agency ed \u00e8 presto diventata una delle modelle pi\u00f9 richieste.\nI suoi lavori nel mondo della moda includono servizi editoriali per \"Harper's Bazaar\" con Patrick Demarchelier, per l'edizione americana di \"Vogue\" con Steven Meisel, per quella inglese con Mario Testino, per W Magazine con Paolo Roversi, per \"The Face\" con Ellen von Unwerth, per le edizioni francese e russa di \"Vogue\", per \"I.D. Magazine\" e per \"Dutch\".\nDevon \u00e8 inoltre apparsa sulla copertina del numero celebrativo del trentesimo anniversario di \"Interview\", fotografata da David La Chapelle. Devon \u00e8 una delle modelle preferite da stilisti e fotografi di tutto il mondo e ha lavorato per numerose campagne pubblicitarie di Chanel con Karl Lagerfeld, Versace con Steven Meisel, Wella con Ellen von Unwerth, Cerruti con Annette Aurell e Moschino.\nIl suo appeal internazionale le ha permesso di diventare un volto familiare in Giappone, dove ha fatto da testimonial a prodotti di societ\u00e0 come Shiseido, L'Oreal, Sunsystems, Toyota e Peachtree Juices. Devon \u00e8 poi passata alla televisione e al cinema esordendo in un sensazionale video dei Primal Scream accanto a Kate Moss. \u00c8 inoltre apparsa nei videoclip \"Electric Barbarella\" dei Duran Duran, \"The Way You Look\" di Elton John e i singoli dei The Killers \"Bones\", \"Just Another Girl\" e Waste It On Me dei BTS.\nVita privata.\nDal 2009 \u00e8 impegnata con l'analista finanziario James Bailey dal quale ha avuto quattro figli: James Hunter Jr. (2011), Alessandra Linville (2013), Eleanor (2015) ed Evelyn (2020)."}
{"id": "774283", "revid": "287204", "url": "https://it.wikipedia.org/wiki?curid=774283", "title": "Castellano", "text": ""}
{"id": "774284", "revid": "125613717", "url": "https://it.wikipedia.org/wiki?curid=774284", "title": "Protection (album Massive Attack)", "text": "Protection \u00e8 il secondo album del collettivo trip hop di Bristol dei Massive Attack.\nDescrizione.\nProtection \u00e8 stato nella top ten dei \"Coolest Albums of All Time\" della rivista \"Rolling Stone\", definito come \"un disco perfetto quando stai girando per una citt\u00e0 alle 4 del mattino\", per via delle sonorit\u00e0 chillout che racchiude in s\u00e9. Come in molti altri album dei Massive Attack, anche in \"Protection\" la musica sfugge spesso ad una classificazione per categoria, spaziando dall'R &amp; B (come nella traccia che d\u00e0 il titolo all'album, e in \"Sly\") al rap di \"Karmacoma\" ed \"Eurochild\", passando per il synthpop-reggae di \"Spying Glass\", fino a strumentali che richiamano sonorit\u00e0 della musica classica (\"Heat Miser\", \"Weather Storm\"). In quest'album, in particolare, i Massive Attack hanno fatto grande uso di strumenti a corde (o di sintetizzatori che riproducono strumenti a corde) rispetto agli altri album, sebbene anche in alcuni brani precedenti e successivi siano comparsi questi strumenti (\"Unfinished Sympathy\", \"Live With Me\").\nLa voce femminile \u00e8 quella di Tracey Thorn.\nPaul Evans di \"Rolling Stone\" ha dato all'album 4 stelle su 5, e lo ha definito \"un lavoro cool, sexy, che fonde delicatamente dub, club e soul, affondando le sue radici nei campionamenti hip hop\".\nNel brano \"Karmacoma\" canta anche Tricky, e il video \u00e8 stato diretto da Jonathan Glazer.\nNel 1995 DJ Mad Professor ha remixato l'intero album, con il titolo di \"No Protection\"."}
{"id": "774285", "revid": "1573940", "url": "https://it.wikipedia.org/wiki?curid=774285", "title": "Paradoxurus hermaphroditus", "text": "La civetta delle palme comune (Paradoxurus hermaphroditus ), o musang, \u00e8 un carnivoro della famiglia dei Viverridi diffuso nell'Asia sud-orientale.\nDescrizione.\nDimensioni.\nViverride di medie dimensioni con la lunghezza della testa e del corpo tra 420 e 580\u00a0mm, la lunghezza della coda tra 330 e 470 mm e un peso fino a 3\u00a0kg.\nAspetto.\nIl colore del corpo \u00e8 grigiastro, con il muso, le orecchie, gli arti e la parte distale della coda nerastri. \u00c8 presente una maschera facciale, composta da una piccola macchia biancastra sotto ogni occhio e una pi\u00f9 grande al disopra, un'altra ai lati di ogni narice e una sottile striscia scura che parte tra gli occhi e attraversa tutto il muso.\nSul dorso sono presenti tre serie longitudinali di macchie nere indistinte, che partono dalle spalle e raggiungono la base della coda. Sui fianchi inoltre sono visibili delle macchie scure pi\u00f9 nitide, disposte anch'esse in linea. Le ghiandole perianali emettono una secrezione nauseabonda, che viene espulsa in caso di minaccia. I peli del collo sono diretti all'indietro, le vibrisse sono nere. Le femmine hanno tre paia di mammelle. Le sottospecie si differenziano dalla forma della maschera facciale e dalle dimensioni.\nBiologia.\nComportamento.\nQuesta specie \u00e8 solitaria, esclusivamente notturna, ed arboricola. Passa l'intera giornata negli alberi cavi. Sono territoriali.\nEsibiscono considerevole sovrapposizione nelle zone di controllo tra conspecifici.\nL'organizzazione sociale e l'attivit\u00e0 di questi animali dipende dalla distribuzione del cibo e dalla presenza dei predatori pi\u00f9 grandi.\nAlimentazione.\n\u00c8 principalmente frugivora. Si nutre di bacche, frutta carnosa quali mango, ananas, melone, banane e frutti di specie native di \"ficus\". Fanno parte della sua dieta anche piccoli uccelli, roditori ed insetti. Nel Borneo la met\u00e0 circa dell'alimentazione \u00e8 composta da insetti e molluschi. Talvolta si arrampica e succhia la linfa da alcune specie di palme, utilizzate per produrre una particolare bevanda alcolica chiamata Vino di palma.\nRiproduzione.\nLe femmine partoriscono dai 2 ai 5 cuccioli per volta, dopo circa due mesi di gestazione. I piccoli vengono fatti nascere negli alberi cavi e nei crepacci tra i massi. Entrambi i sessi raggiungono la maturit\u00e0 sessuale a 11-12 mesi. L'aspettativa di vita allo stato libero \u00e8 di 14 anni mentre in cattivit\u00e0 \u00e8 di 22 anni e 5 mesi.\nDistribuzione e habitat.\nQuesta specie \u00e8 diffusa nel Subcontinente indiano, in Indocina, Cina, Indonesia e Filippine. Sull'Isola di Sulawesi, sulle Piccole Isole della Sonda e sulle Isole Molucche \u00e8 stata introdotta dall'uomo in epoca recente.\nVive in molti tipi di habitat, incluse le foreste primarie e secondarie decidue e sempreverdi, piantagioni, aree civilizzate fino a 2400 metri di altitudine.\n\u00c8 una delle pi\u00f9 comuni specie di civette delle palme. Sull'isola di Palawan, nelle Filippine, \u00e8 il Carnivoro pi\u00f9 comune.\nTassonomia.\nLa suddivisione della specie \u00e8 in corso di revisione. Tuttavia al momento sono state riconosciute come valide trenta sottospecie:\nRecenti studi filogenetici hanno evidenziato l'esistenza di possibili tre specie distinte, \"P.hermaphroditus\", \"P.philippinensis\" e \"P.musangus\".\nRapporti con l'uomo.\nIn alcune parti del suo Areale viene cacciata come cibo o come animale da compagnia. \u00c8 considerata anche una seria piaga per gli agricoltori, anche se sembra tollerare gli alti livelli di persecuzione.\nSu alcune isole dell'Indonesia, i semi di caff\u00e8, parzialmente digeriti ed espulsi con le loro feci, vengono raccolti e utilizzati per produrre una prelibata e ricercatissima variet\u00e0 di questa bevanda, chiamata Kopi Luwak.\nStato di conservazione.\nLa IUCN Red List, considerato il vasto areale, la popolazione numerosa e la presenza in diverse aree protette, classifica \"P.hermaphroditus\" come specie a rischio minimo (LC)."}
{"id": "774288", "revid": "599013", "url": "https://it.wikipedia.org/wiki?curid=774288", "title": "Distretto di Waitomo", "text": " \nIl distretto di Waitomo \u00e8 un'autorit\u00e0 territoriale della Nuova Zelanda che si trova entro i confini della regione di Waikato, nell'Isola del Nord.\nLa sede del Consiglio distrettuale \u00e8 situata nella citt\u00e0 di Te Kuiti, che raggruppa quasi la met\u00e0 della popolazione del Distretto (4.400 su 9.400). Nessun altro centro raggiunge i 500 abitanti. Quasi il 40% degli abitanti sono di origine M\u0101ori.\nIl Distretto di Waitomo ha un'economia basata fondamentalmente sull'agricoltura e sulla produzione e lavorazione del latte, oltre che sull'allevamento di pecore e sulla produzione di lana.\nLa zona del Distretto pi\u00f9 famosa \u00e8 senza dubbio quella in cui si trovano le Waitomo Caves, un gruppo di grotte che si trova a 12 chilometri da Te Kuiti e che attrae numerosi turisti.\nL'origine della parola Waitomo \u00e8 da ricercare nella lingua m\u0101ori: \"wai\" significa \"acqua\", mentre \"tomo\" significa \"dolina\". Waitomo quindi pu\u00f2 essere tradotto con \"acqua che passa attraverso un buco\""}
{"id": "774290", "revid": "30610", "url": "https://it.wikipedia.org/wiki?curid=774290", "title": "Cenozoico", "text": "Il Cenozoico, dal greco \u03ba\u03b1\u03b9\u03bd\u03cc\u03c2 \"kain\u00f2s\" (nuovo) e \u03b6\u03c9\u03ae \"zo\u00e8\" (vita) cio\u00e8 \"nuova vita\", detto anche Terziario, \u00e8 l'ultima delle tre ere geologiche del Fanerozoico. Ha avuto inizio 65,5 \u00b1 0,3 milioni di anni fa, al termine del Mesozoico ed \u00e8 tuttora in corso.\nSuddivisione.\nLa Commissione Internazionale di Stratigrafia riconosce per il Cenozoico una suddivisione in tre periodi, ordinati dal pi\u00f9 recente, ovvero il Neozoico (o Quaternario), al pi\u00f9 antico secondo il seguente schema:\nCaratteristiche.\nPaleogeografia.\nLe masse continentali continuarono il loro processo di frammentazione avviatosi gi\u00e0 nel Mesozoico e i vari continenti finirono col portarsi, alla fine dell'Era, all'incirca nella posizione attuale; si sollevarono importanti catene montuose e si ampli\u00f2 l'Oceano Atlantico.\nIn seguito alla collisione dell'Arabia con l'Eurasia, che chiuse l'oceano della Tetide, il Mar Mediterraneo divenne un mare chiuso all'incirca 35 milioni di anni fa e si prosciug\u00f2 durante il Messiniano (Miocene superiore), per essere di nuovo invaso dalle acque atlantiche all'inizio del Pliocene.\nL'Australia, che si era staccata dal Gondwana durante il Cretaceo, si spost\u00f2 verso Nord avvicinandosi all'Asia sudorientale, mentre l'Antartide migr\u00f2 verso sud fino a posizionarsi nell'attuale regione del Polo Sud.\nL'India entr\u00f2 in collisione con l'Asia tra 55 e 45 milioni di anni fa, e il Sud America si colleg\u00f2 al Nord America attraverso l'istmo di Panama.\nClima.\nSi creano nuovi ambienti naturali e il clima, specialmente dal Miocene in avanti, subisce ampie oscillazioni nella temperatura e nell'umidit\u00e0; le condizioni di aridit\u00e0 determinano lo sviluppo e la diffusione delle erbe rispetto agli alberi, per cui la Terra si copre di vaste distese steppiche favorevoli allo sviluppo di Mammiferi grandi e veloci e di Uccelli simili a quelli odierni.\nIl distacco del Sud America dall'Antartico, con la conseguente formazione dello stretto di Drake, provoc\u00f2 l'instaurarsi della Corrente Circumpolare Antartica che fece affluire in superficie l'acqua fredda delle profondit\u00e0 antartiche, causando cos\u00ec un sensibile raffreddamento del clima. Il successivo congiungersi dell'America meridionale a quella settentrionale attraverso l'istmo di Panama, provoc\u00f2 una variazione delle correnti marine con il rafforzamento della corrente di Humboldt e l'instaurasi della corrente del Golfo, con il risultato complessivo del congelamento del continente antartico e contribuendo alle conseguenti glaciazioni del Pleistocene.\nFauna.\nLa fauna di queste ere era costituita principalmente da mammiferi e da pochissime specie di uccelli. Fra i mammiferi e gli uccelli ricordiamo: brontoteri, cinghiali, rinoceronti lanosi, megaloceri, lupi, diatryma, indricotherium, doedicurus clavicaudatus (che secondo le ricerche di Charles Darwin, con l'evoluzione \u00e8 diventato pi\u00f9 piccolo come l'attuale armadillo), smilodon, mammuthus, titanis walleri, hyaenodon, andrewsarchus mongoliensis, tantissimi esemplari di ursidae, megatherium e, secondo alcune leggende,in quei periodi visse il leggendario Yeti.\nTutti questi animali preistorici attaccavano l'uomo che in quel periodo si chiamava Homo sapiens. In alcune grotte possiamo ancora trovare pitture rupestri che raffigurano omini stilizzati che cacciano alcuni degli animali sopra elencati."}
