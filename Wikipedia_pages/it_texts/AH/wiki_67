{"id": "728034", "revid": "1012592", "url": "https://it.wikipedia.org/wiki?curid=728034", "title": "Ultimate Fighting Championship", "text": "La Ultimate Fighting Championship (sigla UFC) \u00e8 un'organizzazione di arti marziali miste (MMA) statunitense. \u00c8 la pi\u00f9 importante organizzazione nel campo delle MMA a livello globale. La sede della societ\u00e0 \u00e8 a Las Vegas, \u00e8 guidata dalla WME-IMG ed \u00e8 stata fondata da Art Davie, Rorion Gracie, Robert Meyrowitz e Ayoub (QF).\nLa UFC inizi\u00f2 ad operare in occasione di un torneo organizzato per individuare il miglior combattente del mondo, di qualsiasi stile di lotta, seguendo le regole della vale tudo brasiliana. Con un numero estremamente limitato di regole, la UFC divenne inizialmente nota per i suoi combattimenti \"senza esclusione di colpi\" e per la brutalit\u00e0 di pugni, calci, ginocchiate, testate che i lottatori s'infliggono reciprocamente. Pressioni molto forti da diversi ambienti spinsero la UFC nel sottobosco degli sport da combattimento, decretando anche la fine della trasmissione degli eventi in pay-per-view e conseguentemente riducendone la visibilit\u00e0.\nLa UFC seppe ricreare s\u00e9 stessa adottando regole pi\u00f9 severe, legandosi a commissioni atletiche e autoindicandosi come legittima promotrice di sport da combattimento. Lasciandosi alle spalle l'etichetta di organizzazione priva di regole e portando la bandiera delle arti marziali miste, \u00e8 riemersa dall'isolamento diventando socialmente pi\u00f9 accettabile, riguadagnando spazi in pay-per-view e promuovendo spettacoli su emittenti televisive in chiaro. Negli Stati Uniti \u00e8 possibile seguire la UFC sul network Fox Sport; gli spettacoli della UFC sono inoltre trasmessi in oltre 150 paesi del mondo e si sono tenuti non solo su suolo statunitense ma anche in pi\u00f9 di 10 differenti nazioni.\nLa UFC utilizza il regolamento in vigore nello stato che ospita l'evento, il pi\u00f9 diffuso \u00e8 il regolamento unificato delle MMA, creato dalla commissione del Nevada nel 2017. I combattimenti avvengono in una gabbia ottagonale.\n\u00c8 stata premiata \"Promotion of the Year\" ai \"Fighters Only World MMA Awards\" nel 2008, 2009, 2010, 2011, 2012 e 2013, \"Best MMA Brand\" nel 2008 e \"Best MMA Gloves Manufacturer\" nel 2009; \u00e8 stata anche premiata \"Promotion of the Year\" come miglior organizzazione di MMA femminili ai \"Women's Mixed Martial Arts Awards\" nel 2013 e nel 2014.\nStoria.\nOrigini e primi anni.\nArt Davie propose a Rorion Gracie e John Milius un torneo di otto uomini ad eliminazione chiamato War of the Worlds. Il torneo era ispirato dalla serie video Action prodotta dalla famiglia brasiliana Gracie che includeva gli studenti della Gracie Jiu-Jitsu che sconfiggevano maestri di arti marziali di varie discipline come karate, Taekwondo e kickboxing. Il torneo avrebbe incluso artisti marziali di diverse discipline che si affrontavano l'un l'altro in combattimenti \"no-holds-barred\", cio\u00e8 senza regole, per determinare la migliore arte marziale e avrebbe dovuto replicare l'eccitazione dei match che Davie aveva visto in video. John Milius, un noto regista e sceneggiatore cinematografico, oltre che uno studente dei Gracie, acconsent\u00ec ad essere il direttore creativo dell'evento. Davie stil\u00f2 il piano di business e ventotto investitori contribuirono al capitale iniziale dando vita alla WOW Promotions con l'obiettivo di sviluppare il torneo all'interno di un circuito televisivo.\nNel 1993 la WOW Promotions ricerc\u00f2 un partner televisivo e contatt\u00f2 i produttori di pay per view TVKO (HBO), SET (Showtime) e il Semaphore Entertainment Group (SEG). Sia TVKO che SET declinarono la proposta ma SEG, un pioniere della televisione in pay per view che aveva gi\u00e0 prodotto eventi anticonformisti come un match di tennis misti tra Jimmy Connors e Martina Navr\u00e1tilov\u00e1, divenne il partner di WOW nel maggio 1993. SEG contatt\u00f2 l'art-director di film e video Jason Cusson per disegnare il caratteristico \"ottagono\", un marchio di fabbrica dell'evento. Cusson rimase il designer di produzione fino a UFC 27. SEG ide\u00f2 il nome per lo show di The Ultimate Fighting Championship.\nWOW Promotions e SEG produssero il primo evento, in seguito ribattezzato UFC 1, alla McNichols Sports Arena a Denver, Colorado il 12 novembre 1993. Art Davie funse da booker dello show e da organizzatore dei match. La trasmissione televisiva includeva i kickboxer Patrick Smith e Kevin Rosier, il savate fighter Gerard Gordeau, l'esperto di karate Zane Frazier, lo shootfighter Ken Shamrock, il lottatore di sumo Teila Tuli, il boxer Art Jimmerson e la cintura nera di Brazilian Jiu-Jitsu Royce Gracie, fratello minore dello stesso Rorion che lo invi\u00f2 in rappresentanza della famiglia nella competizione. Lo show divenne un successo istantaneo con 86.592 acquisti in pay per view.\nLo show si era proposto di rispondere all'interrogativo dei fans sportivi: \"Pu\u00f2 un wrestler battere un boxer?\" Come in molte arti marziali all'epoca, i combattenti avevano tipicamente abilit\u00e0 in una sola disciplina e avevano poca esperienza contro avversari con diverse abilit\u00e0. Le abilit\u00e0 nelle sottomissioni di Royce Gracie si dimostrarono le pi\u00f9 efficaci nel torneo inaugurale, facendogli vincere il primo torneo UFC di sempre.\nAd ogni modo, i promotori dello show non avevano nelle loro intenzioni quella di creare il precursore di una serie di eventi. \"Quello show avrebbe dovuto rimanere l'unico\" disse il successivo presidente dell'UFC Dana White. \"Esso vendette cos\u00ec bene in pay per view che decisero di farne un altro, e un altro. Mai, nemmeno dopo un milione di anni, quei ragazzi avrebbero creduto di aver creato uno sport\".\nCon nessuna classe di peso stabilita, i fighter spesso affrontavano avversari significativamente pi\u00f9 pesanti o alti. Per esempio, Keith Hackney combatt\u00e9 contro Emmanuel Yarborough a UFC 3 nonostante avesse 23 centimetri e 180 chili in meno. Molti artisti marziali credevano che le loro tecniche avrebbero potuto compensare il deficit di taglia e che un abile fighter avrebbe potuto usare la stazza e la forza di un opponente contro di lui. Quando, con i suoi 79\u00a0kg, Royce Gracie vinse tre dei primi quattro eventi, l'UFC prov\u00f2 velocemente che la taglia non avrebbe determinato il risultato di un combattimento.\nDurante questo primissimo periodo dell'organizzazione, l'UFC mise in mostra un notevole numero di differenti stili e lottatori. Oltre ai gi\u00e0 citati Royce Gracie, Ken Shamrock e Patrick Smith, le competizioni inclusero partecipanti come il futuro hall of famer Dan Severn, Marco Ruas, Gary Goodridge, Don Frye, Kimo Leopoldo, Oleg Taktarov e Tank Abbott.\nNell'aprile 1995, in seguito a UFC 5 a Charlotte, Carolina del Nord, Davie e Gracie vendettero i loro diritti di propriet\u00e0 alla SEG e sciolsero la\nWOW Promotions. Davie continu\u00f2 a lavorare per la SEG sia come booker degli show e organizzatore dei match che come commissioner dell'Ultimate Fighting, fino al dicembre 1997.\nEmergenza e necessit\u00e0 di regole pi\u00f9 severe.\nLa natura violenta del nuovo fiorente sport lo port\u00f2 presto all'attenzione delle autorit\u00e0 degli Stati Uniti. L'UFC aveva fatto proprie le tecniche mostrate nei film di arti marziali e dei gladiatori romani, influenzando a loro volta l'immaginario collettivo americano. Il senatore dell'Arizona, il repubblicano John McCain, vide un video dei primi eventi UFC trovandoli subito ripugnanti. McCain stesso guid\u00f2 una campagna per bandire l'UFC, chiamandola \"human cockfighting\", combattimenti di galli umani, e spedendo lettere ai governatori di tutti i cinquanta stati degli Stati Uniti, chiedendo loro di bandire tali eventi.\nTrentasei stati emanarono leggi che bandirono i combattimenti \"senza regole\" incluso quello di New York, che mise in vigore il bando alla vigilia di UFC 12, costringendo a spostare l'evento a Dothan, Alabama. L'UFC continu\u00f2 ad andare in onda su DirecTV PPV ma la sua audience era rimasta minuscola rispetto all'epoca delle grandi piattoforme in pay per view via cavo.\nIn risposta alle critiche, l'UFC increment\u00f2 la sua cooperazione con le commissioni atletiche dei vari stati e ridefin\u00ec le sue regole per rimuovere gli elementi pi\u00f9 sgradevoli dei suoi combattimenti, mantenendo invece il suo nucleo di elementi basati sulla lotta in piedi e a terra. UFC 12 vide l'introduzione di diverse classi di peso e venne vietato il cosiddetto \"fish-hooking\". Ad UFC 14 i guanti divennero obbligatori e vennero vietati i calci alla testa mentre l'avversario era a terra o in ginocchio. UFC 15 vide limitazioni al tiro dei capelli e vennero vietati i colpi dietro la schiena e il collo, le testate, le manipolazioni alle articolazioni minori e i colpi all'inguine. Ad UFC 21 vennero introdotti i round di cinque minuti e l'UFC gradualmente ridefin\u00ec s\u00e9 stessa come uno sport pi\u00f9 che uno spettacolo.\nMentre l'UFC continu\u00f2 il lavoro con le commissioni atletica, gli eventi prendevano luogo in mercati statunitensi minori come Iowa, Mississippi, Louisiana, Wyoming e Alabama. SEG non pot\u00e9 assicurare le trasmissioni video da UFC 23 a UFC 29. Con le altre organizzazioni di arti marziali miste che lavoravano per l'omologazione negli Stati Uniti, l'International Fighting Championships (IFC) promosse il primo evento di MMA ratificato che ebbe luogo il 30 settembre 2000 nel New Jersey. Dopo soli due mesi, l'UFC tenne il suo primo evento omologato, UFC 28, sotto l'egida delle \"Regole unificate\" del Tavolo della Commissione di Controllo dello stato del New Jersey.\nCos\u00ec come le regole dell'UFC iniziarono ad evolversi, cos\u00ec fece il suo parco combattenti. Fighters degni di nota che emersero in quest'epoca includono gli hall of famers Mark Coleman, Randy Couture, Chuck Liddell e Matt Hughes, cos\u00ec come sono degni di menzione V\u00edtor Belfort, Mark Kerr, Pedro Rizzo, Tito Ortiz, Murilo Bustamante, Pat Miletich,A. Pratt, Frank Shamrock, Mikey Burnett, Jeremy Horn, Pete Williams, Jens Pulver, Evan Tanner, Andrei Arlovski e Wanderlei Silva, tra gli altri.\nL'era Zuffa.\nDopo la lunga battaglia per assicurarsi il riconoscimento ufficiale, SEG era sull'orlo della bancarotta quando i proprietari dei casin\u00f2 Station, Frank e Lorenzo Fertitta e il loro socio d'affari Dana White li contattarono nel 2000, con un'offerta di acquisto dell'UFC. Un mese dopo, nel gennaio 2001, i fratelli Fertitta acquistarono la federazione per 2 milioni di dollari e crearono Zuffa LLC, la nuova societ\u00e0 controllante dell'UFC.\n\"Avevo i miei procuratori che dicevano che ero pazzo perch\u00e9 non stavo comprando nulla. Stavo pagando 2 milioni di dollari e loro mi stavano dicendo 'In cosa ti stai buttando?'\" rivel\u00f2 Lorenzo Fertitta alla rivista Fighter's Only, ricordando la mancanza di risorse che acquis\u00ec nella transazione. \"E io dissi: 'Ci\u00f2 che voi non capite e che io mi sto buttando nella cosa pi\u00f9 di valore che potrei mai avere, che sono queste tre lettere: UFC. Quello \u00e8 ci\u00f2 che far\u00e0 funzionare quest'affare. Tutti conoscono quel marchio, sia che gli piaccia o meno, di fronte ad esso hanno una reazione.\"\nCon in mano l'accordo con la Commissione Atletica del Nevada (di cui Lorenzo Fertitta era stato un precedente membro), la Zuffa si assicur\u00f2 il riconoscimento ufficiale nel Nevada nel 2001. Poco dopo, l'UFC torn\u00f2 nei pay per view della tv via cavo con l'evento UFC 33 che comprendeva tre match per il titolo.\nLotta per la sopravvivenza e punto di svolta.\nL'UFC lentamente, ma stabilmente, crebbe in popolarit\u00e0 dopo l'acquisto da parte della Zuffa, dovuto in parte al grande sforzo pubblicitario, alla sponsorizzazione con grosse aziende, al ritorno dei pay per view su via cavo e la conseguente vendita di videocassette e DVD.\nCon grandi location dove svolgere gli eventi live come la Trump Taj Mahal e l'MGM Grand Garden Arena, l'UFC si assicur\u00f2 il suo primo accordo televisivo con Fox Sports Net. Il programma Best Damn Sports Show Period mostr\u00f2 i primi match di arti marziali miste sulla tv via cavo americana nel giugno 2002, cos\u00ec come il main event di UFC 37 tra Chuck Liddell e Vitor Belfort. In seguito FNS trasmise show dell'UFC, includendo un blocco di quattro ore con i migliori match della federazione.\nUFC 40 si dimostr\u00f2 essere un evento cruciale per l'era Zuffa. L'evento fece il tutto esaurito alla MGM Grand Arena e registr\u00f2 150.000 acquisti in pay per view, un dato tre volte superiore ai precedenti eventi Zuffa. L'evento comprendeva una card guidata dall'anticipatissimo match per il titolo tra Tito Ortiz, l'attuale campione pesi massimi leggeri e l'ex UFC Superfight Champion Ken Shamrock, che aveva precedentemente lasciato il wrestling professionistico nella WWE per tornare alle arti marziali miste. Quella fu la prima volta che la federazione ottenne un tale riscontro di immagine da quando era stata confinata nel limbo degli sport da combattimento nel 1997. UFC 40 ottenne le attenzioni del grande pubblico anche grazie ai massicci servizi di grandi media sportivi e non come ESPN e USA Today, qualcosa che era stato totalmente imprevedibile per le arti marziali miste fino a quell'epoca. Molti suggerirono che il successo di UFC 40 e la pubblicit\u00e0 per Ortiz contro Shamrock abbiano salvato l'UFC dal fallimento; i dati di acquisto dei precedenti show della Zuffa era in media attorno ai 45.000 per evento e la compagnia stava soffrendo delle grosse perdite di denaro. Il successo di UFC 40 forn\u00ec un barlume di speranza all'UFC e tenne viva la speranza che le arti marziali miste avrebbero potuto diventare grandi. Molto tempo dopo, l'arbitro dell'UFC \"Big\" John McCarthy disse che sent\u00ec UFC 40 come il punto di svolta sul fatto che le MMA avessero potuto o meno sopravvivere in America: \"Quando ci fu lo show (UFC 40), onestamente sentii che ce la potevamo fare. Nel corso degli anni ne erano successe di cose e tutto sembrava nero. \u00c8 sembrato sempre come se ogni volta fosse l'ultima, questa \u00e8 la fine. Quello sarebbe stato l'ultimo anno. Ma, quando entrai nell'ottagono a UFC 40, ricordo che ero l\u00ec prima del combattimento Ortiz/Shamrock e mi guardavo in giro. L'energia di quel combattimento era fenomenale, e fu la prima volta che dissi onestamente, ce la facciamo\"\nMalgrado il successo di UFC 40, la federazione stava ancora subendo deficit finanziari. Alla fine del 2004, Zuffa aveva 34 milioni di dollari di perdite dall'acquisto dell'UFC. I fighter che acquisirono vittorie e notoriet\u00e0 in questo periodo successivo al cambio di propriet\u00e0 includono Georges St-Pierre, Rich Franklin, B.J. Penn, Sean Sherk, Matt Serra, Ricco Rodriguez, Robbie Lawler, Frank Mir, Karo Parisyan e Nick Diaz.\n\"The Ultimate Fighter\" e la necessit\u00e0 di avvicinarsi al grande pubblico.\nAffrontando la prospettiva di arrestare la propria crescita, l'UFC usc\u00ec dai canoni delle trasmissioni in pay per view e fece un'incursione nella televisione. Dopo aver partecipato a un reality televisivo, American Casino, e vedendo quanto bene la serie avesse funzionato come veicolo promozionale, i fratelli Fertitta svilupparono l'idea che anche l'UFC dovesse avere il suo reality.\nLa loro idea, \"The Ultimate Fighter\" (TUF), un reality televisivo con la presenza di fighter di arti marziali miste in competizione tra loro per un contratto di sei incontri con l'UFC, con i combattenti che venivano eliminati dalla competizione attraverso dei match, fu portata a diversi network ma tutti rifiutarono apertamente l'idea. Spike TV invece accett\u00f2 la proposta offrendosi di pagare i 10 milioni di dollari dei costi di produzione.\nNel gennaio 2003, Spike TV lanci\u00f2 TUF in un orario che seguiva la trasmissione di WWE Raw. Lo show divenne un successo istantaneo, culminando in una spettacolare puntata finale con il match tra Forrest Griffin e Stephan Bonnar che diedero vita a un incontro epico. La vittoria and\u00f2 a Griffin ma l'UFC offr\u00ec immediatamente un contratto anche a Bonnar. In seguito Dana White disse che quell'evento aveva salvato l'UFC.\nSull'onda del successo del match finale tra Griffin e Bonnar, una seconda stagione di The Ultimate Fighter fu lanciata nell'agosto e altre due stagioni furono trasmesse nel 2006. Tuttora Spike TV e l'UFC continuano a creare e trasmettere nuove stagioni.\nIn seguito al successo di \"The Ultimate Fighter\", Spike lanci\u00f2 UFC Unleashed, un programma settimanale di un'ora contenente incontri selezionati dagli eventi precedenti. Spike inoltre firm\u00f2 per trasmettere in diretta UFC Fight Night, una serie di eventi di combattimenti che debutt\u00f2 nell'agosto 2005, e trasmissioni speciali con i conti alla rovescia per promuovere le imminenti card dei successivi pay per view\nDopo il successo delle trasmissioni su Spike e con l'imminente annuncio della nuova partnership dell'UFC con Fox, Spike comunic\u00f2 la fine della sua collaborazione con l'UFC: \"La stagione numero 14 di The Ultimate Fighter sar\u00e0 la nostra ultima... La nostra partnership di 6 anni con l'UFC \u00e8 stata di incredibile beneficio per entrambi i nostri marchi e gli auguriamo tutto il meglio per il futuro.\"\nCon l'annuncio della collaborazione tra UFC e Fox nell'agosto 2011, \"The Ultimate Fighter\" che inizi\u00f2 il debutto della quattordicesima stagione a settembre, trasloc\u00f2 sul network FX mentre dalla quindicesima stagione, a partire dalla primavera 2012, sar\u00e0 trasmesso il venerd\u00ec notte. Il nuovo formato porter\u00e0 lo show in una direzione completamente diversa, con i fighters che staranno nel programma per 13 settimane totale e con un'eliminazione ogni venerd\u00ec notte trasmessa da FX.\nImpennata di popolarit\u00e0 e crescita.\nGrazie all'aumentata crescita di visibilit\u00e0, gli acquisti dei pay per view esplosero. UFC 52, il primo evento dopo la prima stagione di Ultimate Fighter, con la partecipazione del futuro hall of famer Chuck \"The Iceman\" Liddell desideroso di vendicare la sua precedente sconfitta con l'altro futuro hall of famer Randy Couture, fece registrare la vendita di 300.000 acquisti in pay per view, raddoppiando il precedente record appartenente a UFC 40. In seguito alla seconda stagione di The Ultimate Fighter, la federazione iper-pubblicizz\u00f2 la nuova sfida tra Liddell e Couture vendendo 410.000 pay per view di UFC 57.\nPer il resto del 2006, gli acquisti di pay per view toccarono vette stellari con 620.000 acquisti per UFC 60: Hughes contro Gracie, con la prima presenza in un combattimento della federazione di Royce Gracie dopo 11 anni, e 775.000 acquisti per l'anticipatissimo rematch tra Ken Shamrock e Tito Ortiz, gli allenatori di The Ultimate Fighter 3. L'organizzazione raggiunse una nuova pietra miliare registrando un milione di acquisti per il rematch tra Ortiz e Liddell a UFC 66.\nL'impennata di popolarit\u00e0 spinse l'UFC a potenziare il suo team esecutivo. Nel marzo 2006 venne annunciata l'assunzione di Marc Ratner, ex direttore esecutivo della Commissione Atletica del Nevada, come vicepresidente dei Regulatory Affairs. Ratner, un tempo alleato del senatore McCain contro i combattimenti no holds barred, divenne un catalizzatore per l'emergenza di riconoscere le arti marziali miste negli Stati Uniti. Ratner continu\u00f2 ad istruire numerose commissioni atletiche per aiutare ad aumentare la considerazione dell'UFC nei media nel tentativo di legalizzare la giurisdizione delle arti marziali miste dentro e fuori dagli Stati Uniti.\nNel dicembre 2006, Zuffa acquist\u00f2 la compagnia nord-californiana World Extreme Cagefighting (WEC) per fermare l'International Fight League (IFL) dal concludere un accordo con Versus. All'epoca l'UFC aveva un accordo in esclusiva con Spike, cos\u00ec l'acquisto della WEC permise a Zuffa di bloccare l'IFL da Versus senza violare il loro contratto. Nella WEC combattevano categorie di peso pi\u00f9 leggere rispetto all'UFC, fighter di nota erano Urijah Faber, Jamie Varner, Benson Henderson, Donald Cerrone, Anthony Pettis, Eddie Wineland, Miguel Angel Torres, Mike Thomas Brown, Leonard Garcia, Brian Bowles, Dominick Cruz e Jos\u00e9 Aldo.\nNel dicembre 2006, Zuffa acquis\u00ec la propria rivale cittadina a Las Vegas, la World Fighting Alliance (WFA). Tramite questo acquisto, essa guadagn\u00f2 i contratti di importanti fighter come Quinton Jackson, Lyoto Machida e Martin Kampmann.\nLa crescente popolarit\u00e0 dello sport fu testimoniata anche da societ\u00e0 di scommesse come BodogLife.com, un sito di scommesse online, che dichiar\u00f2 che nel luglio 2007 l'UFC sorpass\u00f2 per la prima volte la boxe nel volume delle scommesse. Infatti l'UFC aveva quasi superato il record di vendite di pay per view di tutti i tempi, generando un ricavo di 226.766.000 dollari nel 2006, superando sia la WWE che la boxe.\nL'UFC continu\u00f2 la sua rapida crescita con Roger Huerta in mostra nella copertina di Sports Illustrated e Chuck Liddell in quella di ESPN The Magazine nel maggio 2007.\nI programmi della federazione sono ora mostrati in 130 paesi nel mondo e l'UFC continua a pianificare di espandersi internazionalmente, mandando in onda show regolarmente in Canada e Regno Unito, con un ufficio stabilito in Gran Bretagna con l'obiettivo di espandere il pubblico europeo. L'UFC ha tenuto eventi in Germania, Australia, Brasile, Giappone e Emirati Arabi Uniti, mentre Afghanistan, Cina, Messico e Filippine sono candidati per eventi futuri.\nNell'agosto 2011, UFC e Fox annunciarono un accordo pluriennale per i diritti multimediali e lo sviluppo di quattro eventi dal vivo in prima serata o tarda notte da trasmesse ogni anno dalla Fox Broadcasting Company. Il primo di questi eventi in diretta si tenne il 12 novembre 2011, venendo chiamato UFC on FOX 1 e vide Junior dos Santos mandare KO l'imbattuto UFC Heavyweight Champion Cain Velasquez e vincere il titolo dei pesi massimi in quello che \u00e8 considerato il match pi\u00f9 pubblicizzato della storia della federazione (insieme a\nCain Velasquez contro Brock Lesnar a UFC 121). Altri programmi da mandare in onda sui diversi canali Fox verranno lanciati nel gennaio 2012 includendo combattimenti in diretta, programmi pre e post show, conti alla rovescia degli eventi, UFC Unleashed, UFC Primetime, la serie UFC Knockout, il meglio del Pride e molti materiali originali provenienti dai vasti archivi Zuffa. Nella primavera 2012 The Ultimate Fighter si trasferir\u00e0 su FX, il network di intrattenimento generale di Fox.\nAcquisizione del Pride e integrazione.\nIl 27 marzo 2007, l'UFC e la sua rivale giapponese, il Pride Fighting Championships, annunciarono un accordo in cui i proprietari di maggioranza dell'UFC, Frank e Lorenzo Fertitta, acquistarono il marchio PRIDE.\nL'acquisizione del Pride fu percepita dagli addetti ai lavori dell'UFC come uno spartiacque per le arti marziali miste. \"Questo cambier\u00e0 davvero il volto delle MMA\" dichiar\u00f2 Lorenzo Fertitta. \"Stiamo letteralmente creando uno sport che potrebbe diventare grande nel mondo quanto il football. Vorrei creare qualcosa di simile a quando NFC e AFC si unirono per creare l'NFL.\"\nLe intenzioni iniziali erano di tenere entrambe le organizzazioni separate ma allinearle co-promuovendo eventi comprendenti i campioni e i top contender di entrambe le organizzazioni. Ad ogni modo, Dana White, dopo l'acquisto del Pride, sent\u00ec che il modello Pride non era sostenibile e l'organizzazione trasfer\u00ec molti lottatori della federazione giapponese nel roster dell'UFC tra cui \"Minotauro\" Nogueira, \"Shogun\" Rua, Dan Henderson, Mirko \"Cro Cop\" Filipovi\u0107 e Wanderlei Silva. Il 4 ottobre 2007, Pride Worldwide chiuse il suo ufficio giapponese, licenziando 20 persone che lavoravano l\u00ec sin dalla chiusura della sua compagnia controllante, la Dream Stage Entertainment (DSE).\nNel 2008 l'UFC annunci\u00f2 l'accordo con due nuovi major sponsor, Harley-Davidson e Anheuser-Busch InBev, rendendo la birra Bud Light la birra ufficiale ed esclusiva dell'UFC.\nIl 18 giugno 2008, Lorenzo Fertitta assecond\u00f2 la crescita dell'UFC annunciando le sue dimissioni dagli Station Casin\u00f2 per dedicare tutte le proprie energia nello sviluppo internazionale di Zuffa e in particolare dell'UFC. Questa mossa si rivel\u00f2 azzeccata, in quanto Fertitta aiut\u00f2 a concludere accordi tv con Cina, Francia, Messico e Germania e aprendo nuovi mercati alternativi per un nuovo videogame e action figures dell'UFC, tra gli altri progetti.\nI fighter messi in mostra durante l'era post-Pride dall'UFC includono Anderson Silva, Jon Fitch, Lyoto Machida, Cain Velasquez e Jon Jones, tra gli altri.\nUFC 100.\nLa popolarit\u00e0 della federazione tocc\u00f2 una nuova vetta nel 2009 con UFC 100 e 10 eventi che lo precedettero, in particolare UFC 90, 91, 92, 94 e 98. UFC 100 fu un successo di massa attirando 1,7 milioni di acquisti, sotto la spinta dell'ex campione di wrestling NCAA e superstar della WWE Brock Lesnar nel suo rematch contro l'ex UFC Heavyweight Champion Frank Mir, la superstar canadese Georges St-Pierre nel suo testa a testa con l'artista del knockout brasiliano Thiago Alves e la leggenda del Pride Dan Henderson contrapposto al peso medio britannico Michael Bisping, dopo che questi erano stati gli allenatori dei team rivali a The Ultimate Fighter: U.S.A. vs U.K.\nUFC 100 fu unico nel significato di attirare significativo interesse da parte di ESPN che forn\u00ec una vasta copertura dell'evento nei giorni precedenti e seguenti. Infatti, ESPN dedic\u00f2 in seguito un'addizionale copertura dell'UFC e di altre notizie di arti marziali miste nel debutto televisivo di \"MMA Live\" su ESPN2 nel maggio 2010.\nL'effetto di UFC 100 fu significativamente ridimensionato nella seconda parte del 2009 dopo una catena di infortuni e altri problemi di salute, incluso lo stesso Brock Lesnar, alle prese con la divercolite che lo tenne fuori dall'ottagono diversi mesi, forzando la federazione a modificare in corsa le card di diversi eventi.\nAd ogni modo, il momento venne gradualmente superato nel primo quarto del 2010 dopo le vittorie dei campioni in carica Georges St-Pierre e Anderson Silva e la contemporanea prima sconfitta in carriera di Lyoto Machida contro Shogun Rua per il titolo dei Pesi Mediomassimi UFC. A questi combattimenti segu\u00ec uno scontro molto popolare tra gli ex campioni UFC e rivali Rashad Evans e Quinton Jackson, allenatori avversari nella decima stagione di The Ultimate Fighter 10 a UFC 114 che ospit\u00f2 il primo main event tra atleti afroamericani. L'evento registr\u00f2 un milione di acquisti in pay per view ed Evans si assicur\u00f2 la vittoria per decisione unanime.\nQuesto periodo introdusse l'estate 2010 e UFC 116, dove il rientrante Brock Lesnar difendeva il suo UFC Heavyweight title contro l'imbattuto campione ad interim Shane Carwin, facendo registrare 1,25 milioni di acquisti. Lesnar sopravvisse all'iniziale serie di pugni di Carwin dopo aver la sospensione dell'incontro da parte dell'arbitro Josh Rosenthal. Nel secondo round, Lesnar riusc\u00ec a sottomettere Carwin con una arm triangle choke conservando il titolo di campione indiscusso. Questo evento nella sua totalit\u00e0 fu acclamato dai critici nei media per la gran quantit\u00e0 di combattimenti eccitanti che non delusero le attese della vigilia.\nA UFC 117, dopo un drammatico quinto round vi fu la vittoria dell'UFC Middleweight Champion Anderson Silva su Chael Sonnen, mentre Lesnar alla fine dovette cedere la sua cintura all'imbattuto Cain Velasquez per TKO al primo round a UFC 121. In questo combattimento fu l'ottavo KO di Velasquez in nove incontri nelle arti marziali miste.\nUFC 129 vedeva la presenza di Georges St-Pierre contro Jake Shields al Rogers Centre di Toronto, Ontario, Canada che \u00e8 attualmente il pi\u00f9 grande evento di MMA nella storia del Nord America che coincise con un UFC fan expo di due giorni al Direct Energy Centre. L'evento fece registrare il tutto esaurito vendendo 55.000 biglietti generando un ricavo di 11 milioni di dollari, surclassando il precedente record di presenze per un evento di arti marziali miste nel Nord America.\nFusione con la WEC.\nZuffa, la compagnia controllante dell'UFC, acquist\u00f2 la World Extreme Cagefighting a fine 2006 e tenne il primo evento WEC sotto la nuova propriet\u00e0 il 20 gennaio 2007. Poco dopo, la WEC fece del Versus Network la sua casa, con il primo evento che debutt\u00f2 su Versus nel giugno 2007.\nIl 28 ottobre 2010, Zuffa annunci\u00f2 che la sua promotion minore, la WEC, si sarebbe fusa con l'UFC. La WEC tenne il suo evento finale il 16 dicembre 2010. Come risultato della fusione, l'UFC assorb\u00ec le classi di peso dei pesi gallo, pesi piuma e pesi leggeri della WEC e i loro rispettivi fighter. L'UFC fece inoltre degli ultimi campioni della WEC dei pesi piuma e dei pesi gallo, Jos\u00e9 Aldo e Dominick Cruz rispettivamente, gli inaugurali campioni UFC delle sue nuove divisioni.\nReed Harris, l'uomo che aveva dato vita alla World Extreme Cagefighting con uno dei suoi allenatori alla SLO Kickboxing, Scott Adams, ed era rimasto con la federazione ad ogni suo passo, espresse le sue emozioni riguardo al suo \"bambino che iniziava a vivere una vita per conto suo\": \"\u00c8 un po' come quando il tuo bambino se ne va al college, inizialmente non sei felice, ma in seguito ci pensi per un po' e sei veramente felice\" disse Harris a MMAWeekly.com in un'intervista esclusiva immediatamente dopo l'annuncio. \"Alla fine del giorno, non avrei mai immaginato che questa cosa avrebbe potuto arrivare dove siamo ora. Sono estremamente fiero e felice di essere stato coinvolto in qualcosa che ora sar\u00e0 parte, o potrebbe essere parte, un giorno, della pi\u00f9 grande organizzazione sportiva del mondo\".\nAcquisto della Strikeforce.\nIl 21 marzo 2011, il presidente dell'UFC Dana White rivel\u00f2 su AOL ad Ariel Helwani che Zuffa aveva acquistato la federazione rivale Strikeforce. White spieg\u00f2 che la Strikeforce avrebbe operato come una promotion indipendente e che l'amministratore delegato della Strikeforce Scott Coker avrebbe continuato a gestire le operazioni di routine.\n\"Dal momento che continuiamo a crescere e ad espanderci in queste altre nazioni, abbiamo bisogno di pi\u00f9 combattimenti\" spieg\u00f2 White nella sua intervista con Helwani. \"Affrontiamo i fatti: la Strikeforce \u00e8 un marchio che ai fan piace.\"\nIn modo simile all'acquisizione del Pride, l'acquisto della Strikeforce fece acquistare a Zuffa molti fighter di primo livello, come i campioni Strikeforce Alistair Overeem, Dan Henderson, Ronaldo Souza, Nick Diaz e Gilbert Melendez, oltre che la divisione femminile comprendente lottatrici di rilievo come Cristiane \"Cyborg\" Santos, Marloes Coenen e Gina Carano.\nFu inizialmente riportato che i fighter della Strikeforce sarebbero rimasti nella promotion fino alla fine dei loro contratti. \"Una volta che i loro contratti saranno terminati, \u00e8 un affare tra noi e Scott Coker\" disse White nell'intervista con Helwani. Ad ogni modo, Nick Diaz fu il primo campione della Strikeforce a spostarsi nell'UFC dopo aver firmato un accordo per affrontare Georges St. Pierre per il titolo welter a UFC 137, incontro che poi venne rimandato per problemi fisici di GSP a UFC 143. Il suo nuovo contratto gli permetteva di combattere sia nella Strikeforce che nell'UFC ma Diaz rese vacante il suo titolo Strikeforce.\nL'UFC segu\u00ec gli stessi passi che NFL e NBA fecero per essere accettate dal grande pubblico. La prima assorb\u00ec l'AFL nel 1970, mentre la seconda la American Basketball Association (ABA) nel 1976, assicurandosi il posto di organizzazioni regine.\nPartnership con Fox.\nIl 18 agosto 2011 l'Ultimate Fighting Championship e Fox annunciarono un accordo attraverso la sussidiaria Fox Sports, che mise fine alla partnership dell'UFC con Spike TV e Versus. L'accordo incluse quattro eventi sui principali network Fox, 32 combattimenti in diretta il venerd\u00ec notte all'anno sulla loro tv via cavo FX, 24 eventi a seguito del reality show \"The Ultimate Fighter\" e sei eventi separati chiamati Fight Night.\nIl primo evento trasmesso dopo l'accordo, \"UFC on Fox: Velasquez vs. Dos Santos\", ruppe la formula consolidata mostrando un solo combattimento agli spettatori televisivi. Nel main event, Junior dos Santos spodest\u00f2 rapidamente il fino ad allora imbattuto campione dei pesi massimi Cain Velasquez, mandandolo KO dopo 64 secondi dall'inizio del primo round. La diretta televisiva registr\u00f2 un picco di 8,8 milioni di telespettatori sintonizzati sul combattimento e un'audience media di 5,7 milioni di spettatori, diventando nettamente la spettacolo di MMA pi\u00f9 visto di tutti i tempi e il combattimento sportivo pi\u00f9 visto dal match di pugilato del 2003 su HBO tra Lennox Lewis e Vitaly Klitschko.\nSuccessivamente \"The Ultimate Fighter\" cambi\u00f2 formato andando in onda in diretta il venerd\u00ec notte su FX, seguito da una card di combattimenti dal vivo. Molti degli incontri preliminari prima dei pay per view e la programmazione di UFC Unleashed andarono in onda su Fuel TV. Inoltre a partire dal gennaio 2012 inizi\u00f2 una programmazione aggiuntiva comprendente combattimenti in diretta, programmi pre e post show, conti alla rovescia degli eventi, UFC Unleashed, UFC Primetime, la serie UFC Knockout, il meglio del Pride e cerimonie del peso.\nUna delle altre possibilit\u00e0 di programmazione attualmente in onda \u00e8 un settimanale stile UFC magazine. Quando gli fu chiesto delle potenzialit\u00e0 di un possibile magazine settimanale, l'amministratore delegato Lorenzo Fertitta rispose: \"Non solo settimanale ma, potenzialmente, pi\u00f9 volte alla settimana avrete lo show dell'UFC magazine\".\nL'UFC mantenne il suo controllo sulla produzione del proprio prodotto, compreso l'uso del suo team di conduttori, Mike Goldberg e Joe Rogan. Fox Sports s'impegn\u00f2 nel produrre i pre e post-show.\nPesi Mosca e divisioni femminili.\nIl 15 dicembre 2011 la federazione annuncia la nascita di una futura divisione dei pesi mosca (flyweight). Un torneo a 4 inaugur\u00f2 il primo campione della nuova cintura a partire dal 4 marzo 2012 con l'evento \"\", evento che si tenne a Sydney (Australia). Le due semifinali furono Demetrious Johnson contro Ian McCall e Joseph Benavidez contro Yasuhiro Urushitani.\nIn finale si affrontarono Demetrious Johnson e Joseph Benavidez nell'evento \"UFC 152: Jones vs. Belfort\" del 22 settembre 2012, e Johnson venne incoronato come il primo campione dei pesi mosca UFC.\nNel novembre 2012 l'UFC mise sotto contratto la campionessa dei pesi gallo femminili Strikeforce Ronda Rousey, che divenne cos\u00ec la prima lottatrice femmina della promozione: l'evento rappresent\u00f2 una retromarcia ideologica da parte del presidente Dana White che fino a quel momento si era fermamente opposto all'introduzione di categorie femminili nell'UFC, concetto che ribad\u00ec anche dopo il \"superfight\" Strikeforce tra Cristiane Santos e Gina Carano, e che cambi\u00f2 idea grazie soprattutto alla grande notoriet\u00e0 mediatica che acquis\u00ec nell'arco di un solo anno la campionessa Ronda Rousey.\nIl 6 dicembre 2012, alla conferenza stampa per l'evento \"\", Ronda Rousey ricevette ufficialmente la cintura di campionessa dei pesi gallo UFC.\nUn anno dopo, nel dicembre 2013, l'UFC annunci\u00f2 la nascita per il 2014 della divisione dei pesi paglia femminili e mise sotto contratto 11 lottatrici precedentemente impegnate con l'Invicta FC allo scopo di creare una stagione del reality show \"The Ultimate Fighter\" per tale categoria di peso, con la vincitrice del torneo che venne premiata campionessa di categoria; il primo incontro di pesi paglia nella storia dell'UFC venne programmato per luglio 2014.\nDefinitiva integrazione della Strikeforce.\nNel 2012 l'UFC annunci\u00f2 anche la prossima cessazione della promozione satellite Strikeforce, la quale tenne un ultimo evento il 12 gennaio 2013 e successivamente vide il proprio roster di lottatori venire in buona parte incorporato in quello dell'UFC.\nNel 2013 l'UFC estese il proprio business a quello delle palestre con l'acquisizione della catena di palestre da boxe \"LA Boxing\", palestre che ben presto esposero il brand della pi\u00f9 nota promozione di MMA del mondo.\nSempre ad inizio 2013 l'UFC introdusse i ranking ufficiali per gli atleti sotto contratto con la promozione: erano presenti sia classifiche per ogni classe di peso, sia una classifica pound for pound; inizialmente i ranking erano limitati ai primi 10 lottatori per ogni divisione di peso ma dal 2014 vennero estesi a 15 atleti per ogni categoria.\nInoltre quell'anno venne proposta la prima stagione nella storia del reality show \"The Ultimate Fighter\" con un cast di lottatrici femmine.\nNuove critiche: la credibilit\u00e0 dell'UFC come organizzazione sportiva.\nCon lo sviluppo seguente al boom mediatico dell'organizzazione stessa l'UFC dovette far fronte a nuove critiche, questa volta provenienti per lo pi\u00f9 dai fan e dai giornalisti del settore ma anche da atleti di casa, indirizzate verso alcune scelte effettuate dalla dirigenza che per scopi puramente commerciali cerc\u00f2 di dare un'impronta al proprio prodotto maggiormente orientata verso l'intrattenimento a scapito dello spirito sportivo, richiamando cos\u00ec il modello WWE.\nPer il fatto che le organizzazioni di sport da combattimento generalmente non prevedono campionati organizzati su stagioni regolari e gironi e raramente anche su play-off lo sfidante per il titolo viene scelto dall'organizzazione stessa, spesso in base ai risultati ottenuti ma all'UFC venne imputata la colpa di promuovere a contendenti lottatori molto popolari che a detta di molti non meritavano l'occasione di lottare per la cintura perch\u00e9 uscivano da sconfitte o combattevano regolarmente in una divisione di peso differente: fu il caso, tra il 2012 ed il 2013, di Chael Sonnen e V\u00edtor Belfort per il titolo dei pesi mediomassimi, di Nick Diaz per il titolo dei pesi welter, di Frankie Edgar e Anthony Pettis per il titolo dei pesi piuma (anche se alla fine Pettis diede forfait e non prese parte alla sfida), di Miesha Tate per il titolo dei pesi gallo (Tate sostituiva l'infortunata Cat Zingano contro la quale perse).\nUn'altra accusa mossa \u00e8 quella riferita alla disparit\u00e0 di trattamento che l'UFC riserva a diversi atleti alle sue dipendenze, anche in questo caso non basandosi sui risultati nella gabbia ma bens\u00ec nella capacit\u00e0 di tali lottatori di attrarre pubblico con il loro stile di combattimento o con la loro personalit\u00e0, oltre che in base allo stipendio percepito e alla posizione nella propria divisione, facendo risultare come i pi\u00f9 a rischio quei fighter che raramente finalizzano e che ai pi\u00f9 risultano noiosi, che sono veterani ben pagati e che sono in grado di sconfiggere buona parte dei propri avversari ad esclusione del campione contro il quale gi\u00e0 hanno lottato perdendo: \u00e8 il caso di Jon Fitch, Yushin Okami e Jake Shields, licenziati tra il 2013 ed il 2014 quando erano ancora tra i primi 10-15 atleti nelle rispettive categorie di peso e subito dopo una singola sconfitta contro un altro lottatore di vertice; in passato vennero trattati allo stesso modo anche altri atleti meno noti ma che non avevano un pessimo record in UFC come Gerald Harris (3 vittorie ed una sconfitta) e Jon Madsen (4 vittorie ed una sconfitta).\nIn quegli anni l'UFC torn\u00f2 a fronteggiare anche l'annoso problema dell'utilizzo di doping e terapia sostitutiva con testosterone da parte degli atleti, e il campione e uomo immagine della promozione Georges St-Pierre afferm\u00f2 che proprio la mancanza di azioni decise nei confronti del fenomeno doping fu tra la motivazioni del suo ritiro dall'attivit\u00e0 agonistica: nel febbraio 2014 la commissione atletica del Nevada vot\u00f2 all'unisono per vietare l'utilizzo della terapia sostitutiva con testosterone, e alla crociata si un\u00ec anche la commissione di MMA del Brasile e quella della California.\nSul finire del 2014 suscit\u00f2 molte critiche la decisione da parte dell'UFC di mettere sotto contratto il pro wrestler CM Punk, il quale era al suo debutto nelle MMA e non vantava alcun decorato curriculum negli sport da combattimento a contatto pieno.\n\"UFC Fight Pass\".\nNel 2013 l'UFC lanci\u00f2 \"UFC Fight Pass\", ovvero una piattaforma multimediale a pagamento che funziona come archivio dei passati eventi UFC, Pride, WEC, Strikeforce, WFA, EliteXC ed Affliction, nonch\u00e9 fornisce il broadcasting degli incontri preliminari che in precedenza erano gratuiti sul profilo Facebook della compagnia.\nDal giugno 2014 venne annunciato un accordo con la promozione tutta al femminile Invicta FC per lo streaming dei loro eventi su piattaforma \"UFC Fight Pass\"; nel 2015 l'UFC fece lo stesso con altre otto promozioni, tra queste anche la storica Pancrase.\nDivise Reebok e azione collettiva.\nSul finire del 2014 l'UFC firm\u00f2 uno storico accordo con il marchio di abbigliamento sportivo Reebok, il quale a partire da luglio 2015 e per la durata di sei anni ottenne l'esclusiva sulle uniformi degli atleti e in generale sulla loro sponsorizzazione anche economica; inoltre Reebok stipul\u00f2 dei contratti di sponsorizzazione singoli con le star dell'organizzazione Jon Jones e Ronda Rousey.\nL'esclusivit\u00e0 della sponsorizzazione Reebok caus\u00f2 una fuga da parte di sponsor minori che supportavano diversi atleti UFC, in quanto non avrebbero pi\u00f9 potuto esporre il proprio banner durante gli eventi della promozione: non casualmente nello stesso periodo si assistette ad un'azione collettiva nei confronti dell'UFC da parte di lottatori che denunciavano l'abuso da parte della promozione stessa della propria posizione di leader nel mondo delle MMA allo scopo di manipolare il libero mercato, violando di fatto lo Sherman Act; tra gli atleti coinvolti vi furono Jon Fitch, Cung Le, Nate Quarry, Dennis Hallman, Javier Vasquez, Brandon Vera e Pablo Garza.\nAcquisizione della UFC da parte della WME-IMG.\nA maggio del 2016, la ESPN riport\u00f2 che la Zuffa LLC fosse in contatto con un'altra compagnia, con l'obbiettivo di vendere la UFC alla cifra di circa 4 miliardi di dollari. Le prime compagnie a farsi avanti furono la Wanda Group, la China media capital e la WME/IMG.\nIl 9 luglio del 2016, la UFC venne venduta alla WME/IMG per 4 miliardi di dollari. Tra i finanziatori ci furono la Silver Lake Partners e Kohlberg Kravis Roberts e l'impresa di investimento di Michael Dell, i quali divennero proprietari di minoranza. La maggioranza delle azioni vennero comprate da Ari Emanuel e Pratrick Whitesell. Dana White rimase il presidente della compagnia.\n\"UFC Fight Island\".\nIn seguito alla pandemia di COVID-19, che ha colpito tutto il mondo nei primi mesi del 2020, il presidente Dana White annuncia il suo ambizioso progetto di trasformare l'isola di Yas Island, negli Emirati Arabi Uniti, in una zona di 10 miglia quadrate dove poter continuare a svolgere i combattimenti in sicurezza e riducendo il rischio di diffusione di coronavirus. Nonostante le intenzioni iniziali il progetto si rivela essere una sorta di bolla situata nell'isola, all'interno della quale sono presenti alloggi, ristoranti, strutture di allenamento e un'arena, il du Forum, in cui far svolgere gli eventi a porte chiuse e in cui, ad atleti e staff, \u00e8 consentito l'accesso solo dopo accurati controlli. Il primo dei nove eventi a svolgersi a \"Fight Island\", il 12 luglio 2020, \u00e8 UFC 251: Usman vs. Masvidal. Il 16 luglio 2021, in occasione dell'evento e della riapertura al pubblico per le manifestazioni sportive, la UFC si trasferisce nella pi\u00f9 capiente Etihad Arena (18000 posti), di nuova costruzione e situata nella medesima isola. \nAccordo con Venum per materiale tecnico.\nAlla conclusione della partnership tra la UFC e la Reebok, durata sei anni, inizia la nuova era della Venum, una societ\u00e0 che produce abbigliamento e attrezzature per sport da combattimento dal 2005. Il 6 aprile 2021 le due societ\u00e0 rivelano nuove divise, kit da combattimento ed equipaggiamento che i combattenti e gli angoli indosseranno a partire da . \u00c8 inoltre cambiato, grazie a questo nuovo accordo, il livello dei pagamenti della promozione, determinato stavolta dall\u2019esperienza degli atleti sull\u2019ottagono. Complessivamente la nuova partnership garantisce ai combattenti un leggero aumento rispetto all\u2019accordo con Reebok (ad esempio i campioni in carica vedranno un aumento da $ 40.000 a $ 42.000 per la difesa titolata).\nRegole.\nRound.\nI match della UFC sono composti da tre o cinque rounds della durata di cinque minuti ciascuno: gli incontri per il titolo e i \"main events\" hanno una durata di cinque riprese, tutti gli altri si concludono al termine della terza.\nGabbia.\nGli incontri della UFC si tengono in un ring di forma ottagonale (chiamato per l'appunto \"The Octagon\") limitato da pareti alte 2 yards (= 1,8288 m.) di reticolo metallico. Ha un diametro di 10 yards (= 9,144 m.) e diverse imbottiture proteggono i fighters dalle parti pi\u00f9 rigide o taglienti della struttura. Originariamente la UFC proibiva l'utilizzo di strutture simili da parte di altre organizzazioni, ma nel 2001 Zuffa apr\u00ec l'uso dell'ottagono alle altre promotions per unificare le regole dello sport.\nEsito dell'incontro.\nUn incontro pu\u00f2 terminare per:\nAl termine di un incontro \u00e8 possibile che uno o entrambi i fighters ricevano un bonus (generalmente di 50.000 dollari) quali vincitori del premio per il miglior KO, sottomissione, performance o combattimento della serata (solo l'ultimo \u00e8 per entrambi).\nComportamenti scorretti.\nLe seguenti mosse, manovre o atti sono classificati come non regolamentari dal regolamento unificato delle MMA:\n\"UFC Hall of Fame\".\nIn ordine di introduzione, tra parentesi evento nel corso del quale sono stati introdotti\nPromozioni acquisite e collaborazioni.\nCon l'aumento del volume del suo business l'UFC nel tempo arriv\u00f2 ad acquisire svariate promozioni rivali con il risultato di eliminare un diretto concorrente, ottenere un nuovo mercato territoriale oppure assimilare nuove categorie di peso: tra queste la pi\u00f9 clamorosa acquisizione fu quella dell'organizzazione giapponese Pride.\nMolto pi\u00f9 tardi l'UFC avvi\u00f2 anche delle collaborazioni con promozioni relative ad altri sport da combattimento come l'organizzazione di muay thai Lion Fight, ed inizi\u00f2 a condividere la propria piattaforma di streaming \"UFC Fight Pass\" con altre promozioni.\nDal 2013 l'UFC supporta, anche finanziariamente, l'IMMAF(la Federazione Internazionale delle MMA dilettantistiche) che in Italia \u00e8 rappresentata dalla FIGMMA.\nDal 2014 l'UFC inizi\u00f2 ad acquisire le librerie di incontri di altre organizzazioni per integrarle nella propria piattaforma a pagamento \"UFC Fight Pass\".\nPaesi ospitanti.\nCon il tempo l'UFC svilupp\u00f2 un progetto di espansione a livello globale della promozione, organizzando il primo evento lontano dagli Stati Uniti gi\u00e0 nel 1996 con \"UFC 8: David vs. Goliath\" ospitato a Porto Rico.\nI paesi che finora hanno ospitato eventi UFC sono:"}
{"id": "728036", "revid": "7", "url": "https://it.wikipedia.org/wiki?curid=728036", "title": "Excusatio non petita", "text": ""}
{"id": "728038", "revid": "1543377", "url": "https://it.wikipedia.org/wiki?curid=728038", "title": "Los 10+ Pedidos", "text": "Los 10+ Pedidos (I 10 pi\u00f9 richiesti) \u00e8 stata la versione latino americana di \"Total Request Live\". Il programma (in onda su MTV) trasmetteva i 10 video pi\u00f9 votati dal pubblico della trasmissione.\nEra una delle trasmissioni pi\u00f9 seguite dal canale. All'inizio trasmetteva solo per un'ora. Alla fine del 2005 decise di estendersi per un'ora e mezza. Ha chiuso definitivamente i battenti nel 2011.\nVJ's di M\u00e9xico.\nLos 10+ Pedidos ha avuto molti VJ durante il tempo che si sono succeduti. Questi quelli che trasmettevano dal Messico:"}
{"id": "728044", "revid": "729019", "url": "https://it.wikipedia.org/wiki?curid=728044", "title": "Sindrome degli occhi di gatto", "text": "La sindrome degli occhi di gatto o sindrome di Schmid-Fraccaro \u00e8 una rara malattia genetica caratterizzata da trisomia o tetrasomia del braccio corto (p) e di una piccola parte del braccio lungo (q) del cromosoma 22. \u00c8 cos\u00ec chiamata per la presenza del coloboma verticale negli occhi di alcuni pazienti. Tuttavia, pi\u00f9 della met\u00e0 dei soggetti affetti dalla sindrome non presenta questo tratto caratteristico.\nNon \u00e8 stata rilevata una riduzione significativa dell'aspettativa di vita nei pazienti che non manifestano malformazioni potenzialmente fatali.\nStoria.\nLe malformazioni comuni alla sindrome degli occhi di gatto furono catalogate per la prima volta nel 1898.\nNel 1965 la sindrome venne associata ad un piccolo cromosoma marcatore. Inizialmente si discusse la possibilit\u00e0 del coinvolgimento del cromosoma 13, mentre oggi si ritiene che la sindrome degli occhi di gatto sia dovuta alla presenza della trisomia sul cromosoma 22 (Regione q11.2).\nEpidemiologia.\nLa sindrome degli occhi del gatto \u00e8 una malattia congenita dovuta alla mutazione nel materiale genetico. La modalit\u00e0 di trasmissione \u00e8 autosomica dominante. L'incidenza della condizione \u00e8 di 1,35 casi ogni 100.000 persone. Nel 2009, sono stati descritti 105 casi.\nGenetica.\nDi solito la trisomia sul cromosoma 22 si verifica spontaneamente. Pu\u00f2 essere ereditaria e i genitori possono essere affetti da mosaicismo sul cromosoma marcatore senza mostrare fenotipi patologici della sindrome.\nCaratteristiche.\nMalformazioni pi\u00f9 rare possono interessare quasi tutti gli organi."}
{"id": "728045", "revid": "44939", "url": "https://it.wikipedia.org/wiki?curid=728045", "title": "Cat-eye syndrome", "text": ""}
{"id": "728046", "revid": "44939", "url": "https://it.wikipedia.org/wiki?curid=728046", "title": "Cat-eye", "text": ""}
{"id": "728047", "revid": "1528507", "url": "https://it.wikipedia.org/wiki?curid=728047", "title": "ATRAC", "text": "ATRAC (Adaptive Transform Acoustic Coding) \u00e8 un sistema di registrazione audio compresso del tipo lossy impiegato nel Minidisc che tiene conto di fenomeni psicoacustici quali l'effetto di mascheramento e la soglia di udibilit\u00e0.\nBrevetti degli Stati Uniti d'America e di altri Paesi concessi su licenza dai Dolby Laboratories.\nStoria.\nATRAC \u00e8 una famiglia di algoritmi di compressione audio di tipo \"lossy\" proprietaria sviluppata da Sony. La prima applicazione commerciale di tale codifica avvenne nel 1992 come formato audio utilizzato nei Minidisc (anch'essi sviluppati da Sony) e permette di immagazzinare in un disco magneto-ottico di soli 64 mm di diametro informazioni audio per una durata uguale a quella di un CD (74 minuti in modalit\u00e0 stereo), con una perdita di qualit\u00e0 percepibile molto limitata. Nel tempo i codec utilizzati da tale formato sono stati evoluti e migliorati ed oggi comprendono versioni come l'ATRAC Advanced Lossless (2006) o l'ATRAC9. Dal 2011 ATRAC non viene pi\u00f9 supportato dai riproduttori audio realizzati dalla stessa Sony.\nPrincipi di funzionamento.\nIn fase di registrazione il segnale viene suddiviso in intervalli di tempo regolari di 20 millisecondi e scomposto nelle sue componenti mediante FFT (trasformata rapida di Fourier). Successivamente il segnale audio analizzato viene fatto riconoscere dall'algoritmo di compressione che taglia tutti i segnali ritenuti non udibili e quindi superflui per la registrazione, il segnale di registrazioni audio con questo tipo di compressione ha un fattore prossimo a 5. In fase di lettura, dopo che il decodificatore ATRAC ha ricomposto le varie componenti del segnale audio ed i diversi segmenti di 20 millisecondi, il segnale digitale viene trattato con un normale convertitore D/A a 16 bit.\nVelocit\u00e0 di trasmissione e qualit\u00e0.\nIn origine ATRAC prevedeva una velocit\u00e0 di trasmissione di 292 kbit/s (utilizzato per la codifica audio nei MiniDisc) e consentiva di ottenere una qualit\u00e0 'vicina' a quella riscontrabile in un CD-Audio. Nel tempo, i miglioramenti apportati al formato hanno consentito di ottenere risultati qualitativi migliori a parit\u00e0 di velocit\u00e0 di trasmissione.\nSony ha dichiarato ufficialmente che la specifica ATRAC3plus a 64 kbit/s consente di ottenere un audio comparabile a quello ottenibile con una codifica MP3 a 128 kbit/s, rendendolo paragonabile ad altri codec quali AACplus, mp3PRO e Windows Media Audio (secondo dichiarazioni simili da parte di Microsoft).\nPrestazioni.\nGli sviluppatori del \"codec\" sostengono che gli algoritmi utilizzati da ATRAC, grazie anche alla stretta collaborazione di LSI, consentono un'alta velocit\u00e0 di \"encoding\" con un minimo utilizzo di potenza. Caratteristica che differenzia ATRAC degli altri \"codec\", sviluppati principalmente per i computer e senza prestare particolare attenzione alle limitate capacit\u00e0 hardware dei dispositivi portatili.\nSecondo i progettisti, gli algoritmi ATRAC furono sviluppati in stretta cooperazione con ingegneri per lo sviluppo LSI di Sony per creare un prodotto che potesse comprimere ad alta velocit\u00e0 e con minimo dispendio energetico.\nI Walkman Sony offrono una migliore durata della batteria quando riproducono file ATRAC rispetto ai file MP3. \u00c8 il modo in cui le serie Sony NW-HDx (NW-HD1, NW-HD3, NW-HD5) dei Walkman dichiarano una durata della batteria di 30 ore. Tuttavia, Sony ha inserito la compatibilit\u00e0 con ATRAC solo nei telefoni della serie Sony Ericsson Walkman del mercato giapponese, e non nel mercato GSM/UMTS. Le serie Xplod di Sony per riproduttori CD per audio supportavano i CD ATRAC. I minidisk con canzoni in formato ATRAC sono stati supportati dalle autoradio Eclipse.\nATRAC1.\nLa specifica ATRAC1 venne inizialmente applicata da Sony al proprio formato audio per i cinema, l'SDDS, negli anni '90 in diretta competizione (ma in realt\u00e0 le pellicole contengono anche la colonna SDDS, senza perdere le altre) con i sistemi Dolby Digital (AC3) e DTS.\nSDDS utilizza il formato ATRAC1 su 8 canali con una velocit\u00e0 di trasmissione complessivo di 1168 kbit/s.\nDue filtri QMF impilati dividono il segnale in 3 parti:\nATRAC3 (Modi LP2 e LP4).\nUtilizza un bit rate pari a 132 kbit/s e la qualit\u00e0 percepita \u00e8 molto simile a quella ottenibile con una codifica MP3 a bit rate simile; come afferma un \"blind test\" tenutosi nel febbraio 2003 commissionato da Sony e svolto da una societ\u00e0 esterna.\nAltri test di tipo scientifico svolti dall'Unione europea di radiodiffusione indicano che l'implementazione di ATRAC3 utilizzata dal formato RealAudio 8 a 64 kbit/s si posiziona come secondo miglior \"codec\" oggi disponibile, battuta solamente dal pi\u00f9 avanzato formato MP3Pro.\nTuttavia, in ulteriori indagini di tipo \"double blind-test\" del maggio 2004 che mettevano a confronto ATRAC3, Ogg Vorbis, MP3 a bit rate variabile ottenuti con LAME ed AAC il codec di Sony si \u00e8 classificato ultimo.\nAlcune critiche comuni inerenti alle indagini svolte riguardano la possibilit\u00e0 che Sony abbia deciso di non implementare i migliori sistemi di \"encoding\" e \"decoding\" (denominati DSP TYPE S) per PC. Tali supposizioni per\u00f2 vengono smentite dalla presenza dei codec DSP TYPE S in alcuni modelli di riproduttori e registratori portatili delle serie HiMD (come il Sony HiMD Walkman MZ-NH1) e NetMD (come il Sony MD Walkman MZ-N10)."}
{"id": "728053", "revid": "486946", "url": "https://it.wikipedia.org/wiki?curid=728053", "title": "Roger the Alien", "text": ""}
{"id": "728055", "revid": "114995766", "url": "https://it.wikipedia.org/wiki?curid=728055", "title": "Total Request Live (Regno Unito)", "text": "TRL UK \u00e8 stato il nome di uno show televisivo inglese, nonch\u00e9 la versione britannica del programma americano \"Total Request Live\", lanciato negli USA nel lontano 1998, ma arrivato nel Regno Unito solo verso la fine del 2003.\nIl programma, ai tempi del lancio, trasmetteva dal luned\u00ec al venerd\u00ec alle ore 16:30; col passare del tempo, la sua fascia fu spostata alle 18:00 (fino all'ultima puntata del 2005). Il conduttore del programma era Dave Berry, che veniva affiancato da un diverso presentatore di MTV ogni giorno.\nIl format dello show era uguale a quello americano: un conto alla rovescia dei 10 video pi\u00f9 votati dai telespettatori, alternato dall'ospitata di famosi artisti di fama nazionale e internazionale. Veniva trasmesso dalla Leicester Square di Londra, e sia i conduttori, sia gli eventuali ospiti, si affacciavano dalle maestose vetrate che avevano la vista sulla piazza (dove vi erano i fan accorsi per vedere i loro beniamini), proprio come accadeva per la versione americana.\nCancellazione.\nNonostante fu definito dalla stessa rete \"Uno dei pi\u00f9 grandi show che abbiamo lanciato su MTV UK,\" TRL non \u00e8 mai riuscito a raggiungere lo stesso impatto rispetto alla versione originale statunitense. La versione americana, infatti, \u00e8 stata di molto aiuto ad artisti come Britney Spears e Eminem per il lancio delle loro carriere, obiettivo invece mai riuscito da TRL per il debutto di artisti inglesi.\nI bassi ascolti registrati giorno dopo giorno, hanno portato cos\u00ec alla cancellazione dello show, durante il mese di dicembre 2005 e Dave Berry inizi\u00f2 a lavorare per \"CD:UK\"."}
{"id": "728056", "revid": "4711", "url": "https://it.wikipedia.org/wiki?curid=728056", "title": "Guardia nazionale repubblicana", "text": ""}
{"id": "728058", "revid": "224230", "url": "https://it.wikipedia.org/wiki?curid=728058", "title": "Repubblichini", "text": ""}
{"id": "728065", "revid": "123259662", "url": "https://it.wikipedia.org/wiki?curid=728065", "title": "Musa textilis", "text": "L'\u00e0baca (Musa textilis ), o abac\u00e0 (dallo spagnolo \"abac\u00e1\", dal tagal \"abak\u00e0\"), \u00e8 una pianta appartenente alla famiglia delle Musaceae, originaria delle Filippine, la cui fibra \u00e8 nota anche col nome volgare di \"canapa di Manila\" (o canapa di Cebu o canapa di Davao).\nDistribuzione e habitat.\nOriginaria delle Filippine \u2013 dove \u00e8 tuttora coltivata \u2013 la pianta cresce anche normalmente nel Borneo e a Sumatra. In media, la pianta raggiunge l'altezza di 6 metri.\nDalla pianta \u00e8 ricavata una fibra tessile vegetale, chiamata a sua volta abaca o, pi\u00f9 spesso, canapa di Manila, che viene estratta dalle foglie, larghe ed oblunghe, e dagli steli ed \u00e8 utilizzata sia per fabbricare spaghi, gomene e corde (grazie alla notevole resistenza, flessibilit\u00e0 e leggerezza) nella maggior parte dei casi, mentre con le fibre migliori si fanno tessuti e tele estremamente resistenti. Nei luoghi di produzione con i suoi filamenti, detti \"Tagal\", si fanno trecce per cappelli.\nA Sumatra la coltivazione in larga scala dell'abaca fu avviata nel 1925 dagli olandesi, che sin dal XIX secolo avevano notato la sua coltivazione nelle Filippine, finalizzata alla fabbricazione del cordame. In seguito \u00e8 stata estesa alle piantagioni dell'America centrale grazie ai finanziamenti ottenuti dal dipartimento per l'agricoltura degli Stati Uniti. Prima della seconda guerra mondiale, nel 1930, furono introdotte delle piantagioni su vasta scala nel Borneo settentrionale sotto l'occupazione britannica.\nCon lo scoppio della seconda guerra mondiale gli approvvigionamenti dalle Filippine furono assorbiti dal Giappone.\nDescrizione.\nLe foglie crescono sul tronco della pianta e le loro basi formano una guaina intorno al fusto; di queste ce ne sono approssimativamente 25, di 5\u00a0cm di diametro e con un numero di 12-25 foglie aventi dei piccioli sovrapposti, che coprono il gambo formando un arbusto o \"falso tronco\" di circa 30\u201340\u00a0cm di diametro. Crescono in fasi successive: i pi\u00f9 maturi sulla parte inferiore del tronco, quelli pi\u00f9 giovani sulla sua parte superiore. Le guaine contengono le preziose fibre. Le fibre grezze variano dagli 1,5 ai 3,5 m di lunghezza. Sono composte delle sostanze presenti in una pianta quali la cellulosa, la lignina e la pectina. La fibra, una volta filata, viene venduta con il nome di canapa di Manila, la capitale delle Filippine.\nColtivazione.\nLa pianta \u00e8 di norma coltivata in terreni fertili e ben drenati; si utilizzano radici collocate nella terra all'inizio della stagione delle piogge, e perci\u00f2 ormai mature. La raccolta nei campi di abaca \u00e8 fatta con una frequenza di 3-8 mesi, dopo un periodo iniziale di crescita di 18-25 mesi e dopo una durata di vita di circa 10 anni. In genere essa presuppone delle operazioni alle guaine fogliari: la \u201csguainatura\u201d (separazione delle guaine superficiali e profonde), la \u201cspampanatura\u201d (asportazione delle foglie, da cui si ottengono le fibre), l'essiccagione (alla luce del sole, come da tradizione).Le fibre di abaca possono essere filate in spaghi o corde. In particolare le corde, essendo molto resistenti (specie all'azione dell'acqua salata) e flessibili, sono ottime per cavi da marina (affini alle \u201cg\u00f3mene\u201d) e reti da pesca. Con le stesse fibre, poi, si possono produrre oggetti (perlopi\u00f9 artigianali) come borse, tappeti, vestiti e mobili. Tali sostanze fibrose, peraltro, una volta ridotte in pasta umida, possono essere trattate fino a ricavare prodotti cartacei (per es. bustine di t\u00e8, cartamoneta, carta speciale, involucri per confezionare sottovuoto).\nEtichettatura tessile.\nSigla AB"}
{"id": "728066", "revid": "287204", "url": "https://it.wikipedia.org/wiki?curid=728066", "title": "Jundishapur", "text": "Jundish\u0101p\u016br (cos\u00ec in arabo, ma in persiano: \u06af\u0646\u062f\u06cc\u0634\u0627\u067e\u0648\u0631, \"Gundeshapur\", pahlavi: \"Gund-\u012b Sh\u0101h P\u016br\", nota anche sotto i nomi di Gondeshapur, Jondishapoor, Jondishapur, Jondishapour, Gundishapur, Gond\u00ea\u0161\u00e2pur, Jund-e Shapur, Jund\u00ea-Sh\u00e2p\u00fbr, etc., fu il centro intellettuale dell'Impero sasanide (224-651 d.C.) e la sede della nota \"Accademia di Gundishapur\". Era situata nell'attuale regione iraniana del Khuzest\u0101n, nel sud-ovest del paese, non lontano dal fiume Karun. In siriaco la citt\u00e0 era chiamata B\u0113\u1e6f Lapa\u1e6d (Beth Lapat), e fu sede di una arcidiocesi metropolitana della Chiesa d'Oriente, attestata sin dal III secolo.\nStoria.\nDalla fondazione al VII secolo.\nGundeshapur fu fondata nel 271 dallo sci\u00e0 sasanide Sapore I (Sh\u0101p\u016br I, 241-272), che gli diede il proprio nome (\"Gund-D\u0113z-\u012b Sh\u0101pur\" significa infatti \"Cittadella di Shapur\" in lingua pahlavi). Sapore I sconfisse l'esercito romano dell'imperatore Valeriano. Furono fatti prigionieri non solo i soldati, ma anche gli ingegneri e i medici che operavano al seguito delle truppe, che furono costretti a costruire la nuova citt\u00e0 (edifici, ponti, dighe). Come specificato nella \"Cronaca di Seert\", i primi abitanti furono deportati dalla Mesopotamia (quindi erano cristiani siriaci). L'alto clero, a partire dal vescovo Demetrianos, fu prelevato da Antiochia, sede vescovile dei cristiani di Mesopotamia. \nPochi anni dopo la fondazione della citt\u00e0 il profeta manicheo Mani fu imprigionato e mor\u00ec in Khuzest\u0101n (276), anche se non \u00e8 certo che sia morto proprio a Gundeshapur. Si sa con certezza che la condanna a morte fu comminata nella citt\u00e0, poich\u00e9 era sede provinciale del tribunale del regno.\nSapore II (309-379) fece di Gondeshapur la propria capitale.\nSotto il dominio musulmano.\nAncora nel VII secolo la citt\u00e0 era abitata prevalentemente da cristiani siriaci. La dinastia sasanide cadde sotto gli attacchi degli eserciti musulmani nel 638. L'Accademia sopravvisse per\u00f2 al cambio di padroni e sopravvisse per numerosi secoli come istituzione islamica di studi superiori. Con essa rivaleggi\u00f2 pi\u00f9 tardi l'istituzione culturale fondata dal califfo abbaside di Baghdad H\u0101r\u016bn al-Rash\u012bd, notevolmente ampliata da suo figlio al-Ma\u02bem\u016bn nell'832: la famosa \"Bayt al-\u1e24ikma\", la \"Casa della Sapienza\". Col\u00e0 furono imitati i metodi di Gundishapur e la Casa della Sapienza fu affidata a diplomati dell'antica Accademia di Gondeshapur. Si crede che la \"Bayt al-\u1e24ikma\" sia stata chiusa dal successore di al-Ma'm\u016bn, il califfo al-Mutawakkil, ma a quel tempo il baricentro intellettuale islamico aveva cominciato gi\u00e0 ad allontanare da Baghdad, preda di violente convulsioni politiche e istituzionali.\nL'importanza di Gondeshapur declin\u00f2 gradualmente. Lo scrittore e geografo del X secolo al-Muqaddas\u012b, citato dallo studioso Guy Le Strange, descrive una Jundishapur ormai caduta in rovina.\nL'Accademia di Gundishapur.\nGundish\u0101p\u016br fu la sede di uno tra i pi\u00f9 noti ospedali dell'antichit\u00e0 e dell'annessa scuola medica, che comprendeva anche una biblioteca. Fu fondata da sapienti che provenivano dalla Mesopotamia e dalla Scuola di Edessa, quindi di etnia siriaca. \nL'Accademia comprendeva due facolt\u00e0 d'insegnamento (Filosofia e Medicina), un ospedale (ritenuto il pi\u00f9 antico ospedale universitario conosciuto), una biblioteca e un osservatorio astronomico. Il corpo insegnante era versato non solo sulle tradizioni zoroastriane e persiane, ma insegnava anche il greco e le lingue indiane. Secondo gli storici, la \"Cambridge dell'Iran\", fu il centro medico pi\u00f9 importante del mondo antico (definito come il territorio comprendente l'Europa, il bacino del Mediterraneo e del Vicino oriente), nel corso del VI e VII secolo. \nJundishapur in epoca moderna.\nSotto la dinastia Pahlavi, l'eredit\u00e0 di Gundishapur \u00e8 stata onorata con la fondazione dell'Universit\u00e0 di Gundishapour e della sua sorella gemella, l'Universit\u00e0 di Scienze mediche di Gundishapour, nella citt\u00e0 di Ahvaz nel 1959. L'Universit\u00e0 di Scienze mediche di Gundishapour ricevette il nome del suo antico fondatore sassanide, donatole dal suo fondatore e primo rettore, Mohammad Kar, padre di Cyrus Kar, ad Ahvaz nel 1959. Nel 1981, l'universit\u00e0 di Gundishapur \u00e8 stata rinominata Universit\u00e0 di Ahvaz \"Shahid Chamran\", in onore di Mostafa Chamran. \nSuccessivamente \u00e8 stata rinominata Universit\u00e0 di Scienze mediche di Gundishapour Ahvaz. Se si considera che l'universit\u00e0 di Gundishapur venne fondata dal re persiano Sapore I, essa ha pi\u00f9 di 1\u00a0700 anni, ed \u00e8 la pi\u00f9 antica universit\u00e0 esistente al mondo.\nL'antica Gundishapur \u00e8 stata oggetto di scavi archeologici. Gli esperti del Centro di ricerca archeologica del Patrimonio Culturale dell'Iran e l'Istituto Orientale dell'Universit\u00e0 di Chicago hanno condotto scavi a partire dall'anno 2006."}
{"id": "728071", "revid": "767487", "url": "https://it.wikipedia.org/wiki?curid=728071", "title": "The Mindbenders", "text": "I The Mindbenders (inizialmente conosciuti come Wayne Fontana and the Mindbenders) sono stati un gruppo musicale Beat inglese degli anni sessanta, proveniente da Manchester. Il gruppo fu una delle band che protagoniste della British Invasion, periodo in cui i gruppi inglesi scalavano le classifiche americane.\nBiografia.\nWayne Fontana fond\u00f2 il gruppo con Bob Lang, Ric Rothwell ed Eric Stewart nel 1963. Il nome della band \u00e8 ispirato al titolo di un film con Dirk Bogarde dello stesso anno, chiamato appunto \"The Mind Benders\". Dopo una serie di singoli sfortunati, il successo arriv\u00f2 nel 1964 con \"Um Um Um Um Um Um\", che ottenne un ottimo riscontro di vendite in Gran Bretagna. Riuscirono anche a ottenere una hit da primo posto negli Stati Uniti d'America con \"The Game of Love\" nel 1965.\nDopo un tour negli Stati Uniti e alcuni altri singoli di scarso successo, Fontana lasci\u00f2 improvvisamente la band durante un concerto nel 1965 e si dedic\u00f2 in seguito alla carriera solista. Il gruppo cambi\u00f2 immediatamente il nome in The Mindbenders e il chitarrista Eric Stewart divenne il nuovo cantante.\nNel 1967 comparvero (soltanto in tre) in un ruolo cammeo nel film \"To Sir, with Love\", eseguendo la loro \"It's Getting Harder All the Time\"."}
{"id": "728074", "revid": "1305772", "url": "https://it.wikipedia.org/wiki?curid=728074", "title": "Angarsk", "text": "Angarsk () \u00e8 una citt\u00e0 nell'oblast' di Irkutsk, nella Siberia sudorientale; si trova sulle sponde del fiume Angara nei pressi della confluenza in esso dell'affluente \"Kitoj\", a da Mosca. La citt\u00e0 \u00e8 capoluogo del distretto omonimo.\nAngarsk \u00e8 una citt\u00e0 recentissima, essendo stata fondata nel 1948 come centro industriale; ottenne lo \"status\" di citt\u00e0 solo tre anni pi\u00f9 tardi, nel 1951.\nLa citt\u00e0 \u00e8 un'importante fermata lungo la ferrovia Transiberiana.\nPopolazione.\n\"Fonte: mojgorod.ru\""}
{"id": "728076", "revid": "499020", "url": "https://it.wikipedia.org/wiki?curid=728076", "title": "Val Tidone", "text": "La val Tidone \u00e8 una valle dell'Appennino ligure, formata dal torrente Tidone, posta tra le province di Pavia e Piacenza.\nGeografia fisica.\nLa valle \u00e8 formata dal torrente Tidone, che nasce dalle pendici del monte Penice a circa 1000 , nei pressi della localit\u00e0 Casa Matti di Romagnese, e termina tra le localit\u00e0 di Grintorto di Agazzano e Fabbiano di Borgonovo Val Tidone, dove il torrente inizia a scorrere nella pianura Padana; confina a oriente con la val Luretta, la val Tidoncello, la val Chiarone e la val Trebbia, a occidente con la val Bardonezza, la val Versa, la valle Scuropasso, la val Coppa e la val Staffora.\nValichi.\n\u00c8 messa in comunicazione con la val Coppa tramite il passo del Carmine, con la val Trebbia tramite il colle della Crocetta e con la val Tidoncello tramite il passo Ca' del Diavolo.\nMonti.\nIl monte pi\u00f9 alto della val Tidone \u00e8 il monte Penice (1460 ), dalle cui pendici nasce il torrente Tidone, la cui vetta, si trova tra la val Trebbia e la val Staffora. Sullo spartiacque con la val Trebbia si trovano il monte Castello (1083 m s.l.m.), la Pietra Corva (1078 m s.l.m.), il monte Pan Perduto (1064 m s.l.m.), il Groppo (999 m s.l.m.) e il monte Pradegna (960 m s.l.m.). \nSullo spartiacque con la val Tidoncello si trovano il monte Lazzarello (866 m s.l.m.) e il Pian del Poggio (801 m s.l.m.). Nella zona del torrente Chiarone si trovano il monte Aldone (810 m s.l.m.), il monte Bono (725 m s.l.m.) e il monte Ciarello (716 m s.l.m.). Tra la val Tidone e la val Staffora si trovano il monte Alpe (1254 m s.l.m.), il Poggio di Alpe (1192 m s.l.m.), il monte Zuccarello (909 m s.l.m.), il monte Calenzone (1150 m s.l.m.) e il monte l'Olmo (1111 m s.l.m.).\nIdrografia.\nIl corso d'acqua principale della valle \u00e8 il torrente Tidone, lungo e con un bacino idrografico di circa .\nI principali affluenti del Tidone sono:\nLaghi.\nNella medio-alta valle, tra i comuni di Alta Val Tidone e Zavattarello, il Tidone forma il lago di Trebecco, che prende il nome dall'omonima frazione del comune di Alta Val Tidone, che era in origine comune autonomo. Il lago \u00e8 stato originato dalla costruzione, ai fini irrigui e di idroelettrici, della diga del Molato, avvenuta tra il 1921 e il 1928 su progetto dell'ingegner Augusto Ballerio e inaugurata in quello stesso anno alla presenza dell'allora capo del governo Benito Mussolini.\nLa diga, costruita in calcestruzzo armato \u00e8 alta e lunga considerando il solo fronte e considerando alcune strutture adiacenti. Il lago, che aveva una capacit\u00e0 originaria di 12,5 milioni di metri cubi, poi ridottasi a 10,5 a causa del progressivo interramento, \u00e8 lungo e raggiunge una larghezza massima di .\nParchi.\nLa val Tidone \u00e8 interessata dalla presenza di alcune zone naturalistiche:\nStoria.\nLa vallata fu abitata fin dalla Preistoria: lungo la valle del torrente Chiarone sono stati ritrovati resti di insediamenti databili tra il V e il III millennio a.C.. Altri ritrovamenti, avvenuti tra la zona della Rocca d'Olgisio e la piana di San Martino sono invece databili alle et\u00e0 del bronzo e del ferro.\nIn epoca romana la zona fu densamente abitata, resti di abitati romani sono stati trovati nei pressi del cimitero di Pianello, nei pressi di Trevozzo e Nibbiano (chiamato dai romani \"Curte Neblani\"), e nella zona della foce del rio Cavaglione nel Tidone, non lontano da Caminata. In et\u00e0 tardo-antica e alto medievale si svilupparono insediamenti, tra i quali quello della piana di San Martino, situato nel comune di Pianello Val Tidone e diventato sede di campagne di scavi archeologici tra la fine del XX secolo e l'inizio del XXI secolo. In epoca longobarda il territorio entr\u00f2 insieme ad altri nel controllo con vari possedimenti dell'abbazia di San Colombano di Bobbio ed al suo ricco feudo reale ed imperiale monastico. \nNei secoli immediatamente precedenti e successivi all'anno Mille vennero costruiti in tutta la valle diversi castelli, tra i quali quello di Nibbiano, quello di Pianello e quello di Zavattarello: questi castelli furono, nei secolo successivi coinvolti nelle aspre lotte tra guelfi e ghibellini. Intorno alla met\u00e0 del XII secolo, la valle vide il passaggio di Federico Barbarossa che distrusse i castelli di Pianello e Corano.\nNella seconda met\u00e0 del trecento, dopo essere passata sotto il dominio visconteo, l'alta valle fu assegnata alla famiglia Dal Verme, che gi\u00e0 possedeva i centri di Bobbio e Voghera, rimanendo, comunque sempre assoggettata al ducato di Milano. Nel 1449 il duca di Milano Francesco Sforza cre\u00f2, nella bassa valle, il feudo della contea di Borgonovo, che comprendeva in val Tidone territori di Borgonovo e Agazzano, nonch\u00e9 i territori di Piozzano e Ziano, ricadenti solo in parte nella vallata, e che fu assegnata nel 1451 a Sforza Secondo Sforza.\nNegli anni successivi la parte medio-bassa della valle venne via via annessa al ducato di Parma e Piacenza che estese il suo dominio su Pianello nel 1646 e sulla conte di Borgonovo nel 1679. Con il trattato di Aquisgrana, firmato nel 1748, la valle fu divisa politicamente tra il ducato di Parma e Piacenza, che controllava la bassa e media valle fino a Nibbiano e e lo stato sabaudo, che controllava l'alta valle da Caminata, nonch\u00e9 Bobbio; la dogana tra i due stati venne posta tra Nibbiano e Caminata.\nLa valle torn\u00f2 ad appartenere alla stessa entit\u00e0 statale nel 1860, con l'annessione dei territori del ducato di Parma e Piacenza al regno di Sardegna, risultando divisa tra le province di Pavia e Piacenza. Nel 1923, nell'ambito della soppressione del circondario di Bobbio, i comuni di Caminata, Ruino, Romagnese, Trebecco e Zavattarello vennero scorporati dalla provincia di Pavia e assegnati alla provincia di Piacenza unendo tutta la vallata all'interno della provincia piacentina. Questa divisione comport\u00f2 numerose proteste degli abitanti dei centri dell'alta valle, desiderosi di rimanere in provincia di Pavia. Le proteste culminarono nella marcia su Bobbio e nell'indizione di alcuni referendum che, tenutisi il 27 febbraio 1925 videro la vittoria della fazione che chiedeva il ritorno in provincia di Pavia. Nel 1926 in parziale accoglimento dei risultati dei referendum i comuni di Romagnese, Ruino e Zavattarello vennero annessi alla provincia di Pavia, mentre i comuni di Trebecco e Caminata rimasero parte della provincia di Piacenza e nel 1928 vennero privati della loro autonomia, venendo aggregati al comune di Nibbiano. Il comune di Caminata venne, poi, ricostituito nel 1950.\nTra il 2018 e il 2019 vennero costituiti due nuovi comuni nella vallata: Alta Val Tidone, nato dalla fusione di Caminata, Nibbiano e Pecorara e Colli Verdi, nato dalla fusione di Canevino, Ruino e Valverde.\nCultura.\nLa parte alta di questa valle fa parte del territorio culturalmente omogeneo delle quattro Province, caratterizzato da usi e costumi comuni e da un repertorio di musiche e balli molto antichi. Strumento principe di questa zona \u00e8 il piffero appenninico. \nTra le tradizioni che continuano a vivere vi \u00e8 quella del \"Cantamaggio\": nella notte dell'ultimo giorno di aprile gruppi di \"canterini\" passano per le cascine, suonando e cantando strofe augurali (diverse per i vari paesi), chiedendo uova, si chiama \"la galina grisa\". Nella zona di Pianello si conclude con una cena in piazza con una tavolata ininterrotta per tutti i partecipanti, a Romagnese si svolge il sabato Santo, mentre a Cicogni si tiene nei primi giorni di maggio.\nIn ambito musicale nella valle sono organizzati \"Eventi Musicali Internazionali della Val Tidone\" che includono i Concorsi Internazionali di Musica della Val Tidone, il Val Tidone Festival e il Val Tidone Summer Camp e sono promossi ed organizzati dalla Fondazione Val Tidone Musica in collaborazione con l'Associazione Culturale Tetracordo.\nEconomia.\nL'economia della vallata \u00e8 di carattere principalmente agricolo, tra cui spicca, in particolare, la viticoltura, con la parte bassa della valle che \u00e8 inclusa nella zona DOC dei colli piacentini. Nella valle si \u00e8 diffuso anche il turismo enogastronomico con la presenza di ristoranti e agriturismi.\nInfrastrutture e trasporti.\nLa principale arteria della valle \u00e8 l'ex strada statale 412 della Val Tidone che, partendo da Milano, supera il Po nei pressi di Castel San Giovanni e, poi, risale la valle fino a raggiungere la ex strada statale 461 del passo del Penice pochi chilometri prima dell'omonimo passo.\nTra il 1893 e il 1938 la valle fu servita dalla tranvia Piacenza-Pianello-Nibbiano che collegava Piacenza a Castel San Giovanni e, da qui, risaliva la vallata fino a Nibbiano: la linea fu aperta all'esercizio in vari tronconi tra il 1893 e il 1908 e soppressa tra il 1933 (tratto Pianello-Nibbiano) e il 1938.\nAmministrazione.\nLa val Tidone appartiene amministrativamente ai comuni di Agazzano, Alta Val Tidone, Borgonovo Val Tidone, Colli Verdi, Pianello Val Tidone, Piozzano, Romagnese, Varzi, Zavattarello e Ziano Piacentino; Borgonovo Val Tidone e Colli Verdi si trovano sulla sinistra orografica del torrente, Agazzano e Pianello Val Tidone si trovano sulla sponda destra del torrente, Alta Val Tidone, Romagnese e Zavattarello comprendono porzioni territoriali su entrambe le sponde, il territorio comunale di Varzi comprende una piccola parte della valle del Morcione, affluente di sinistra del Tidone, il territorio comunale di Piozzano comprende una piccola parte della valle del Lisone, affluente di destra del Tidone, mentre il territorio comunale di Ziano Piacentino comprende una piccola parte della valle del Gualdora, affluente di sinistra del Tidone. Tutti i capoluoghi comunali si trovano in val Tidone, eccetto Varzi, situato in val Staffora, Agazzano e Piozzano, situati entrambi in val Luretta e Ziano Piacentino situato nella valle del torrente Lora.\nLa parte di alta valle che ricade in provincia di Piacenza, compresa nei comuni di Caminata, Nibbiano e Pecorara, poi unitisi nel comune di Alta Val Tidone, e Pianello Val Tidone ha fatto parte della comunit\u00e0 montana valle del Tidone, fino alla sua chiusura, mentre la parte di alta valle che ricade in provincia di Pavia fa parte della comunit\u00e0 Montana Oltrep\u00f2 Pavese. Infine, la parte di valle del torrente Lisore ricadente nel comune di Piozzano ha fatto parte della comunit\u00e0 montana Appennino Piacentino, poi diventata Unione Montana Valli Trebbia e Luretta.\nNel territorio della valle sono presenti alcune unioni di comuni:"}
{"id": "728078", "revid": "88740", "url": "https://it.wikipedia.org/wiki?curid=728078", "title": "Hera (azienda)", "text": "Hera SpA (acronimo di Holding Energia Risorse Ambiente) \u00e8 un'azienda multiservizi italiana, operante in 265 comuni della Citt\u00e0 metropolitana di Bologna, delle province di Ferrara, Forl\u00ec-Cesena, Modena, Padova, Pesaro-Urbino, Ravenna, Rimini, Trieste, Teramo e in 6 comuni della provincia di Ancona, in 5 comuni della provincia di Pistoia, in 3 comuni della Citt\u00e0 metropolitana di Firenze, in 1 comune della provincia di Udine, in 1 comune della Citt\u00e0 metropolitana di Venezia e in 1 comune della provincia di Gorizia.\nFornisce servizi energetici (gas, energia elettrica), idrici (acquedotto, fognatura e depurazione) e ambientali (raccolta e smaltimento rifiuti) a circa 4 milioni di cittadini.\nHa sede a Bologna ed \u00e8 quotata nell'indice FTSE MIB della Borsa di Milano.\nStoria.\nL'azienda nacque nel 2002 dalla fusione di 11 aziende operanti nel settore della pubblica utilit\u00e0 emiliano-romagnola. Il logo \u00e8 stato disegnato da Bob Noorda.\nNel 2003 Hera ha avviato le procedure per essere quotata alla Borsa di Milano, procedure che hanno portato la Compagnia ad essere parzialmente privatizzata, con un 38,8% del proprio capitale attualmente in possesso di privati. In oltre cinque anni, il Gruppo si \u00e8 fuso con altre aziende italiane del settore distribuzione energia, acqua e gas, tra le quali Agea, Acosea, Meta, Geat Distribution Gas e Sat Inc.\nNegli anni successivi, Hera ha inoltre concluso diversi contratti a lungo termine con fornitori stranieri. Nel 2006 il gruppo ha siglato un memorandum di intesa con Enel, Edison e Sonatrach. Tale memorandum ha portato all'acquisto annuale di un miliardo di metri cubi di gas naturale, trasportato attraverso il gasdotto del consorzio Galsi, di cui fa parte anche la stessa Hera.\nNella prima parte del 2006, il Gruppo Hera ha acquisito una partecipazione del 49,79% nella multi-utility di Pesaro Aspes Multiservizi e il 46,5% di SAT (Multiutility operante nella provincia di Modena).\nNel 2007 \u00e8 stata approvata la fusione tra Aspes e Megas (Urbino), la nascita di Marche Multiservizi (partecipazione di Hera 41,8%) e la fusione per incorporazione di SAT S.p.A.\nNel luglio 2008 Hera ha acquisito Megas Trade, una compagnia operante nella vendita di gas ed elettricit\u00e0 nell'area di Urbino e di propriet\u00e0 di Marche Multiservizi. Tale transazione ha formalizzato la nascita di Hera Comm Marche, il ramo commerciale del Gruppo Hera nella regione Marche, controllata da Hera Comm.\nIl 25 luglio 2012 \u00e8 stata approvata l'aggregazione con Acegas-Aps S.p.A.(Padova-Trieste), che \u00e8 entrata a far parte del Gruppo Hera dal 1\u00ba gennaio 2013.\nIl primo luglio 2014 Acegas-Aps e Amga Udine sono confluite in AcegasApsAmga, societ\u00e0 del Gruppo Hera.\nNell'aprile 2017 Hera perfeziona l'acquisto del primo 40% di Aliplast, azienda trevigiana con un giro d'affari sui 100 milioni di euro e eccellenza nazionale nella raccolta di rifiuti. Un altro 40% \u00e8 acquisito nel marzo 2018, l'ultimo 20% sar\u00e0 rilevato nel giugno 2022. Costo complessivo dell'operazione: 35,4 milioni di euro.\nNel maggio 2019, Hera acquisisce il 100% delle quote di Cosea Ambiente, azienda intercomunale dell'appennino tosco-emiliano, estesa su un territorio di 20 comuni (15 nella provincia di Bologna, 5 nella provincia di Pistoia).\nAttivit\u00e0.\nHera Comm rappresenta il ramo commerciale del Gruppo ed opera nei settori elettricit\u00e0 e gas sul territorio italiano. HeraAmbiente si occupa invece di rifiuti industriali e gestisce il sistema impiantistico del gruppo. Questo il quadro:\nPrincipali azionisti.\nControllata da un patto di sindacato al quale aderiscono 118 Comuni, la compagine azionaria di Hera \u00e8 caratterizzata da un azionariato diffuso costituito da:\nPartecipazioni rilevanti (CONSOB)\nSituazione aggiornata sulla base delle comunicazioni pervenute ai sensi di legge ed elaborate fino al 09/10/2017\nDati economici.\nHera pubblica un bilancio di responsabilit\u00e0 che contiene dati provenienti dalle tre principali aree di business, con un particolare focus sulla responsabilit\u00e0 sociale ed ambientale.\nNel 2016 il fatturato \u00e8 stato di 4,46 miliardi di euro con un utile netto di 220,4 milioni. Nel 2017 i ricavi hanno raggiunto i 6,13 miliardi di euro (+10,3% rispetto all'anno precedente), con il Mol (margine operativo lordo) a 984,6 milioni (crescita del 7,4%) e un utile di 266,8 milioni (+21,1%).\nProcedimenti giudiziari.\nUn procedimento giudiziario vede coinvolta la societ\u00e0 in relazione all'inceneritore di Coriano (RN), ritenuto altamente pericoloso per le diverse anomalie riscontrate: tipologia dei rifiuti bruciati, quantit\u00e0 sopra la norma e la costruzione stessa degli impianti. Un dirigente di Hera \u00e8 indagato dal pubblico ministero per abuso d'ufficio, falso ideologico, lesioni personali colpose e getto di cose pericolose, ed \u00e8 stato assolto dalla precedente accusa di omicidio colposo."}
{"id": "728081", "revid": "88740", "url": "https://it.wikipedia.org/wiki?curid=728081", "title": "Contatto elettrico diretto", "text": "Un contatto elettrico diretto, in elettrotecnica, si ha quando si viene a contatto con una parte attiva dell'impianto, ovvero una parte normalmente in tensione, come ad es. un conduttore, un morsetto, la fase di una lampada.\nIl contatto di un soggetto con queste parti porta alla chiusura di un circuito elettrico, in quanto il corpo umano presenta un comportamento di natura resistiva: il circuito \u00e8 composto dalla parte di linea interessata, la messa a terra, la terra ed il soggetto.\nSe la tensione a cui si \u00e8 sottoposti \u00e8 la normale alimentazione industriale (400 Vac trifase) o domestica (230 Vac monofase), qualora dovesse accadere questo tipo di contatto si \u00e8 in una situazione molto pericolosa poich\u00e9 in questo contesto la corrente attraversante il corpo umano supera facilmente valori critici.\nInfatti si definisce corrente di rilascio quella corrente che permette dopo un contatto volontario di un conduttore percorso da corrente di poterlo rilasciare, ma questa ha valore: I0 = 10 \u00f7 30 mA a frequenza industriale (vedi pericolosit\u00e0 della corrente).\nProtezione contro i contatti diretti.\nNel caso dei sistemi elettrici essa si pu\u00f2 realizzare attraverso:\nLe misure di protezione mediante isolamento delle parti attive e mediante involucri o barriere si applicano in tutte le condizioni di influenze esterne: grado di addestramento delle persone; valore della resistenza elettrica del corpo umano; possibilit\u00e0 di contatto della persona con il potenziale di terra.\nLe misure di protezione mediante ostacoli o distanziamento sono permesse in locali accessibili solo a persone addestrate.\nLa protezione contro i contatti indiretti si realizza collegando a terra o equipotenzializzando le masse."}
{"id": "728085", "revid": "78273", "url": "https://it.wikipedia.org/wiki?curid=728085", "title": "Rhain Dremudd", "text": ""}
{"id": "728115", "revid": "1632387", "url": "https://it.wikipedia.org/wiki?curid=728115", "title": "Gallina (Reggio Calabria)", "text": "Gallina (\"Iaddh\u00ecna\" in dialetto reggino) \u00e8 la XIV circoscrizione del comune di Reggio Calabria. Ha un'estensione territoriale di 25,43\u00a0km\u00b2 ed al 31 dicembre 2007 contava una popolazione di 7 283 abitanti.\nTerritorio.\nIl territorio della circoscrizione di Gallina, comprendente i rioni di Gallina, Arangea, Armo, Puzzi, Lutr\u00e0 ed Aretina, confina a nord con la XII circoscrizione (Cannav\u00f2 - Mosorrofa - Cataforio), a sud con la XIII circoscrizione (Ravagnese), ad ovest con la VII (San Giorgio - Modena - San Sperato) e ad est con il comune di Cardeto.\nStoria.\nGallina sorse nel 1783 dalle ceneri di Motta Sant'Agata, situata sulla sponda destra del torrente Sant'Agata, distrutta dal forte terremoto del 5 febbraio. La ricostruzione post-sisma non avvenne sullo stesso sito, ma per la nuova citt\u00e0, totalmente ridisegnata, furono scelti i \"piani di Gallina\", un pianoro posto a 235 m s.l.m. lontano dai monti; ma la \"Nuova citt\u00e0 di Sant'Agata in Gallina\" non port\u00f2 alla rinascita del paese, che anzi vide un progressivo spopolamento. Durante il periodo napoleonico inizi\u00f2 un periodo di benefici influssi per tutto il territorio, che vide inoltre un allargamento dei propri confini giurisdizionali: i paesi sotto la giurisdizione di Sant'Agata furono il comune di Sant'Agata in Gallina (che si chiamer\u00e0 ufficialmente \"Gallina\" dal 1861) con le frazioni di Puzzi, Croce Valanidi, Ravagnese, Arangea, San Gregorio, il comune di Cataforio con le frazioni di San Salvatore, Armo, Mosorrofa, Vinco, Cardeto e Pellaro. Nel 1844 il re Ferdinando II delle Due Sicilie decise che ogni comune doveva dotarsi di una biblioteca circondariale, cos\u00ec anche Gallina si dot\u00f2 della propria, anche se buona parte dei 5262 abitanti del comune, nel 1850, era analfabeta; nel 1878 venne costruita la prima farmacia. Dopo la nascita del Regno d'Italia venne istituito il Consiglio comunale ed introdotta la lira. Le condizioni del comune, dal terremoto del 1783, erano comunque critiche e, sebbene ci fosse stato un ripopolamento che aveva portato la cittadinanza ad arrivare agli 8068 abitanti, la situazione si aggrav\u00f2 dopo il terremoto del 1908, che port\u00f2 alla morte di 464 persone nel comune.\nIl 12 febbraio 1927 il podest\u00e0 di Reggio Calabria Zerbi chiese l'attuazione della Grande Reggio, che fu approvata da Benito Mussolini con Decreto del 7 luglio 1927: \"Gallina\" (all'epoca con una popolazione di 14 000 abitanti) venne quindi conurbata a Reggio Calabria, divenendo uno dei sobborghi periferici della citt\u00e0.\nNel 1978, con la delibera n\u00b0 57 del 30 marzo, il comune di Reggio Calabria viene diviso in 15 Circoscrizioni di decentramento e Gallina ne \u00e8 la n\u00b0 14.\nToponimo.\nIl nome di Gallina, secondo lo storico tedesco Gerhard Rohlfs, deriva dall'omonimo proprietario terriero della zona, ma questa affermazione non fu mai provata storicamente.\nOggi qualcuno avanza l'ipotesi che il nome sia stato dato dai greci dell'Ellade (Grecia), in quanto il loro capoluogo \u00e8 \"Killini\" e, come in quella provincia esistono le localit\u00e0 di Loutr\u00e0 e Pirgos, anche nei pressi di \"Gallina\" vi sono le stesse localit\u00e0, denominate appunto \"Pirgo\" e \"Lutr\u00e0\".\nC'\u00e8 chi avanza un'ulteriore ipotesi: che Gallina sia stata denominata dai greci con il termine \"Galin\u00f2s\", che significa \"calmo\", \"tranquillo\", proprio come era il luogo ai tempi dell'arrivo dei greci a Reggio.\nLa stessa radice ed ugual significato li si ritrova nel nome dalla ninfa nereide \" Galena \" ( in greco \" Gal\u00ean\u00ea o Gal\u00eanai\u00ea \" ). Figlia di Nereo e di Doride e personificazione del \"mare calmo\" potrebbe aver avuto qui dimora per sorvegliare le coste dello Stretto.\nIl nome \"Galena\" sarebbe divenuto \"Gal\u00ecna\" cambiato dal dialetto in \"Gallina\".\nAltra origine possibile del toponimo Gallina \u00e8 suggerita dal significato del sumero \"gal\", che sta per \"divinit\u00e0\". In sumero \"urigallu\" era infatti il servitore (\"ur\") della divinit\u00e0 (\"gallu\"). Nell'area della Calabria ulteriore sono numerosi i toponimi riconducibili alle lingue delle popolazioni di origine orientale che nell'et\u00e0 del bronzo (e forse prima) l'abitarono. Esempi sono \"Apsia\", \"Melle\", \"Melicucco\" ed altri. Anche il toponimo \"Gallico\" \u00e8 leggibile in modo analogo: \"ki\" \u00e8 suffisso sumero di localit\u00e0. vedi Tripodi Giacomo, Atti Accademia Peloritana dei Pericolanti vol. 87, 2011.\nPersonalit\u00e0 locali.\nTra i gallinesi illustri si possono menzionare:"}
{"id": "728123", "revid": "74801", "url": "https://it.wikipedia.org/wiki?curid=728123", "title": "Malung-S\u00e4len", "text": "Malung-S\u00e4len \u00e8 un comune svedese di abitanti, situato nella contea di Dalarna. Il suo capoluogo \u00e8 la citt\u00e0 omonima, che conta circa abitanti. La municipalit\u00e0 si estende per la maggior parte su una zona di basse montagne coperte da foreste: per questo, \u00e8 una delle meno densamente popolate della zona centrale del paese.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "728125", "revid": "968255", "url": "https://it.wikipedia.org/wiki?curid=728125", "title": "Igienismo", "text": "Ligienismo, o igiene naturale, \u00e8 una pratica di vita e corrente di pensiero naturopatica rientrante nell'alveo delle terapie alternative. Come per altre medicine alternative, anche per l'igienismo non esistono prove scientifiche a supporto o cliniche di efficacia. Inoltre pu\u00f2 risultare pericoloso perch\u00e9 incoraggia il digiuno prolungato e scoraggia interventi medici di comprovata efficacia.\nCaratteristiche.\nL\"igienismo\", o igiene naturale, afferma di volersi occupare della definizione di quelle che assume essere le condizioni naturali dell'uomo per potersi mantenere in salute o per riacquistarla quando la si perde.\nSecondo tali teorie non dimostrate scientificamente, gli strumenti principali sono l'alimentazione corretta, intesa come equilibrata combinazione di alimenti, l'eliminazione di \"sostanze tossiche\" (secondo la definizione degli igienisti) e il digiuno.\nNon \u00e8 da identificare n\u00e9 con la macrobiotica n\u00e9 con la naturopatia.\nStoria.\nIl movimento d'igiene naturale nacque nel 1822 negli Stati Uniti. In Italia venne diffuso dall'Associazione Igienista Italiana, nata a Genova nel 1972 e dalla Societ\u00e0 Editrice Igiene Naturale.\nTra i fondatori: Isaac Jennings, medico 1788-1874; Sylvester Graham, predicatore presbiteriano 1794-1851, e Russell Thacher Trall, medico 1812-1877, considerato il principale teorizzatore di questa disciplina.\nAnche alcuni medici e studiosi dell'Ottocento, tra i quali Rudolf Virchow, Claude Bernard, e Pettenkofer, proposero alcune teorie igieniste neganti la teoria batterica.\nLe sue regole furono poi definite meglio, nel XX secolo, dal lavoro di Herbert Shelton che ha fatto di tutte le conoscenze igieniste sparse allora nella letteratura scientifica un'articolata sintesi, integrata con le proprie ricerche.\nFilosofia igienista.\nLe teorie igieniste asseriscono che:\nPrecetti di base.\nVi sono alcuni precetti di base che accomunano gli igienisti anche se di differenti scuole.\nTossiemia.\nSecondo i sostenitori dell'igienismo, la causa di tutte le malattie sarebbe la presunta (e non meglio da loro definita) \"intossicazione dell'organismo\" da loro chiamata \"tossiemia\", eliminata la quale sarebbe, secondo loro, possibile guarire da diverse malattie. La tossiemia viene da loro soggettivamente definita come uno stato di profonda \"intossicazione\" che il corpo umano raggiungerebbe per non essere riuscito a eliminare convenientemente le proprie presunte \"tossine\". Secondo gli igienisti, facilitandone la fuoriuscita con presunti rimedi naturali, come alimentazione corretta e digiuno, si permetterebbe il ritorno ad un ipotetico \"equilibrio fisiologico\".\nIl presunto ruolo del sistema nervoso.\nSecondo T\u00eclden, uno dei padri fondatori delle teorie igieniste, le funzioni organiche consistono nella secrezione, eliminazione tramite il sangue dei rifiuti dei tessuti e ricostruzione delle cellule. Se non \u00e8 prodotta una \"energia nervosa\" sufficiente, gli organi del corpo non svolgono questi processi. Le \"intossicazioni\" proverrebbero solo in \"minima parte\" dall'esterno (cibo alterato o inquinamento atmosferico); secondo lui, questa condizione sarebbe provocata \"principalmente\" dalla lenta o mancata eliminazione di elementi normalmente \"autoprodotti\" dall'organismo stesso, a causa di un presunto mancato o non corretto funzionamento del sistema nervoso. Ci\u00f2 creerebbe ritenzione nel sangue e poi accumulo negli organi e tessuti di metaboliti (detti anche tossine autogene), premessa e causa unica delle varie malattie.\nLa putrefazione del cibo prima dell'ingestione (presenza di ptomaine), la sua fermentazione nello stomaco, le infezioni batteriche, ma anche lo stile di vita (preoccupazioni continue, l'esposizione a caldo/freddo intenso, sforzi muscolari prolungati) sono solo concause delle malattie in quanto impegnano l'energia nervosa in attivit\u00e0 diverse dai processi vitali di eliminazione delle tossine, rallentando quest'ultimo. Un corpo, perch\u00e9 indebolito e/o perch\u00e9 la maggiore domanda \u00e8 stabile, non riesce a produrre energia a sufficienza per fare fronte alla maggiore richiesta dell'organismo. Secondo lui, se il sistema nervoso era il principale responsabile della ipotetica tossiemia, ne conseguiva che solo guarendo questo l'individuo poteva rimanere stabilmente in salute, anche se dall'\"esterno\" fossero continuate ad arrivare le presunte \"tossine\".\nIl presunto ruolo del digiuno.\nSecondo gli igienisti, nel contesto della loro \"terapia\", il digiuno intensificherebbe il presunto lavoro di disintossicazione, incrementando l'azione degli emuntori e rendendo possibile l'autolisi, dalla quale conseguirebbe la presunta distruzione degli eventuali accumuli patogeni e delle cellule degenerate: in questo modo il digiuno, secondo l'igienismo, potenzierebbe il processo di autoguarigione del corpo.\nIl presunto ruolo della dieta.\nGli igienisti propongono sulla base delle loro ipotesi una serie di suggerimenti dietetici. Tra i consigli, come afferma Albert Moss\u00e9ri: \"Gli igienisti hanno sempre considerato il regime puramente vegetariano come ideale. Noi riconosciamo che \u00e8 possibile conservare una salute abbastanza buona mangiando carne al massimo due volte la settimana. Senza dubbio \u00e8 assai meglio abolirla completamente\".\nIl presunto ruolo del riposo.\nUn altro pilastro del processo di autoguarigione secondo l'igienismo sarebbe il riposo inteso come astensione dall'attivit\u00e0 fisica, mentale, emozionale. Anch'esso consentirebbe all'organismo di disporre di pi\u00f9 energia da destinare alla riparazione dei tessuti malati o danneggiati."}
{"id": "728126", "revid": "1305772", "url": "https://it.wikipedia.org/wiki?curid=728126", "title": "UNEP", "text": ""}
{"id": "728133", "revid": "200568", "url": "https://it.wikipedia.org/wiki?curid=728133", "title": "Malung", "text": "Malung \u00e8 una cittadina della Svezia centrale, capoluogo del comune di Malung-S\u00e4len, nella contea di Dalarna; nel 2005 aveva una popolazione di 5.146 abitanti, su un'area di 9,42\u00a0km\u00b2."}
{"id": "728142", "revid": "404338", "url": "https://it.wikipedia.org/wiki?curid=728142", "title": "Organizzazione delle Nazioni Unite per l'educazione, la scienza e la cultura", "text": ""}
{"id": "728149", "revid": "15756", "url": "https://it.wikipedia.org/wiki?curid=728149", "title": "ASD Nuova Trogylos Priolo", "text": "LASD Nuova Trogylos Priolo \u00e8 la principale societ\u00e0 di pallacanestro femminile di Priolo Gargallo (provincia di Siracusa) e tra le pi\u00f9 importanti del Mezzogiorno.\n\u00c8 stato fondato nel 1970, ma la prima partecipazione ad un campionato senior risale al 1975-76, con la partecipazione alla Promozione regionale. Risale al 1986-87 la prima partecipazione alla Serie A1: da allora, la compagine priolese ha vinto due scudetti e un'Eurolega.\nNel 2014 per problemi economici \u00e8 ripartita dal campionato di Serie C.\nNella stagione 2018-2019 milita nel campionato regionale di Serie B.\nStoria.\nGli inizi.\nLa Trogylos (nome del villaggio preistorico nei pressi di Priolo) fu fondata dall'allenatore ragusano Santino Coppa nel 1970. Inizialmente, la societ\u00e0 si dedicava solo al settore giovanile; poi, nel 1975-76, si iscrisse al primo campionato \"maggiore\" organizzato dalla FIP, la Promozione regionale: le ragazze priolesi vinsero il proprio girone e furono ammesse alla Serie C. Dopo un anno di assestamento, giunse la seconda promozione, ottenuta al termine di una Poule B conquistata per la migliore differenza canestri nei confronti del Basket Catania. Nel 1978-79 disput\u00f2 la sua prima stagione in Serie B.\nAl termine della stagione 1979-1980 Priolo ottenne un altro successo, vincendo la Serie B ed approdando in Serie A2. Nel 1981 Carlo Lungaro assunse la presidenza: si trattava del direttore dello stabilimento petrolchimico dell'Enichem, che divent\u00f2 lo sponsor principale del Trogylos.\nIl primo scudetto.\nL'Enichem Priolo rest\u00f2 in Serie A2 per cinque anni prima di essere promossa nella massima serie. Nel 1986-87 la matricola Polenghi Priolo si classific\u00f2 a sorpresa al quarto posto, ottenendo il privilegio di disputare i quarti di finale dei play-off scudetto contro Sesto San Giovanni. La stagione successiva, fece anche meglio: l'Ibla giunse terza, perdendo questa volta gli spareggi contro Cesena in gara-5. Al terzo tentativo, stagione 1988-1989, la squadra di Santino Coppa vinse lo scudetto: terza al termine della \"regular season\", l'Enichem batt\u00e9 nell'ordine Perugini Viterbo, Primizie Parma e Gemeaz Milano.\nCostruito in fretta il Palazzetto dello sport, denominato PalaEnichem (oggi PalaAcer), per poter ospitare le gare dell'Eurolega, l'Enichem Priolo disput\u00f2 un'altra grande stagione culminata con la vittoria della Coppa dei Campioni contro il CSKA Mosca battendola per 86-71, sul campo neutro di Cesena. Nel 1992 l'Estel Vicenza sconfisse le priolesi in finale di Coppa Ronchetti. Nel 1994 Lungaro lasci\u00f2 la presidenza e si succedettero alla guida della squadra Vittorio Guarnotta, Francesco Copani e Giuliano Ricciardi. L'anno successivo, Priolo si ferm\u00f2 in semifinale di Coppa Ronchetti contro Parma.\nIl secondo scudetto.\nDopo un periodo di anonimato, l'Isab Priolo torn\u00f2 sul tetto d'Italia al termine della stagione 1999-00, battendo in finale play-off Schio per 3-1. Nel 2001 avvenne un altro cambio alla presidenza: Paolo Giuliano succedette a Ricciardi. Nel 2002-03 l'Acer arriv\u00f2 dodicesima al termine della stagione regolare e si salv\u00f2 ai play-out.\nNel 2003-04 Santino Coppa lasci\u00f2 la squadra per andare a vincere una Coppa Italia con Schio. A Priolo arriv\u00f2 l'allenatore Andrea Petitpierre, che ottenne una salvezza stentata e non venne confermato. Coppa torn\u00f2 a casa nel 2004-05 e ottenne anche la partecipazione ai play-off scudetto. La stagione successiva, le biancoverdi arrivarono seconde dopo gara-5 della finale dei play-off contro Schio. Nel 2006-07 il loro cammino si ferm\u00f2 in semifinale contro la Germano Zama Faenza.\nNella stagione 2008-09, l'Acer Erg Priolo si qualific\u00f2 per i play-off per lo scudetto classificandosi al settimo posto. Nei quarti di finale le priolesi vennero subito eliminate dal Famila Schio per 2-0. And\u00f2 molto bene la stagione regolare 2009-10: un rendimento ottimo in casa e continuo in trasferta permise la qualificazione ai play-off contro Venezia. Alla vigilia della seconda fase, tuttavia, le dimissioni subito revocate dall'allenatore scossero l'ambiente, ma non si and\u00f2 oltre gara-3 dei quarti.\nNel marzo 2011 la societ\u00e0 festeggi\u00f2 i 25 anni consecutivi nella massima serie in un incontro a cui era invitato chiunque abbia scritto una pagina della storia della squadra biancoverde. Il settimo posto al termine della stagione regolare diede accesso ai play-off contro la campione d'Italia in carica Taranto, che la elimin\u00f2 gi\u00e0 in gara-2; qualche giorno dopo, Santino Coppa avrebbe annunciato la consegna della squadra al comune per problemi economici. La rinuncia alla serie A1 \u00e8 scongiurata un paio di mesi dopo, grazie al rinnovo della sponsorizzazione dell'ERG e dell'Isab, e ufficializzata dall'iscrizione a cui hanno contribuito anche piccole aziende locali.\nLa ripartenza dalla Serie C e la rinascita.\nDopo 28 anni di massima serie, la societ\u00e0 rinuncia alla serie A1 per iscriversi in serie C.\nDopo due anni di inattivit\u00e0 , legati anche a problemi di inagibilit\u00e0 dell'impianto sportivo, nel 2017 il club ottiene il ripescaggio in Serie B. La Trogylos fissa come obiettivo il ritorno in massima serie nel pi\u00f9 breve tempo possibile, nominando al progetto tecnico, Sofia Vinci (ex bandiera biancoverde degli anni novanta), presidente Carlo Ventura ed allenatore il megarese Giovanni Catanzaro. Dopo un avvio di campionato disastroso per via della rosa incompleta, il sodalizio biancoverde dopo essersi riorganizzato, comincia a scalare la classifica fino al completamento del girone al terzo posto, entrando di diritto a disputare i play-off regionali. Play-off che le ragazze allenate da Giovanni Catanzaro vincono, battendo dapprima in semifinale le ragazze della Fenice Priolo, ed in finale il Cus Unime Messina, approdando agli spareggi nazionali per l'accesso in Serie A2, sfidando in semifinale le campane del Cercola. Semifinale che interrompe il cammino biancoverde al sogno promozione, in quanto dopo aver vinto gara uno tra le mura amiche per 52 a 49, nella gara di ritorno si impongono le campane col punteggio di 57 a 46, vanificando i tre punti di vantaggio da difendere per le siciliane.\nL'anno successivo, le ragazze biancoverdi sono allenate da Gino Coppa, fratello di Santino Coppa. Il team priolese, dopo le solite problematiche legate all'inagibilit\u00e0 del proprio palazzetto, che costringono Seino e compagne a girovagare tra Siracusa e Brucoli, riescono con un organico dimezzato, a raggiungere il terzo posto nella classifica finale di campionato, approdando ai play-off regionali, sfidando le etnee della Raimbow Catania.\nDopo un altro anno di stacco di sola attivit\u00e0 giovanile, nel 2020-2021 la squadra gioca a Noto guidata di nuovo da Santino Coppa; ha il titolo di Serie B ma deve partecipare alla Serie C regionale nel mini girone con Ad Maiora e I Have a Team. Nel 2021-2022 inizialmente si iscrive alla Serie B, per poi rinunciarvi.\nColori e simbolo.\nLa tradizionale casacca della Trogylos \u00e8 caratterizzata dai colori bianco e verde. Questi colori vengono alternati come prima e seconda maglia. Altro colore spesso utilizzato in occasioni di gare ufficiali \u00e8 il giallo.\nIl simbolo del club \u00e8 un pallone da basket con in basso scritto il nome \"Trogylos Priolo\" in verde, colore rappresentativo del sodalizio aretuseo.\nPalazzetto.\nIl PalaAcer \u00e8 situato in contrada San Foc\u00e0, alle porte di Priolo Gargallo, si sviluppa su un'area di circa 19.000\u00a0m\u00b2, con una capienza di 4.500 posti ed oltre ad essere il campo di gioco della Trogylos Priolo \u00e8 stato utilizzato per concerti rock e pop. Il suo nome \u00e8 legato ad esigenze di sponsorizzazione e cos\u00ec, durante gli anni ha assunto varie denominazioni (PalaEnichem, PalaEnimont, PalaAcer) al variare dello sponsor principale della squadra.\nDal 2015 il PalaAcer causa problemi gestionali che di agibilit\u00e0, \u00e8 stato pi\u00f9 volte chiuso, non potendo ospitare le gare interne della Trogylos. Pertanto le ragazze biancoverdi sono dovute emigrare pi\u00f9 volte a Siracusa per la disputa delle proprie gare interne.\nRoster 2017-2018.\n\"Aggiornato al 20 novembre 2017.\""}
{"id": "728150", "revid": "339392", "url": "https://it.wikipedia.org/wiki?curid=728150", "title": "Trogylos Priolo", "text": ""}
{"id": "728154", "revid": "339392", "url": "https://it.wikipedia.org/wiki?curid=728154", "title": "Trogylos Enimont Priolo", "text": ""}
{"id": "728155", "revid": "339392", "url": "https://it.wikipedia.org/wiki?curid=728155", "title": "Enichem Priolo", "text": ""}
{"id": "728167", "revid": "2014155", "url": "https://it.wikipedia.org/wiki?curid=728167", "title": "Macbeth di Scozia", "text": "Biografia.\nOrigini.\nBen poche informazioni sono note in merito alle origini e ai primi anni di vita di Macbeth: figlio di Findlaech, \"mormaer\" o capo della provincia di Moray, era nipote del re Kenneth II di Scozia e quindi apparteneva alla pi\u00f9 alta nobilt\u00e0 scozzese, essendo cugino tanto di re Kenneth III tanto di Duncan I (suo diretto predecessore al trono di Scozia); della madre, invece, non \u00e8 noto il nome o il lignaggio.\nQuanto al nome, \"Mac Bethad\" (o, in gaelico moderno, \"MacBheatha\"), ha significato di \"figlio della vita\" oppure di \"uomo giusto\"; secondo alcuni studiosi, tuttavia, il suo nome sarebbe una forma corrotta di \"Macc-Bethad\" (\"Uno tra gli eletti\")\n\"Mormaer\" di Moray.\nAlcuni anni dopo la morte del padre (collocata attorno al 1020), Macbeth divenne \"Mormaer\" di Moray: in tal veste, nel 1031, si present\u00f2 al re Canuto il Grande, re d'Inghilterra, quando questi and\u00f2 a nord per accettare la sottomissione di Malcolm II. Alcuni storici hanno visto in tale episodio un segno del potere di Macbeth; altri, invece, hanno ritenuto che fosse solo il signore di Moray, vassallo del re di Alba Malcolm II.\nSempre in questi anni, Macbeth spos\u00f2 Gruoch ingen Boite, unica figlia di Boite mac Cin\u00e1eda, a sua volta figlio del re Kenneth III di Scozia.\nNel 1034, re Malcolm II di Scozia fu ucciso in circostanze non chiarite a Glamis; il 30 novembre dello stesso anno, senza opposizione, fu eletto re Donnchad Mac Cr\u00edn\u00e1in: il nuovo sovrano (in realt\u00e0 assai pi\u00f9 giovane rispetto alla controparte letteraria di Shakespeare), nominato in base ai principi della Tanistry, era un cugino, per parte di madre, del predecessore ed aveva detenuto il titolo di re di Strathclyde.\nDopo alcuni anni tranquilli, nel 1039, lo Strathclyde fu attaccato dagli inglesi della Northumbria e Duncan, deciso a vendicarsi, condusse personalmente un raid di rappresaglia contro la citt\u00e0 di Durham: la battaglia, per\u00f2, fu un disastro e solo a stento il re riusc\u00ec a fuggire; approfittando della debolezza del suo sovrano, Macbeth si ribell\u00f2 e reclam\u00f2 la corona.\nDuncan tent\u00f2 di reagire guidando una spedizione contro Macbeth ma, il 14 agosto 1040, fu ucciso a Bothnagowan (nei pressi di Elgin) in uno scontro armato dagli uomini di Macbeth.\nAlto Re di Alba.\nDopo la morte di Duncan, Macbeth, sostenuto da quella fazione della nobilt\u00e0 che si opponeva ai legami con gli anglo-sassoni, ascese al trono ma in ogni caso dovette affrontare l'ostilit\u00e0 degli uomini appartenenti al clan del suo predecessore: solo nel 1045, con l'uccisione di Cr\u00edn\u00e1n di Dunkeld, padre di re Duncan, il regno fu definitivamente pacificato. Dopo la morte di Cr\u00edn\u00e1n, Suthed, la vedova di Duncan, temendo per la vita dei figli, Macolm e Donald, fugg\u00ec in esilio, rifugiandosi in Normandia o ad Atholl dove vivevano i parenti del marito.\nSecondo la Saga degli uomini delle Orcadi sorse una disputa fra Thorfinn Sigurdsson e tale Karl Hundason quando questi, \"re degli Scoti\" reclam\u00f2 la regione del Caithness; l'identit\u00e0 di Karl Hundason, di cui non parlano n\u00e9 le fonti scozzesi n\u00e9 quelle irlandesi \u00e8 stata a lungo dibattuta e la questione \u00e8 tutt'altro che conclusa ma, secondo la dottrina maggioritaria, sarebbe la traduzione di un epiteto ingiurioso in lingua norrena dato a Macbeth dai propri nemici (letteralmente \"Curl, figlio di un cane\"); recentemente s'\u00e8 fatta strada l'idea che il racconto sia completamente inventato.\nSecondo la saga, Thorfinn sconfisse prima Karl in una battaglia navale nei pressi della costa orientale dell'isola di Mainland di Deerness; in seguito, il nipote di Karl, Mutatan o Mudden, governatore di Caithness, fu ucciso a Thurso da Thorkel il fosterer; la battaglia definitiva si svolse a Tarbat Ness, sul lato meridionale della Dornoch Firth e si concluse con una vittoria decisiva per Thorofin il quale annient\u00f2 l'esercito avversario ed ottenne un grande bottino.\nChiunque sia stato Karl Hundason, appare chiaro che la Saga faccia riferimento ad un conflitto locale tra i norvegesi ed i signori scozzesi di Ross o di Moray: in pratica, l'intera narrazione consiste nell'idea che la lotta tra Thorfinn e Karl sia la continuazione dei conflitti condotti nel corso del IX secolo tra i conti di Orkney (in particolare Sigurd Rognvald e suo figlio Ljot) ed i mormaer di Moray, Sutherland, Ross e Argyll e che, infine, Macolm e Karl (sempre che non siano la stessa persona) erano mormaer di una di queste province.\nLa fine.\nNel 1052 Macbeth fu involontariamente coinvolto nelle beghe che in Inghilterra vedevano coinvolti Godwin del Wessex ed Edoardo il Confessore quando decise di ricevere a corte un certo numero di esiliati Normanni. Nel 1054 Siward, conte di Northumbria, vassallo e alleato di Edoardo il Confessore re d'Inghilterra (al quale Macbeth aveva rifiutato di rendere omaggio), per conto di Malcolm Clanmore, figlio di Duncan I, invase la Scozia.\nA Dunsinane, presso Perth, si svolse un'enorme battaglia che, secondo gli Annali dell'Ulster, vide la morte di 4.500 uomini, 3.000 scozzesi e 1.500 inglesi (tra cui un figlio e un genero di Siward); dopo aver perso la parte meridionale del proprio regno, Macbeth si ritir\u00f2 nelle regioni settentrionali a lui fedeli dove resistette per altri tre anni all'avanzata inglese.\nFinalmente, nel 1057, Macbeth fu sconfitto e mortalmente ferito da Malcolm Ceann-mor, figlio di Duncan, presso Lumphanan, nell'Aberdeenshire; mor\u00ec pochi giorni dopo a Scone, ove fu seppellito. Alla sua morte, sal\u00ec brevemente al trono Lulach, figlio di primo letto della moglie di Macbeth, Gruoch.\nImmagine storica.\nA differenza degli scrittori successivi, nessuna fonte contemporanea rimarca Macbeth come un tiranno: il Duan Albanach (Canzone degli Scoti) lo cita come \"Mach Bethad il Rinomato\", la Profezia di Berch\u00e1n lo descrive come un re generoso e munifico.\nLa penna, il palco e lo schermo.\nMacbeth deve la sua popolarit\u00e0 essenzialmente all'opera omonima di William Shakespeare. Si segnalano anche il romanzo di Nikolaj Sem\u00ebnovi\u010d Leskov \"Una Lady Macbeth del distretto di Mcensk\", ambientato nella Russia del XIX Secolo, e l'opera lirica Macbeth di Giuseppe Verdi. In tempi recenti Macbeth \u00e8 stato protagonista del libro di Dorothy Dunnett \"King of hereafter\". Il commediografo scozzese John Cargill Thompson (1938-2000) scrisse due opere, \"Macbeth speaks\" e \"Macbeth speaks '97\", due monologhi con protagonista il Macbeth storico ben conscio di cosa la storia ha fatto di lui. L'autore scozzese Nigel Tranter (23 novembre 1909 - 9 gennaio 2000) scrisse nel 1978 il libro \"Macbeth, the king\" basandosi sulla figura storica. Al cinema Macbeth \u00e8 apparso numerose volte, la prima nel 1908 con Macbeth di J. Stuart Blackton con protagonista William V. Ranous, passando per il Macbeth del 1948 di e con Orson Welles. Nel 1971 fu Roman Pola\u0144ski a mettere su pellicola Macbeth con Jon Finch, i pi\u00f9 recenti sono Macbeth di Justin Kurzel e The Tragedy of Macbeth di Joel Coen.\nInfine, Macbeth \u00e8 citato e appare in una vignetta della storia \"L'ultimo del Clan de' Paperoni\" di Don Rosa."}
{"id": "728168", "revid": "1990325", "url": "https://it.wikipedia.org/wiki?curid=728168", "title": "Sovrani di Mantova", "text": "In questo articolo sono elencati in ordine cronologico i conti, i signori, i marchesi e i duchi di Mantova, che hanno governato la citt\u00e0 dal 984 al 1708.\nSignori di Mantova.\nBonacolsi.\nPinamonte govern\u00f2 prima come \"Rettore\" e poi come \"Capitano del Popolo\", mentre i suoi successori portarono il titolo di \"Capitani Generali\". Bardellone fu anche \"Rettore Perpetuo\".\nGonzaga.\nI Gonzaga, sino a Gianfrancesco, portarono il titolo di \"Capitani del Popolo\" di Mantova.\nDuchi di Mantova.\nIl duca di Mantova \u00e8 anche marchese del Monferrato (1536-1574) e poi duca del Monferrato (1574-1708).\nGonzaga-Nevers.\nI Gonzaga-Nevers discendevano da Ludovico Gonzaga, figlio di Federico II, diventato duca di Nevers e Rethel dopo il matrimonio con Enrichetta di Nevers.\n1708: governatorato di nomina asburgica\n1745: unione con il Ducato di Milano"}
{"id": "728170", "revid": "1926649", "url": "https://it.wikipedia.org/wiki?curid=728170", "title": "Corrado Verdelli", "text": "Caratteristiche tecniche.\nLibero dallo stile elegante, denunciava maggiori limiti in fatto di velocit\u00e0.\nCarriera.\nGiocatore.\nCresciuto nelle giovanili del Fanfulla, dopo una breve parentesi nei campionati regionali nelle file dell'A.S. Lodivecchio viene acquistato dall'Oltrep\u00f2, con cui ottiene la promozione in Interregionale. Nel 1986-1987 giunge a Milano, all', che lo gira al in prestito nel 1987-1988. Con il club brianteo gioca 32 incontri, contribuendo alla promozione della squadra in Serie B.\nFa quindi ritorno in nerazzurro dove, seppur chiuso da Mandorlini nella posizione di battitore libero, si aggiudica Scudetto e Supercoppa italiana nel 1989.\nNel 1991 \u00e8 alla Cremonese, con cui vince la Coppa Anglo-Italiana 1992-1993 e dove rimane per sette campionati, di cui quattro in Serie A (spesso da capitano), fino al 1996-1997, quando pone fine alla propria carriera da professionista, prima di un'ulteriore stagione al Fanfulla.\nAllenatore.\nIniziata la carriera in panchina proprio coi bianconeri, approda successivamente all'Inter con la cui Primavera vince nel 2002 il Torneo di Viareggio e il Campionato di categoria: nel giugno 2003 raggiunge nuovamente la finale di quest'ultima competizione, arrendendosi per\u00f2 al Lecce di Roberto Rizzo.\nScelto quale secondo di H\u00e9ctor C\u00faper, con Daniele Bernazzani posto a capo del settore giovanile, nell'ottobre 2003 sostituisce \"pro tempore\" l'esonerato argentino in attesa dell'ufficialit\u00e0 di Zaccheroni: guida i milanesi nella sola trasferta di Champions League con la Lokomotiv Mosca, gara vinta per 3-0 dai russi.\nIn seguito vive un'esperienza con la in Serie B, nella quale viene esonerato e sostituito dopo poche giornate da Giovanni Vavassori. Dopo aver allenato fino al 27 dicembre 2006 la Cremonese (in Serie C1), allena il Voghera in Serie D, per poi essere chiamato alla guida del Pontisola, sempre in Serie D, che conduce ad un terzo posto finale. A fine lascia la panchina della squadra bergamasca.\nDal 22 novembre 2010 \u00e8 stato l'allenatore del venendo poi esonerato il 30 marzo 2011; fatale al tecnico lodigiano il pareggio interno contro la Paganese."}
{"id": "728171", "revid": "767487", "url": "https://it.wikipedia.org/wiki?curid=728171", "title": "Le folli notti del dottor Jerryll", "text": "Le folli notti del dottor Jerryll (\"The Nutty Professor\") \u00e8 un film del 1963 diretto e interpretato da Jerry Lewis.\n\u00c8 una parodia ispirata a \"Lo strano caso del dottor Jekyll e del signor Hyde\" di Robert Louis Stevenson e dei personaggi del romanzo.\nTrama.\nIl professor Julius Kelp insegna chimica all'universit\u00e0. Bench\u00e9 giovane, \u00e8 introverso e imbranato quanto trasandato ma riesce a formulare un siero in grado di trasformarlo nel suo opposto e cio\u00e8 in un attraente e disinvolto \"playboy\" chiamato non a caso Buddy Love che gli d\u00e0 il coraggio di corteggiare una delle sue studentesse, Stella Purdy. La ragazza all'inizio detesta Buddy per la sua arroganza per\u00f2 si sente anche irresistibilmente attratta da lui.\nSuccessivamente la formula inizia purtroppo ad avere effetto anche in momenti non opportuni mettendo il giovane in situazioni imbarazzanti che lo costringono a ritornare in fretta e furia al suo laboratorio ad assumere un antidoto, nella speranza che nessuno scopra il suo segreto.\nSebbene l'insegnante sappia che il comportamento del suo alter ego non sia molto corretto, non pu\u00f2 fare a meno di assumere il siero ogni sera, dal momento che la sua inettitudine sociale trova riscatto nel successo della forte personalit\u00e0 di Love.\nLa sua vera identit\u00e0 sar\u00e0 infine rivelata durante il ballo annuale della scuola, quando Buddy si ritrasforma all'improvviso in Kelp durante un discorso. Kelp ammette di aver appreso un'importante lezione e Stella gli confesser\u00e0 di trovarlo ancora pi\u00f9 interessante di Love.\nProduzione.\nLa lavorazione e le riprese del film si svolsero interamente dal 9 ottobre al 17 dicembre 1962, per la maggior parte nel campus della Arizona State University a Tempe. Abiti e costumi degli attori furono disegnati da Edith Head. Les Brown &amp; the Renown suonano durante la scena della festa studentesca. La colonna sonora composta da Walter Scharf fa un ampio uso dello standard jazz \"Stella by Starlight\" di Victor Young, in quanto la Paramount era proprietaria dei diritti del brano sin dalla sua inclusione nel film \"La casa sulla scogliera\" del 1944.\nLo scaldino dell'orso polare dell'Alaska.\nLo \"scaldino dell'orso polare dell'Alaska\" (in inglese \"Alaskan Polar Bear Heater\") \u00e8 un cocktail che viene menzionato nel film. Buddy Love istruisce il barman del night club sulla sua preparazione: 2 schizzi di vodka, un po' di rum, un goccio di bitter, un goccio d'aceto, un goccio di vermouth, un goccio di gin, un po' di scotch, un po' di brandy, una scorza di limone, una scorza d'arancio, una ciliegina, e infine dell'altro scotch. A un certo punto, durante le istruzioni, il barista gli dice: \u00abTe lo bevi qui, o te lo porti a casa per farti le frizioni?\u00bb\nPoi Love dice al barista di agitarlo ben bene e di versarglielo in un bicchiere grande. Il barman chiede se pu\u00f2 assaggiarne un sorso ma dopo averlo bevuto rimane bloccato come una statua e poi cade per terra.\nNonostante sia stato inventato appositamente per il film, il cocktail ha dato il nome a diversi reali tipi di \"drink\".\n\"That Old Black Magic\".\nNel corso del film vediamo Lewis che, sotto le spoglie di Buddy Love, si esibisce nel locale notturno cantando la canzone \"That Old Black Magic\" composta da Harold Arlen e Johnny Mercer. Il brano era stato interpretato anche da Frank Sinatra, tra gli altri.\nRiconoscimenti.\nNel 2000 l'American Film Institute l'ha inserito al 99\u00ba posto della classifica delle cento migliori commedie americane di tutti i tempi.\nNel 2004 \u00e8 stato scelto per la conservazione nel National Film Registry della Biblioteca del Congresso degli Stati Uniti.\nRemake.\nNel 1996 \u00e8 stato girato un \"remake\" con Eddie Murphy intitolato \"Il professore matto\" che pur ispirandosi palesemente al film di Lewis (accreditato come produttore nei crediti) presenta notevoli differenze con l'originale."}
{"id": "728192", "revid": "1971044", "url": "https://it.wikipedia.org/wiki?curid=728192", "title": "Giulio Biglieri", "text": "Biografia.\nFu arrestato dai fascisti per la prima volta a 21 anni e venne rinchiuso per qualche tempo nel carcere Regina Coeli a Roma. Scontata la condanna, raggiunse la famiglia, che nel frattempo si era trasferita a Novara. Nel 1940, tramite un concorso, ottenne un posto alla Biblioteca Nazionale di Torino.\nFu richiamato alle armi e combatt\u00e9 sul fronte albanese come capitano di complemento. Durante tale servizio, venne decorato con tre croci di guerra e proposto per la medaglia di bronzo al valor militare.\nDurante l'armistizio Biglieri si trovava in Meridione ma decise di tornare nell'Italia settentrionale per combattere nella Resistenza Italiana. A stretto contatto con il Partito d'Azione e con il Partito Socialista, Biglieri comp\u00ec numerose missioni fra Roma ed il Piemonte, soprattutto nel Novarese ed in Alta Val Sesia.\nNel 1944 Biglieri venne nuovamente arrestato ed incarcerato a Novara, dopo dodici giorni di prigionia riusc\u00ec a farsi liberare e scapp\u00f2 a Torino sotto falso nome. Qui si mise a disposizione del Comitato militare del CLN piemontese. Venne catturato dai fascisti pochi giorni dopo, assieme al Generale Giuseppe Perotti ed altri membri del CLN.\nBiglieri venne sommariamente processato e condannato a morte: venne fucilato assieme ad altri sette compagni di lotta e combattenti per la libert\u00e0 al Poligono di tiro Martinetto di Torino."}
{"id": "728204", "revid": "118480320", "url": "https://it.wikipedia.org/wiki?curid=728204", "title": "The Grand Duke", "text": "The Grand Duke (o \"The Statutory Duel\") \u00e8 la quattordicesima ed ultima Savoy Opera nata dalla collaborazione tra il librettista William Schwenck Gilbert e il compositore Arthur Sullivan. Venne presentata al Savoy Theatre il 7 marzo 1896 ed ebbe 123 repliche. La produzione si rivel\u00f2 tuttavia un fallimento finanziario, tanto che fu l'ultima atto della collaborazione tra i due artisti.\nCon \"The Grand Duke\", Gilbert e Sullivan tornarono sul tema della loro prima opera, \"Thespis\": una compagnia teatrale che acquista un potere politico.\nLa trama ruota intorno ad un travisamento della legge, vecchia di cento anni, che riguardava i duelli. Nel corso dell'opera il personaggio principale, Ludwig, si fidanza con quattro donne diverse. La satira prende di mira l'avarizia delle classi ricche e della nobilt\u00e0. Ancora una volta, come in \"Princess Ida\", \"The Mikado\" e \"The Gondoliers\", l'ambientazione in terra straniera spinse Gilbert ad usare toni satirici particolarmente aspri e pungenti.\nL'opera.\nDopo la prima, il critico del \"Times\" scrisse:\nIl recensore afferm\u00f2 che le gag avrebbero potuto essere pi\u00f9 divertenti se i dialoghi fossero stati accorciati. \"The Grand Duke\" \u00e8 infatti pi\u00f9 lungo di gran parte delle opere precedenti di Gilbert e Sullivan, e la maggior parte del libretto \u00e8 dedicata ai dialoghi. Gilbert tagli\u00f2 alcune parti dell'opera dopo la prima recita, ma le sorti dell'opera non cambiarono, tanto che \"The Grand Duke\", tra le opere del duo, fu quella che rimase meno in cartellone dal tempo di \"Trial by Jury\".\nAd di l\u00e0 dei suoi punti deboli, lo spettacolo, a confronto con i lavori precedenti di Gilbert e Sullivan, si scontr\u00f2 con la trasformazione del gusto del pubblico londinese, che si era nel frattempo spostato dalle operette alle commedie musicali, che dominarono i palcoscenici londinesi nell'ultimo decennio del XIX secolo e nel primo del successivo (\"A Gaiety Girl\" del 1893, \"The Shop Girl\" del 1894, \"An Artist's Model\" del 1895, \"The Circus Girl\" del 1896 e \"The Geisha\" del 1896). \nDopo la morte degli autori, \"The Grand Duke\" non fu pi\u00f9 ripresa dalla D'Oyly Carte Opera Company fino al 1975 (e anche allora solo in forma di concerto) e gli allestimento ad opera di altre compagnie furono meno frequenti che per la gran parte degli altri lavori firmati da Gilbert e Sullivan."}
{"id": "728207", "revid": "205197", "url": "https://it.wikipedia.org/wiki?curid=728207", "title": "Coppa danese di calcio", "text": ""}
{"id": "728210", "revid": "108519", "url": "https://it.wikipedia.org/wiki?curid=728210", "title": "Antoine-Louis Prosper", "text": ""}
{"id": "728211", "revid": "1564918", "url": "https://it.wikipedia.org/wiki?curid=728211", "title": "Lionardo Vigo Fuccio", "text": "Fu senatore del Regno d'Italia dalla XIII legislatura.\nVigo, appartenente alla famiglia nobiliare dei marchesi di Gallodoro, ricopr\u00ec diverse cariche amministrative e politiche.\nFu sindaco di Acireale, presidente del consiglio provinciale catanese dal 7 settembre 1869 al 4 dicembre 1870, deputato dal 1867 al 1879 e quindi senatore del Regno d'Italia (nomina del 16 marzo 1879).\nNei lavori parlamentari si interess\u00f2 spesso ai problemi della Sicilia."}
{"id": "728217", "revid": "123087562", "url": "https://it.wikipedia.org/wiki?curid=728217", "title": "Liston", "text": "Liston (pronunciata \"list\u00f3n\"; italianizzata come \"listone\") \u00e8 una parola veneta utilizzata in varie citt\u00e0 del Veneto, delle aree limitrofe e degli antichi possedimenti veneti per indicare un particolare luogo della citt\u00e0, generalmente una piazza o parte di essa. Il termine \"liston\" (pl. \"listoni\") indica le lunghe lastre di trachite utilizzate per la pavimentazione delle piazze: da esso deriva la locuzione \"far el liston\", che significa appunto \"passeggiare per la piazza\".\nDiverse citt\u00e0 del Veneto hanno il loro \"liston\": a Venezia \u00e8 cos\u00ec chiamata la passeggiata in piazza San Marco che va da sotto l'orologio alle colonne di San Marco e San Todaro; a Verona indica la parte Ovest di piazza Bra; a Belluno il \"liston\" si trova nella Piazza dei Martiri (detta anche \"Campedel\"); a Rovigo identifica la parte centrale della Piazza Vittorio Emanuele II, gi\u00e0 Piazza Maggiore. A Trieste, che ha forti legami con la cultura veneta (nella citt\u00e0 si parla il triestino, una variante della lingua veneta), \u00e8 cos\u00ec chiamato Corso Italia, e persino nell'isola greca di Corf\u00f9 gli abitanti del luogo usano ancora oggi questa parola per indicare la passeggiata principale.\nVeneto.\nBelluno.\nPiazza dei Martiri (detta anche Camped\u00e9l) a Belluno, si presenta a forma semicircolare. Studi storici affermano che tale forma dipenda dal raggio di gettata della bombarda un tempo posta sull'apice della torre muraria della citt\u00e0 ora non pi\u00f9 esistente. La piazza infatti si trova immediatamente al di fuori delle mura della citt\u00e0 antica.\nIl liston \u00e8 un lungo marciapiede in pietra grigia che raccorda i due estremi della piazza semicircolare; inizia e termina nello stesso luogo in cui iniziano e terminano i portici.\nAnche a Belluno vi \u00e8 l'usanza di dire \"Son 'ndat a far an p\u00e8r de vasche sul list\u00f3n\".\nPadova.\nA Padova \u00e8 indicato, storicamente, col nome di \"liston\", il tratto di Prato della Valle posto sul lato Ovest, di fronte alla Loggia Amulea, lastricato di trachite nella prima met\u00e0 dell'Ottocento dall'architetto Giuseppe Jappelli. Si tratta di una passeggiata caratteristica lungo la quale il sabato e in varie occasioni si svolgono, come in tutto il Prato della Valle, animati mercati all'aperto.\nNegli ultimi anni \u00e8 invalsa l'usanza di chiamare col nome di Liston anche le centrali via Umberto I, via Roma, via VIII Febbraio e via Cavour (in asse con il Liston del Prato, situato pi\u00f9 a Sud), specie dopo la pedonalizzazione dell'area, attuata dall'amministrazione comunale a partire dalla met\u00e0 degli anni '80 fino agli anni 2000. Per tali vie dunque la denominazione \u00e8 impropria, se non scorretta; nonostante questo \u00e8 entrata nel linguaggio comune dei quotidiani e delle tv locali. In sostanza per\u00f2, \u00e8 un termine che ben si applica a tali assi viari, in quanto la creazione della zona pedonale ha di fatto creato un'unica lunga passeggiata da Prato della Valle a Piazza Garibaldi.\nRovigo.\nA Rovigo il list\u00f2n \u00e8 presente in entrambe le piazze del centro storico, sia su piazza Vittorio Emanuele II, gi\u00e0 piazza Maggiore, che piazza Garibaldi. Sul list\u00f2n di quest'ultima \u00e8 tracciato anche l'antico perimetro della chiesa di Santa Giustina demolita nel 1809.\nVerona.\nA Verona il liston \u00e8 il largo marciapiede che fiancheggia piazza Bra sul lato ovest e che collega corso Porta Nuova con via Mazzini. Parte di esso \u00e8 dato in concessione ai molti bar che vi si affacciano, che negli anni hanno creato un ampio spazio di tavolini, utilizzabili anche d'inverno. \u00c8, assieme alle vetrine dei negozi di via Mazzini, il tradizionale luogo di passeggio dei veronesi nel fine settimana: si dice infatti \"far do vasche sul liston\".\nEmilia-Romagna.\nFerrara.\nA Ferrara il \"liston\" si trova di fianco alla cattedrale. Era l'antica \"Piazza delle Erbe\" divenuta poi nel XX secolo piazza Trento e Trieste.\nMirandola.\nA Mirandola (provincia di Modena) il listone (chiamato \"al list\u00f2n\" nel locale dialetto), realizzato nel 1924 con pavimentazione di bolognini in porfido e lungo 242 metri, decora la storica piazza della Costituente.\nLombardia.\nCastel Goffredo.\nA Castel Goffredo (provincia di Mantova) il listone (chiamato \"list\u00f9\" nel locale dialetto) decora tutto il fronte di Palazzo Gonzaga-Acerbi in Piazza Mazzini.\nGrecia.\nCorf\u00f9.\nA Corf\u00f9 il \"List\u00f3n\" (in greco: ), con i suoi numerosi caff\u00e8 e bar, confina con la piazza principale della citt\u00e0, detta \"Spianada\" (). \u00c8 stato costruito durante l'occupazione francese e si ispira alla rue de Rivoli a Parigi. La \"Spianada\" \u00e8 un'incantevole zona della citt\u00e0 di Corf\u00f9, uno spazio urbano aperto per passeggiare rilassati, leggere o chiacchierare davanti ad un caff\u00e8 greco, un caff\u00e8 frapp\u00e9 od alla \"ginger beer\" locale. Sulla stessa \"Spianada\" durante i fine settimana si svolgono partite di cricket. Corf\u00f9 \u00e8 l'unico posto in Grecia dove si pratica questo sport, un lascito degli inglesi. Sulla stessa piazza si affaccia anche l'imponente Palazzo di San Michele e San Giorgio, che ospita una collezione di arte orientale, ed \u00e8 uno dei simboli della presenza per 50 anni degli inglesi sull'isola.\nI francesi sono stati quelli che hanno trasformato la \"Spianada\" in una piazza pubblica. Fino all'inizio del diciannovesimo secolo era un grande spazio vuoto che veniva lasciato tale per scopi difensivi. Gli alberi piantati dai francesi hanno creato una delle piazze pi\u00f9 belle di tutta la Grecia."}
{"id": "728218", "revid": "7967", "url": "https://it.wikipedia.org/wiki?curid=728218", "title": "Leonardo Vigo Fuccio", "text": ""}
{"id": "728222", "revid": "2373", "url": "https://it.wikipedia.org/wiki?curid=728222", "title": "Chlorista", "text": ""}
{"id": "728230", "revid": "2091133", "url": "https://it.wikipedia.org/wiki?curid=728230", "title": "DBUs Landspokalturnering", "text": "La Coppa di Danimarca (in danese \"Landspokalturneringen\") \u00e8 una competizione calcistica danese ad eliminazione diretta, organizzata della Federazione calcistica della Danimarca (\"Dansk Boldspil Union\") e assegnata annualmente a partire dal 1955. Il vincitore si qualifica per l'Europa League, nella cui edizione seguente accede alla prima fase. La squadra pi\u00f9 titolata \u00e8 l'Aarhus.\nFormato.\nOgni club pu\u00f2 iscrivere al torneo solo la prima squadra, e non le rappresentative giovanili. Se una partita termina in parit\u00e0 si giocano due tempi supplementari di quindici minuti ciascuno. Se, esauriti anche i tempi supplementari, la parit\u00e0 persiste, si passa ai tiri di rigore.\nLa formula a eliminazione diretta prevede la disputa di un'unica partita. La squadra che nella stagione precedente si \u00e8 peggio classificata ottiene il diritto di disputare la partita in casa."}
{"id": "728233", "revid": "767487", "url": "https://it.wikipedia.org/wiki?curid=728233", "title": "Problema dei pesi di Bachet", "text": "Il problema dei pesi di Bachet \u00e8 un problema formulato da Claude-Gaspard Bachet de M\u00e9ziriac inerente alla scomposizione dei numeri interi positivi minori di \"N\" in somme algebriche di altri numeri interi dello stesso intervallo.\nIl quesito.\nIl quesito inerente pu\u00f2 essere cos\u00ec sintetizzato:\nAnalisi del problema.\nPer risolvere il quesito possiamo utilizzare un metodo forza-bruta o un metodo induttivo, enumerando i pesi necessari per piccoli valori di \"N\", tentando di generalizzare il problema.\nPer N = 10\nDa ci\u00f2 si denota come per potere pesare in una bilancia a due piatti un intero \"N\" siano al massimo necessari formula_1 pesi (arrotondato all'intero superiore).\nQuesta tuttavia non \u00e8 la soluzione ottimale. Se ipotizziamo di potere inserire pesi anche nel secondo piatto (e di conseguenza potere effettuare sottrazioni), il numero di pesi necessari nel caso peggiore diminuisce.\nPer \"N\" = 10\nIn questo caso servono al pi\u00f9 formula_2 pesi, ovvero un numero minore."}
{"id": "728239", "revid": "144796", "url": "https://it.wikipedia.org/wiki?curid=728239", "title": "Ludwig von Pastor", "text": "La sua opera pi\u00f9 nota fu la \"Geschichte der P\u00e4pste seit dem Ausgang des Mittelalters\" (Storia dei Papi dalla fine dell'et\u00e0 medioevale), che usc\u00ec in sedici volumi dal 1886, l'ultimo dei quali fu pubblicato postumo nel 1933.\nBiografia.\nPastor nacque in Germania, ad Aquisgrana, e studi\u00f2 presso il ginnasio di Francoforte, dove fu allievo di Johannes Janssen. Quest'ultimo gli fece conoscere la storia del papato (critica e scettica) di Leopold von Ranke, un evento che orient\u00f2 gli interessi di Pastor, il quale sarebbe divenuto in un certo senso l'avversario di parte cattolica di Ranke. La sua tesi fu sempre che le pecche del Papato riflettevano semplicemente difetti comuni delle varie epoche.\nPastor studi\u00f2 poi nel 1875 a Lovanio e quindi, negli anni accademici 1875/76 e 1877/78, a Bonn, rispettivamente, e a Vienna.\nDal 1881 Pastor insegn\u00f2 presso l'universit\u00e0 di Innsbruck dove ottenne la cattedra di storia moderna nel 1887.\nIn occasione del suo primo viaggio in Italia, nel 1881, la sua precoce fama gli valse il sostegno di papa Leone XIII, il quale gli permise di accedere agli archivi della Biblioteca Vaticana.\nNel 1901 fu incaricato della direzione dell'Istituto Austriaco di Storia a Roma, alla cui guida rester\u00e0 per anni con una breve interruzione dal 1914 al 1919. Dal 1921 fu nominato ambasciatore d'Austria presso la Santa Sede. Nel frattempo era stato nominato cavaliere nel 1908 e nel 1916 era stato elevato al rango di barone dall'imperatore d'Austria Francesco Giuseppe d'Asburgo.\nOpere.\nIl capolavoro di Pastor \u00e8 la \"Storia dei Papi\" in 40 volumi. L'opera \u00e8 una vasta storia del papato dal 1305, con papa Clemente V e l'avvio del cosiddetto esilio avignonese dei papi per terminare con l'invasione francese del 1798 e la soppressione temporanea dello Stato della Chiesa. \nPastor, comunque, concentr\u00f2 la propria attenzione sui singoli pontefici piuttosto che sugli sviluppi dell'istituzione papato, riuscendo ad unire il proprio ardente cattolicesimo con una vasta erudizione.\nAltra opera di ampia erudizione \u00e8 una \"Storia del popolo tedesco\" in 8 volumi (1893\u20131926)."}
{"id": "728242", "revid": "125391562", "url": "https://it.wikipedia.org/wiki?curid=728242", "title": "Lionardo Vigo Calanna", "text": "Biografia.\nLionardo Vigo fu esponente della cultura siciliana del XIX secolo. Le sue opere sono pervase dell'alto sentimento che egli prov\u00f2 per la Sicilia. Fu uno dei maggiori studiosi delle tradizioni e dei costumi popolari siciliani.\nMortagli la madre quando non aveva ancora quattro anni, ebbe un vissuto infantile e adolescenziale privo delle necessarie tenerezze, selvatico addirittura.Dai nove ai sedici anni stette in tre collegi ad Acireale, a Catania, a Messina. Gi\u00e0 in giovane et\u00e0 cominci\u00f2 a comporre poemi (le prime esperienze verranno bruciate), a partecipare a riunioni accademiche, a interessarsi di lingua e dialetto, di storia della Sicilia e di archeologia. Individu\u00f2 nella sua Acireale quel medio centro che, pur tra i difetti da lui stesso rimarcati, costituiva la \"norma\" per centinaia di Comuni siciliani. La sua lirica giovanile \u00e8 ingentilita da una presenza femminile, che egli chiama \"l'Unica\", celandone il nome.\nLaureatosi in giurisprudenza, si spos\u00f2 con Carlotta Sweeny, di padre inglese, che dopo soli due anni di matrimonio mor\u00ec lasciandogli una bambina. Si impegn\u00f2 a far rinascere l'Accademia dei Zelanti di Acireale, fondata nel 1671 ma di fatto spenta. Il 1848 rappresent\u00f2 il crinale della sua vita: al tempo dei moti visse a Palermo a contatto diretto con Ruggero Settimo, Mariano Stabile, Emerico e Michele Amari. Fu deputato alla Camera dei comuni del Parlamento nato dall'insurrezione. Spentasi la rivoluzione siciliana ritorn\u00f2 ad Acireale (essendo egli \u00abamantissimo del proprio nido\u00bb) e si dedic\u00f2 alla \"Raccolta di canti popolari siciliani\", al poema epico \"Ruggiero\", all'istruzione e alla cultura, ricoprendo anche la carica di Ispettore scolastico del Circondario di Acireale. Nel 1871 si chiedeva se mai avrebbe dato alle stampe il manoscritto \"Il 1848 e 1849 in Sicilia. Testimonianze di L. V.\" \u00abSul primato della civilt\u00e0 siciliana Vigo\u00bb - scrive Capuana - \u00abspese gli ultimi anni lavorando alla Protostasi sicula o genesi di civilt\u00e0. La Protostasi forma due grossi volumi che la morte non gli ha permesso di pubblicare\u00bb.\nNel corso della sua vita mantenne un fittissimo epistolario con intellettuali italiani, tedeschi e francesi.\nOpere.\nLa \"Raccolta di canti popolari siciliani\".\nLa \"Raccolta di canti popolari siciliani\" venne pubblicata dal Vigo nel 1857 per eternare la tradizione orale del popolo di Sicilia. Egli ne aveva raccolti migliaia a partire dal 1830 \u00abin siciliano, franco-lombardo, siculo-lombardo e in albanese\u00bb (un po' come la vicenda, pi\u00f9 vecchia, dei \"fragments of ancient poetry\" di Macpherson e contemporaneamente al lavoro di Giuseppe Tigri che si dedic\u00f2 alla raccolta dei canti popolari toscani (1856)). Ferdinand Gregorovius, accomunando Tigri a Vigo dice che \u00abla concordanza di queste forme popolari \u00e8 una prova evidentissima della unit\u00e0 della nazione italiana\u00bb. I titoli di alcuni temi all'interno della \"Raccolta\": \"I Bellezza dell'uomo\"; \"II e della donna\"; \"XIII Serenate\"; \"XXXI Ingiurie\"; \"XLIV Canti morali\"; \"XLVII Indovinelli\" o \"'Nniminagghi\"; \"LIV Mare e pesca\". Alla gi\u00e0 vasta prima edizione segu\u00ec una \"Raccolta amplissima di canti popolari siciliani\" (1870-1874). La raccolta comprende diversi canti provenienti da Nicosia, San Fratello e altri paesi (Aidone, Sperlinga, Montalbano Elicona etc.), dove le comunit\u00e0 si intendono attraverso dialetti gallo-italici originari della penisola. Fu questa raccolta che mise in luce la grande variet\u00e0 di parlate in Sicilia. (Per quanto riguarda la \"marachella giovanile\" di L. Capuana che invi\u00f2 a Vigo canti autentici di Mineo e canti da lui \u00abfoggiati di sana pianta\u00bb, G.B.Bronzini mette in guardia dal \u00abricamarci un po' troppo\u2026solo un controllo sul campo avrebbe potuto appurarne la falsificazione\u00bb. In particolare venne contraffatto un verso: \u00abDonni, ch'aviti 'ntillettu d'amuri\u00bb corrispondente al \u00abDonne, ch'avete intelletto d'amore\u00bb della \"Vita nova\" di Dante Alighieri, che apr\u00ec un dibattito riguardante la priorit\u00e0 temporale del canto siciliano sull'opera dantesca, cui partecip\u00f2 anche il filologo Alessandro d'Ancona).\nLa Raccolta sar\u00e0 utilissima al giovane Giuseppe Pitr\u00e8 (esiste un consistente carteggio con L.V.) per i suoi fondamentali studi del folclore. Capuana scrive che \u00abdopo la \"Raccolta dei canti popolari siciliani\" non c'\u00e8 libro che dipinga la Sicilia con maggior potenza e con maggior precisione dei \"Malavoglia\" [\u2026]\u00bb."}
{"id": "728251", "revid": "599013", "url": "https://it.wikipedia.org/wiki?curid=728251", "title": "Wie", "text": ""}
{"id": "728253", "revid": "7967", "url": "https://it.wikipedia.org/wiki?curid=728253", "title": "Leonardo Vigo Calanna", "text": ""}
{"id": "728255", "revid": "7967", "url": "https://it.wikipedia.org/wiki?curid=728255", "title": "Leonardo Vigo", "text": ""}
{"id": "728257", "revid": "2", "url": "https://it.wikipedia.org/wiki?curid=728257", "title": "Stella di Van Maanen", "text": ""}
{"id": "728258", "revid": "320578", "url": "https://it.wikipedia.org/wiki?curid=728258", "title": "MSIE", "text": ""}
{"id": "728262", "revid": "125237104", "url": "https://it.wikipedia.org/wiki?curid=728262", "title": "Minestrone", "text": "Il minestrone \u00e8 una minestra in brodo con verdure e legumi che pu\u00f2 essere arricchita da pasta o riso.\nPreparazione.\nFra gli ingredienti pi\u00f9 comuni ci sono fagioli, cipolle, carote, sedano, patate e pomodori. Il minestrone \u00e8 un piatto che varia a seconda della regione e della stagione e si declina in molte variazioni rendendo impossibile definirne univocamente la ricetta. Una generica preparazione prevede la realizzazione di un soffritto di cipolla e carote a cui vanno unite in seguito le verdure scelte, tagliate a pezzi pi\u00f9 o meno fini e a cui va aggiunta infine acqua o brodo a ebollizione, liquido nel quale le verdure poi cuoceranno a fuoco lento. Viene spesso arricchito con parmigiano grattugiato prima di essere servito in tavola.\nIngredienti, metodo di preparazione, consistenza e perfino il modo di consumarlo variano a seconda della tradizione del luogo nel quale le differenti ricette sono nate. Una delle varianti pi\u00f9 famose \u00e8 il minestrone alla genovese che prevede l'aggiunta del pesto prima di servirlo in tavola.\nStoria.\nTradizionalmente il minestrone veniva preparato con le verdure disponibili in cucina al momento, permettendo di consumare anche quelle non freschissime, ma specialmente quelle poco digeribili senza una lunga cottura. Per questo era considerato uno dei piatti poveri per eccellenza, tipico della cucina contadina italiana. Con l'evolversi della situazione economica e delle abitudini alimentari \u00e8 per\u00f2 con il tempo diventato un piatto apprezzato anche in altri ambienti sociali e proposto a volte anche dalla ristorazione pi\u00f9 ricercata.\nLa parola \"minestrone\" \u00e8 anche usata in modo figurato per indicare un insieme di cose differenti e poco ordinate, come ad esempio: \"Quel programma televisivo \u00e8 un minestrone di notizie e servizi\".\nMinestrone surgelato.\nL'insieme delle verdure pulite e tagliate per la preparazione del minestrone, crude e non condite viene anche venduto come prodotto surgelato. Il vantaggio sta nella rapidit\u00e0 di preparazione, ma rispetto al minestrone preparato a partire da verdure fresche quello fatto di verdure congelate viene in genere considerato meno buono.\nNella cultura di massa.\nGiorgio Gaber nella sua canzone Destra-Sinistra (1994) paragona il minestrone con la minestrina affermando che \"Una bella minestrina \u00e8 di destra / il minestrone \u00e8 sempre di sinistra\".\nVarianti internazionali.\n\"Menestr\u00f3n\" ecuadoriano.\n\u00c8 una zuppa fatta con fagioli o lenticchie accompagnate da patate, tagliatelle, maccheroni, cipolle, pomodori e peperoni e guarnita con basilico e origano. Di solito si mangia a pranzo.\n\"Menestr\u00f3n\" peruviano.\n\u00c8 fatto con pasta spessa, carne, cavolo, carota, cipolla, aglio, basilico e formaggio grattugiato, ai quali sono stati aggiunti ingredienti tipicamente peruviani come, tra gli altri, mais, fagioli e patate bianche.\n\"Menestr\u00f3n\" venezuelano.\n\u00c8 fatto con piselli secchi cotti in brodo. Di solito si ottiene una zuppa densa che contiene verdure (carote, patate, fagiolini), pasta piccola o riso e prodotti a base di carne (prosciutto a dadini affumicato, braciola di maiale affumicata, disossata e tagliata a pezzi, pancetta affumicata, salsicce). Di tanto in tanto vengono usati anche altri ingredienti come i piselli teneri, ceci, chicchi di granturco. In alcune case venezuelane \u00e8 fatto con fagioli rossi."}
{"id": "728263", "revid": "767487", "url": "https://it.wikipedia.org/wiki?curid=728263", "title": "Arthur Barrow", "text": "Figlio di un pianista, da giovanissimo acquist\u00f2 la sua prima chitarra e si appassion\u00f2 alla musica di Jimi Hendrix e Frank Zappa suonando loro cover in band locali. A diciotto anni inizi\u00f2 anche a studiare organo e composizione rimanendo impressionato da autori quali B\u00e9la Bart\u00f3k, Karlheinz Stockhausen, John Coltrane e Stanley Carter.\nDopo il diploma si rec\u00f2 a Los Angeles per iniziare la carriera professionistica e con il preciso obiettivo di suonare con Zappa, del quale dichiara di essere stato un \"avido ascoltatore\". In quel periodo, comunque, incontra Robbie Krieger ed incide le parti di sintetizzatore per l'album \"An American Prayer\" dei \"Doors\".\nNel 1978, dopo un'audizione, il sogno di suonare con Zappa si avvera. Da allora apparir\u00e0 in numerose incisioni e tour del musicista di Baltimora.\nHa collaborato con Giorgio Moroder per vari album e colonne sonore ed \u00e8 stato arrangiatore per artisti fra i quali: Joe Cocker, Diana Ross, Billy Idol, Berlin e The Motels.\nNel 1985 ha inaugurato un suo studio di registrazione a Los Angeles ed ha prodotto e composto vari album e colonne sonore (tra cui quelle per i film muti Torrent di Monta Bell e Il cameraman di Edward Sedgwick).\nCon Zappa ha suonato nei seguenti album:"}
{"id": "728265", "revid": "1318658", "url": "https://it.wikipedia.org/wiki?curid=728265", "title": "Mouscron", "text": "Mouscron (in piccardo: \"Moucron\", in olandese Moeskroen) \u00e8 una citt\u00e0 e comune di lingua francese del Belgio, situata nella Regione Vallonia, nella provincia dell'Hainaut. Fa parte dei comuni a facilitazione linguistica.\nGli abitanti di Mouscron sono i Mouscronnois. Il simbolo della citt\u00e0 \u00e8 l'Horlu, personaggio delle campagne della regione nel periodo delle guerre di religione e che viveva di furti di ogni genere. La Festa degli Horlus \u00e8 celebrata ogni anno nel primo fine settimana di ottobre.\nGeografia fisica.\nSi trova a 110 chilometri a ovest di Bruxelles, nei pressi della frontiera francese. La citt\u00e0 di Mouscron, situata all'estremit\u00e0 occidentale della regione vallona (se si esclude l'exclave costituita dal comune di Comines-Warneton), dal 1\u00ba settembre 1963 ha abbandonato la provincia delle Fiandre occidentali per unirsi alla provincia francofona dell'Hainaut. Mouscron forma di fatto un unico agglomerato urbano con la citt\u00e0 francese di Tourcoing e, dunque, con l'area metropolitana di Lilla e Roubaix.\nDal 1976, anno della fusione comunale in Belgio, il comune di Mouscron o \"Grande Mouscron\" raggruppa le localit\u00e0 di Dottignies \"(Dottenijs)\", Luingne \"(Lowingen)\", Herseaux \"(Herzeeuw)\" e Mouscron. La citt\u00e0 ha conosciuto una rinascita nel XIX secolo e soprattutto nel XX secolo con lo sviluppo dell'industria tessile nel Nord della Francia.\nStoria.\nNell'anno 1066 il conte di Fiandra attribu\u00ec alla collegiata di Saint-Pierre, della citt\u00e0 di Lille, alcune terre site nel territorio di Mouscron.\nSociet\u00e0.\nLingue e dialetti.\nComune bilingue per la forte presenza di abitanti di lingua neerlandese, il territorio comunale tocca sia la frontiera francese che la frontiera interna linguistica, che la separa dalla provincia fiamminga. Vi \u00e8 riconosciuto tuttavia un regime di facilit\u00e0 linguistica per gli abitanti di lingua neerlandese.\nSport.\nCalcio.\nLa principale squadra di calcio cittadina \u00e8 lo Royal Mouscron Peruwelz che milita in Pro League, la massima divisione del campionato belga dalla stagione 2014-2015. La societ\u00e0 fondata nel 1921 si \u00e8 sviluppata a seguito del fallimento dello storico club cittadino, il Royal Excelsior Mouscron, avvenuto nel 2009.\nPallanuoto.\nIn citt\u00e0 \u00e8 presente il Royal Dauphins Mouscronnois societ\u00e0 pallanuotistica vincitrice di sei campionati belgi e quattro Coppe del Belgio.\nGemellaggi.\nMouscron \u00e8 gemellata con le seguenti citt\u00e0:"}
{"id": "728271", "revid": "125670959", "url": "https://it.wikipedia.org/wiki?curid=728271", "title": "The Seatbelts", "text": "I Seatbelts (\u30b7\u30fc\u30c8\u30d9\u30eb\u30c4, \"Sh\u012btoBerutsu\") sono una band jazz/blues giapponese guidata dalla musicista e compositrice Y\u014dko Kanno, in attivit\u00e0 tra il 1998 e il 2004. Il nome del gruppo, stando alla fantasiosa descrizione data nell'anime \"Cowboy Bebop\", deriva dal fatto che i musicisti indossano delle cinture di sicurezza durante le loro jam session hardcore.\nLa band ha eseguito l'intera colonna sonora della serie anime \"Cowboy Bebop\" e prodotto un totale di sette album e un DVD live. Il loro stile \u00e8 molto vario e spazia dal jazz tipico delle big band a ballate rock n' roll.\nDal momento che l'operato della band \u00e8 prettamente strumentale, i \"Seatbelts\" non hanno un \"lead singer\", ma Steve Conte (dei The Contes e Crown Jewels) e Mai Yamane partecipano e cantano in molte delle loro canzoni. I testi di queste ultime sono scritti per la maggior parte da Tim Jensen e dalla stessa Yoko Kanno. I cantanti Soichiro Otsuka e Gabriela Robin (secondo certe voci si tratterebbe di uno pseudonimo di Yoko Kanno) sono gli esecutori dei cori in molte canzoni come \"Blue\". Inoltre Ilaria Graziano, cantante di origine napoletana, partecipa come vocal singer solista in due canzoni: Pearls (cantata in italiano) e Diamonds (in inglese).\nDopo alcuni anni di stasi, i \"Seatbelts\" si sono riuniti nel 2004 per comporre la colonna sonora del secondo videogioco dedicato a Cowboy Bebop, che \u00e8 attualmente disponibile in Giappone.\nMolti tra i \"Seatbelts\" hanno ulteriormente collaborato tra loro e con Yoko Kanno nell'ambito di altri progetti, ed alcuni sono andati oltre, divenendo a loro volta compositori di altri lavori. Per esempio, il chitarrista Tsuneo Imahori, oltre ad aver contribuito con la sua chitarra alle colonne sonore di \"\" e \"Wolf's Rain\" (entrambe composte da Yoko Kanno), \u00e8 anche l'autore delle musiche di \"Trigun\" e \"Gungrave\".\nMusicisti dei Seatbelts.\nGuest vocalists.\nCarla Vallet, Tim Jensen, Mai Yamane, Steve Conte, Masaaki Endo, Gabriela Robin, Masayoshi Furukawa, Tulivu-Donna Cumberbatch, SYDNEY with Sister R, Emily Bindiger, Jerzy Knetig, Aoi Tada, M, Raj Ramayya, Hassan Bohmide, Scott Matthew"}
{"id": "728272", "revid": "467420", "url": "https://it.wikipedia.org/wiki?curid=728272", "title": "Stadio Danilo Martelli", "text": "Lo stadio Danilo Martelli \u00e8 un'arena polisportiva della citt\u00e0 italiana di Mantova.\nMaggior impianto sportivo cittadino in termini di capienza, ospita le partite interne del , principale club calcistico locale.\nStoria.\nL'area circostante Palazzo Te ebbe una vocazione d'uso sportivo fin dai primi del XX secolo, allorch\u00e9 vi vennero eretti l'ippodromo cittadino e un primo velodromo a carattere posticcio (una pista in terra battuta con tribune lignee amovibili).\nNel 1931 Mantova venne scelta come localit\u00e0 terminale della prima tappa del XIX Giro d'Italia e il \"velodromo del Te\" ospit\u00f2 lo striscione d'arrivo, sotto cui transit\u00f2 per primo l'atleta \"di casa\" Learco Guerra (che nell'occasione indoss\u00f2 altres\u00ec la prima maglia rosa della storia). Un anno prima, nel 1930, l'ingegnere Aldo Badalotti aveva ricevuto l'incarico di redigere un progetto esecutivo per l'edificazione di un nuovo stadio permanente che integrasse al suo interno velodromo, campo da calcio e pista d'atletica.\nI lavori (avviati sulla base di questo progetto) procedettero a tappe: nel 1936 fu inaugurata la pista ciclistica permanente in cemento e quindi nel 1937 lo stadio \"propriamente detto\", con tribune stabili in muratura capaci di circa posti.\nL'impianto venne inizialmente intitolato Benito Mussolini; nel secondo dopoguerra l'intitolazione pass\u00f2 dapprima a Settimo Leoni, quindi al soldato statunitense John. R. Nation, caduto in combattimento presso Mantova e infine (dopo la tragedia di Superga) al calciatore mantovano Danilo Martelli, perito nel disastro aereo insieme al resto della squadra del Grande Torino.\nTra il 1947 e il 1949 l'impianto venne ulteriormente ampliato sviluppato, assumendo la propria fisionomia definitiva e venendo ufficialmente inaugurato con una cerimonia ufficiale. Negli anni 1960, allorch\u00e9 il gioc\u00f2 in Serie A, lo stadio Martelli visse il suo \"massimo splendore\", accogliendo fino a circa spettatori, i quali potevano prendere posto anche sui rettifili del velodromo. Il successivo irrigidimento delle normative di sicurezza e dei criteri infrastrutturali ha progressivamente obbligato (attorno al 1993) a contingentare la capienza effettiva a posti.\nNel 1963 lo stadio accolse la partenza della tappa Mantova-Treviso del XLVI Giro d'Italia: nell'occasione il velodromo venne rimodernato e intitolato al gi\u00e0 citato campione Learco Guerra, deceduto pochi mesi prima; fino ai primi del terzo millennio la pista ospit\u00f2 regolarmente allenamenti e varie riunioni competitive internazionali d'alto profilo.\nIl 20 luglio 1977 la struttura venne danneggiata da una tromba d'aria, che rese necessari lavori urgenti di manutenzione.\nNella primavera del 2005, dopo che il ebbe ottenuto la promozione in Serie B (donde mancava dal 1973), il comune e il club (rispettivamente proprietario e gestore dello stadio) decisero di aumentare la capienza degli spalti dismettendo la pista ciclistica: ignorando gli appelli della Federazione Ciclistica Italiana, la curva ovest e il rettilineo sud del velodromo vennero \"tagliati\" al fine di installarvi nuove gradinate metalliche a carattere provvisorio. In tal modo la capienza venne ridefinita a posti. Le successive vicissitudini del club (per due volte fallito e ripartito dai dilettanti) hanno comportato un'ulteriore riduzione dei posti attorno alle unit\u00e0.\nCaratteristiche.\nLo stadio si trova nella zona di Porta Cerese, l'antica porta della citt\u00e0 di Mantova demolita nel 1903, vicino a Palazzo Te, a poca distanza dal centro storico e a circa:"}
{"id": "728281", "revid": "36426", "url": "https://it.wikipedia.org/wiki?curid=728281", "title": "Codice Rustici", "text": "Il Codice Rustici prende il suo nome dal suo scrittore Marco di Bartolomeo Rustici. Il titolo esatto del manoscritto \u00e8 \"Dimostrazione dell'andata del Santo Sepolcro\". Il volume ha una rilegatura in pergamena e il piatto anteriore e posteriore misura cm. 41,8 x 28,6. \u00c8 conservato nel Seminario Arcivescovile Maggiore di Cestello a Firenze, dove fu portato dal rettore monsignor Antonio dell'Ogna nel 1813.\nStoria e descrizione.\nDiverse sono le ipotesi di datazione del Codice e del viaggio in Terrasanta dell'autore. Gli anni proposti da diversi studiosi sono stati il 1425, il 1433, il 1441-1442, dopo il 1444, 1448-1450.\nLa \"Dimostrazione\" si divide in tre parti. \nIl primo libro \u00e8 formato da 169 capitoli e 80 carte (1r-80r). Tratta di Firenze e del suo territorio. La descrizione delle chiese, monasteri, ospedali dentro la cerchia delle mura si trova dalle carte 6v e 79r; quelli fuori di Firenze da 79r a 80r.\nIl secondo libro consta di 63 capitoli di 82 carte (80v-161v). Parla del viaggio da Firenze al Porto Pisano e a Genova, poi lungo la penisola italiana, le coste della Grecia, nel mar Egeo e a Cipro. Marco Rustici \u00e8 in compagnia di Maestro Leale dei Servi di Maria della Santissima Annunziata di Firenze e di Antonio di Bartolomeo dei Ridolfi sempre di Firenze.\nIl terzo libro comprende 73 capitoli e 120 carte (161v-281v). Il viaggio in nave del Rustici e dei compagni riprende da Famagosta, costeggia l'Africa fino all'Egitto e al porto di \"Tenesi\" sul Delta del Nilo. Dal Cairo il Rustici e i compagni proseguono in carovana coi cammelli fino al Monte Sinai e al monastero di Santa Caterina del Sinai. Dopo una sosta, riprendono il viaggio verso Gerusalemme, Beirut e Damasco, passando per la Samaria e la Galilea. Il ritorno in patria non viene descritto. Il codice si conclude con l'elogio di Firenze \"scudo d'Italia\" e l'indice.\n\u00ab Lo scopo del Rustici \u2013 scrive L. Gai \u2013 \u00e8 quello di comporre un'opera devozionale, soprattutto, ma anche un testo dove, sopra il supporto della trama reale del viaggio, s'innestino gli elementi fondamentali della \"scientia\" occidentale ... in una dimensione tutta umanistica e fiorentina \u00bb."}
{"id": "728289", "revid": "1305772", "url": "https://it.wikipedia.org/wiki?curid=728289", "title": "Montorgiali", "text": "Montorgiali \u00e8 una frazione del comune italiano di Scansano, nella provincia di Grosseto, in Toscana.\nGeografia fisica.\nIl borgo di Montorgiali si trova a nord-ovest dal capoluogo comunale ed \u00e8 raggiungibile da una breve deviazione lungo la strada che conduce a Grosseto.\nStoria.\nIl borgo sorse come castello dopo l'anno mille e fu controllato da una dinastia di signori locali che, nel corso del XIII secolo, si legarono alla famiglia Aldobrandeschi. Nella seconda met\u00e0 del XIV secolo pass\u00f2 sotto il controllo dei Senesi che riuscirono a conquistare anche altri castelli della zona.\nA met\u00e0 del XVI secolo, Montorgiali entr\u00f2 a far parte del territorio del Granducato di Toscana, seguendone le sorti da quel momento in poi.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Montorgiali. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nInfrastrutture e trasporti.\nIl paese di Montorgiali \u00e8 servito dalla strada provinciale 159 Scansanese, che collega la citt\u00e0 di Grosseto con Scansano e Manciano nell'entroterra, e che costituiva un tratto della ex strada statale 322 delle Collacchie, terminando a Follonica."}
{"id": "728292", "revid": "121602886", "url": "https://it.wikipedia.org/wiki?curid=728292", "title": "Creature lovecraftiane", "text": ""}
{"id": "728293", "revid": "767487", "url": "https://it.wikipedia.org/wiki?curid=728293", "title": "Marco di Bartolomeo Rustici", "text": "Biografia.\nMarco di Bartolomeo Rustici nacque nel 1392 o nel 1393, secondo quanto risulta dalla sua portata al Catasto del 1427, nella quale dichiarava di avere 35 anni e una bottega d'orafo in societ\u00e0 con Dino di Monte, suo compagno. Altri documenti sulla sua vita riguardano il suo legame con il convento della Santissima Annunziata di Firenze . Il 20 ottobre 1426 i frati dei Servi di Maria di questo monastero stipularono con lui un accordo per una cappella, intitolata alla Piet\u00e0, sull'altare della quale doveva stare una tavola da far dipingere a cura dello stesso Rustici. La cappella era destinata anche a sepoltura per s\u00e9 e per la sua famiglia, come risulta da un documento del 15 maggio 1442, quando viene fatto un accordo con i frati e si muta il titolo della cappella in quello della Nativit\u00e0 di Cristo, confermando la lapide marmorea della sepoltura, e lasciando la tavola della Piet\u00e0 a disposizione dei frati.\nAnche il 15 luglio 1430 una sua figlia piccola deceduta ebbe il funerale nel Santuario. Nel 1433 invece comper\u00f2 tre calici e una patena e una figura d'argento dai religiosi e alien\u00f2 per conto loro un calice d'argento a un veneziano. Nel febbraio 1436 fece una figura d'argento ex voto per conto del cardinale Lucio dei Conti che abitava in un quartiere del convento e sempre in quest'anno acquist\u00f2 una vigna dai padri e restaur\u00f2 un turibolo e un calice. Nel 1442 fu testimone ad una consegna di argenti ex voto all'orafo Francesco di Paolo Tassini che qualche mese pi\u00f9 tardi, dopo averlo fuso e lavorato, riconsegn\u00f2 ai padri una croce di circa 3 libbre.\nDopo questa data Marco Rustici non sembra pi\u00f9 in contatto con la SS. Annunziata.\nDal 1453 al 1455 esegu\u00ec per il convento di Santa Felicita di Firenze quattro candelieri di rame dorato ornati di smalti, per ottanta fiorini d'oro. Successivamente sembra che si sia ritirato dall'attivit\u00e0. Mor\u00ec il 6 ottobre 1457 e fu sepolto nella chiesa di San Lorenzo. Alla SS. Annunziata rimase la tomba di famiglia nella quale furono sepolti alcuni suoi discendenti. La lapide marmorea davanti alla cappella fu disfatta nel 1506 in occasione del rifacimento del pavimento della chiesa.\nIl Rustici \u00e8 noto per avere scritto, disegnato e dipinto a penna e acquerello il noto Codice Rustici oggi conservato nel Seminario Maggiore di Cestello. Il titolo del codice \u00e8 \"Dimostrazione dell'andata del Santo Sepolcro \". Ma gli viene attribuita anche una serie di disegni a penna di un codice che contiene un volgarizzamento del \"De civitate Dei\" di Sant'Agostino, conservato presso la Biblioteca Nazionale di Firenze."}
{"id": "728296", "revid": "773636", "url": "https://it.wikipedia.org/wiki?curid=728296", "title": "Monastero di San Bruzio", "text": "Il monastero di San Bruzio \u00e8 un monastero in rovina nella campagna a sud-est di Magliano in Toscana, lungo la strada che conduce a Sant'Andrea, a circa due chilometri dal capoluogo.\nStoria e descrizione.\nI resti della costruzione, iniziata verso il 1000 dai benedettini e terminata verso la fine del XII secolo, consistono nell'abside, nelle pareti orientali del transetto e negli archi che sostengono la cupola con i pennacchi da cui si sviluppava la calotta ottagonale e si imposta ancora la base del tiburio. I capitelli dei semipilastri, decorati con fogliami e teste antropomorfe, sono stati avvicinati a quelli di San Rabano nella comune derivazione di modelli d'Oltralpe. L'abside ha una decorazione ad archetti pensili divisi per coppie da esili semicolonne. La cortina muraria esterna \u00e8 in grossi conci di travertino squadrati."}
{"id": "728297", "revid": "827882", "url": "https://it.wikipedia.org/wiki?curid=728297", "title": "Tewdr I", "text": "Era figlio di re Rhain ap Cadwgan del Dyfed e del Brycheiniog. Alla morte del padre, attorno alla met\u00e0 dell'VIII secolo, sal\u00ec sul trono del Brycheioniog, mentre il Dyfed andr\u00f2 al fratello Tewdos. Tewdr trov\u00f2 per\u00f2 un ostacolo in Elwystl ap Awst, forse suo cugino, che reclamava per s\u00e9 il trono. Dopo un iniziale accordo (i due co-regnarono), Tewdr assassin\u00f2 Elwystl. Suo successore sar\u00e0 il figlio Elisedd."}
{"id": "728300", "revid": "228587", "url": "https://it.wikipedia.org/wiki?curid=728300", "title": "Marcello Nencioni", "text": "Biografia.\nInizia da giovanissimo come attore nelle compagnie teatrali pi\u00f9 quotate del momento come la compagnia Memo Benassi, Tatiana Pavlova, Umberto Melnati, Diana Torrieri e molte altre. Dopo 10 anni di teatro collabora con la sede Rai del Veneto.\nLa Radio.\n\u00c8 stato l'annunciatore per la sede regionale della RAI del Veneto\nTra le trasmissioni radiofoniche ricordiamo:\nCon la nascita del TG3, Nencioni diventa conduttore del Giornale Radio regionale, fino al 1993.\nInsieme a Maria Pia Colonnello, Elsa Fonda, Giovanna Caine, morta tragicamente in un incidente automobilistico, Maria Maschietto e poi ad Emilia Verrua, e alternato ad Ezio De Santi, Nencioni fu la voce degli annunci pubblicitari, che al termine degli annunci, suonava con un suono forte o debole il gong, che per curiosit\u00e0 voleva dire: \"Fine degli annunci\". Molti ricorderanno che gli annunci erano trasmessi, sia al termine del Giornale Radio del Veneto delle 12:10, che sulle rubriche della Sede Rai del Veneto, esattamente alle 14:20.\nMuore il 17 dicembre 2005 a 77 anni, per una lunga malattia."}
{"id": "728303", "revid": "1305772", "url": "https://it.wikipedia.org/wiki?curid=728303", "title": "Pereta", "text": "Pereta \u00e8 una frazione del comune italiano di Magliano in Toscana, nella provincia di Grosseto, in Toscana.\nGeografia fisica.\nLa frazione \u00e8 situata a nord del capoluogo, lungo la strada che conduce a Scansano.\nStoria.\nIl borgo fu edificato dagli Aldobrandeschi tra il X e l'XI secolo, divenendo un importante centro militare posto a guardia di un passaggio stradale obbligato che collegava la costa con la montagna. Tuttavia, dai ritrovamenti archeologici avvenuti intorno al borgo, sembrerebbe che la vita vi si svolgesse gi\u00e0 in epoca etrusca e romana. La memoria pi\u00f9 antica rimane comunque un atto notarile datato 8 agosto 1032. Dal documento s'apprende infatti che Albizio del fu Pietro vendette a Signoretto del fu Otto un pezzo di terra a Pereta, nel Contado Rosellense, con tutte le case, vigne e terre, per il prezzo di venti soldi d'argento. Bench\u00e9 legato alle vicende politiche e militari degli Aldobrandeschi, Pereta non fu mai alle loro dirette dipendenze. Infatti nel 1203 troviamo il borgo sotto il potere di un certo Messer Francesco, sebbene il conte Ildebrandino VIII ne rivendicasse il possesso. Ancora, in una bolla papale del 1216 risulta che i lasciti su Pereta, la chiesa di San Bruzio a Magliano, l'oliveto ed un casale sull'Osa, vengono riconfermati dal pontefice Onorio III all'abbazia di Sant'Antimo di Montalcino.\nNel 1238 l'esercito senese prende d'assalto questo castello insieme a quello del Collecchio, di Magliano e Montiano, occupando cos\u00ec quella fascia costiera, punto base per lanciare l'ultimo attacco decisivo a Sovana, sede principale dei conti. Tuttavia nel 1274, dopo anni di varie lotte, questi feudi vengono recuperati dagli Aldobrandeschi e, nella storica divisione di quello stesso anno, Pereta passa sotto il possesso del conte Ildebrandino di Santa Fiora. Questi ultimi anni del XIII secolo si concludono con le vicende della contessa Margherita e Nello Pannocchieschi che, tra il 1220 e il 1225 circa, vissero in questo luogo. Con l'inizio del XIV secolo, il declino degli Aldobrandeschi va sempre pi\u00f9 assumendo serie dimensioni e bench\u00e9 molti castelli siano ancora sotto i loro domini, sono questi per lo pi\u00f9 governati liberamente da nobili famiglie forestiere. \u00c8 il caso di Pereta, che gi\u00e0 agli inizi di questo nuovo secolo risulta in possesso del conte di Donoratico. Una sentenza pronunciata in Pereta, del 20 marzo 1344, rivela infatti che: \"... in detto anno Priore di Naddo da Cetona, Castellano in Pereta del conte di Donoratico, condann\u00f2 Andreoccio di Guidone ad essergli tagliata la testa per aver ammazzato con coltello Andrea del gi\u00e0 Bucetto di Pereta, entrambi cittadini di questo castello\". Ma se il Conte di Donoratico amministrava il feudo, anche gli Aldobrandeschi dovevano possederne una parte, tanto che l'anno successivo, nello strumento della sottomissione a Siena dei conti Andrea e Giovanni, risulta tra l'altro che questi cedevano anche la terra di Pereta. Negli ultimi anni che seguirono si trov\u00f2 il castello sprovvisto di governo, divenendo facile preda per briganti e predatori.\nNel 1377 il feudo di Pereta fu posseduto dai Papalini che vi mantenevano una grossa truppa di Brettoni, i quali scorrazzavano e predavano per tutta la Maremma e, dopo aver razziato il castello, l'abbandonarono in rovina. Tornato alla Camera Apostolica di Santa Chiesa, fu acquistato nel 1383 da un certo messer Giovanni Minucci, cittadino senese e cameriere di papa Urbano V, che lo cedette in seguito a suo fratello messer Francesco detto il \"Fonda\". Il governo di costui non piaceva ai peretani che segretamente tentarono di allearsi ai Conti Aldobrandeschi ma, quando tal Messer Francesco s'accorse del complotto, fece chiamare il Conte Tancredo di Modigliana che, con l'esercito senese, dopo aver recuperato la fortezza di Fabia, occupata dalla Compagnia dei Predatori, s'impadron\u00ec facilmente delle terre di Pereta, sottoponendole all'ubbidienza di Siena a condizioni per\u00f2 che, una volta terminato lo Scisma, avrebbe restituito quella terra alla Camera Apostolica. Alla conclusione dello scisma i senesi non mantennero i patti e il 21 febbraio 1474, essendo trascorsi novant'anni che possedevano quel fondo, rinnovarono i Capitoli in possesso.\nCon la dominazione senese si conclude il ciclo delle molteplici vicende militari da cui Pereta usc\u00ec in rovina e in gravi difficolt\u00e0 economiche. Tuttavia, la Repubblica di Siena cerc\u00f2 di provvedere al recupero del fondo, il centro urbano fu arricchito di nuovi edifici pubblici e privati, gli artisti senesi abbellirono chiese e residenze signorili ma soprattutto fu cinta di nuove mura che andarono a racchiudere tutte quelle strutture sorte al d\u00ec fuori dell'antico borgo, ingrandendo e potenziando cos\u00ec l'antico \"Castrum aldobrandesco\". Passato sotto il dominio dei Medici, con i nuovi ordinamenti Pereta viene riconfermata in Podesteria rimanendo tale sino a che, nel XIX secolo, verr\u00e0 aggregata al nuovo comune di Magliano.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Pereta. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione. Dal 1991 sono contati da Istat solamente gli abitanti del centro abitato, non della frazione.\nEconomia.\nI dintorni del paese sono ricchi di affioramenti di minerali come cinabro, da cui si estrae il mercurio, ed antimonite, che \u00e8 il principale minerale dell'antimonio. Il primo \u00e8 stato estratto fino al 1971 dalla miniera di Cerreto Piano, il secondo, con fasi alterne, fino agli anni'80 dalla miniera di Zolfiere che nell'antichit\u00e0 forniva zolfo. Queste due miniere abbandonate sono molto note tra i mineralogisti ed i collezionisti di minerali in quanto hanno fornito, oltre a stupendi campioni di antimonite e zolfo, anche minerali rarissimi come la klebelsbergite, la peretaite o la minyulite.\nInfrastrutture e trasporti.\nLa frazione \u00e8 posizionata lungo la strada provinciale 160 Amiatina, gi\u00e0 strada statale 323, che collega la piana di Albinia e l'entroterra collinare di Scansano e Magliano con il Monte Amiata."}
{"id": "728304", "revid": "547034", "url": "https://it.wikipedia.org/wiki?curid=728304", "title": "Pegmatite", "text": "Le pegmatiti sono rocce filoniane appartenenti alla famiglia del granito e connesse proprio con le intrusioni granitiche, ma nettamente distinte per struttura e, in minor misura, per composizione mineralogica.\nDescrizione.\nSi trovano in tozzi filoni lentiformi o in tasche irregolari, sia nelle rocce immediatamente circostanti ad una intrusione granitica, sia nelle parti periferiche dell'intrusione stessa. Sono caratterizzate da una grana cristallina assai grossolana, con cristalli lunghi parecchi centimetri.\nLa composizione mineralogica delle pegmatiti \u00e8 simile a quella dei graniti: predomina il feldspato (ortoclasio, microclino, albite) in vaste plaghe che includono cristalli di quarzo spesso in prismi paralleli.\nCaratteristici delle pegmatiti sono minerali ricchi in componenti volatili: le miche, per lo pi\u00f9 bianche, di tipo muscovitico oppure ricche di litio, come la lepidolite, altri minerali di litio tra cui lo spodumene, la tormalina, la fluorite, l'apatite, la cassiterite, la wolframite e molti minerali uraniferi e di terre rare.\nLe pegmatiti si dividono in semplici e complesse, a seconda della scarsit\u00e0 o dell'abbondanza dei minerali accessori; generalmente si osserva che le pegmatiti connesse ad una singola intrusione granitica hanno composizione mineralogica costante.\nCostituzione e struttura.\nNelle pegmatiti complesse \u00e8 di solito presente una zonatura concentrica. La parte esterna, di spessore limitato, ha struttura e composizione aplitica.\nIn una fascia pi\u00f9 interna la grana cristallina aumenta e sono presenti i minerali accessori consueti delle pegmatiti, talvolta in concentrazioni tali da permetterne l'estrazione: i principali minerali utili di questa zona sono la muscovite e il berillo.\nI minerali metalliferi utili sono per\u00f2 concentrati nella terza fascia delle pegmatiti, che \u00e8 talora assente, nella quale la grana cristallina \u00e8 ancora maggiore: si trovano in questa zona minerali di uranio, torio, litio, cesio, niobio e tantalio. Il nucleo di molte pegmatiti \u00e8 costituito da lenti di quarzo, talvolta associato ad ortoclasio ma privo di minerali accessori.\nGenesi.\nLe pegmatiti rappresentano il prodotto della cristallizzazione dell'ultimo residuo fluido ricco di silicati, rimasto dopo la solidificazione della parte principale di una intrusione magmatica. Per questo motivo vi si trovano minerali del cui reticolo fanno parte sostanze volatili (acqua, cloro, fluoro, ecc.) oltre ad elementi con raggio ionico molto diverso da quello degli elementi comuni presenti nelle rocce, e che non hanno potuto trovare posto nei reticoli dei minerali separati nello stadio ortomagmatico (berillio, boro, rubidio, cesio, ecc.).\nLa grossezza dei cristalli delle pegmatiti \u00e8 probabilmente dovuta alla bassissima viscosit\u00e0 del fluido silicatico da cui si sono formati i minerali, quindi con grande abbondanza di componenti volatili, e ad un continuo rinnovamento di questo fluido.\nMolte pegmatiti mostrano evidenza di azioni metasomatiche consistenti, in sostituzione di minerali gi\u00e0 depositati; cos\u00ec le pegmatiti complesse contengono prevalentemente un feldspato albitico, formato per sostituzione di un microclino precedentemente cristallizzato.\nCerte pegmatiti sono ricche di cavit\u00e0 miarolitiche prodotte da fenomeni di dissoluzione di alcuni minerali, per esempio, le pegmatiti norvegesi contengono in varie cavit\u00e0 al loro interno dei cristalli di n\u00f6rdenski\u00f6ldite.\nRecord.\nUn caso limite della grandezza dei cristalli si pu\u00f2 rinvenire in una pegmatite del Dakota, negli Stati Uniti d'America, che contiene cristalli di spodumene, un minerale di litio, lunghi fino a 15 metri, e cristalli di berillo fino a 6 metri, unitamente a cristalli di microclino pertitico del diametro di oltre 1 metro."}
{"id": "728307", "revid": "104265", "url": "https://it.wikipedia.org/wiki?curid=728307", "title": "Autometasomatismo", "text": "Sotto il nome di autometasomatismo, sono descritti alcuni fenomeni di alterazione delle rocce.\nLa composizione mineralogica e la struttura delle rocce granitiche possono essere modificate dopo la cristallizzazione dei minerali silicati, ad opera di residui fluidi costituiti essenzialmente da acqua allo stato di vapore supercritico o di liquido ad alta temperatura e da altre sostanze volatili.\nQuesti fluidi sfuggono dalla massa solidificata, attraversandola e disperdendosi attraverso fessure delle rocce incassanti; il loro passaggio provoca un insieme di reazioni metasomatiche in seguito alle quali la composizione mineralogica della roccia da poco solidificata (e delle rocce incassanti) viene modificata, con la comparsa di nuovi minerali prodotti per reazione tra minerali preesistenti e sostanze apportate dai fluidi metasomatizzanti, oppure per asportazione di alcuni elementi presenti nel reticolo di minerali e conseguente formazione di minerali diversi da quelli originari.\nL'insieme di questi fenomeni, relativamente alla roccia intrusiva, va sotto il nome di autometasomatismo.\nL'autometasomatismo idrotermale di rocce granitiche produce talvolta una roccia costituita essenzialmente da quarzo e caolinite, proveniente quest'ultima da alterazione idrotermale del feldspato potassico; l'eventuale plagioclasio albitico presente non \u00e8 soggetto all'alterazione metasomatica. Parte del potassio liberato dal reticolo cristallino del feldspato potassico si ricombina a formare sericite, che \u00e8 generalmente presente in questo tipo di rocce, unitamente a quarzo e a fluorite secondari. La maggior parte delle rocce granitiche presenta solo lievi tracce di caolinizzazione e seriticizzazione del feldspato potassico.\nEsempi di rocce la cui genesi \u00e8 da ricondurre all'autometasomatismo sono la luxullianite ed il greisen."}
{"id": "728311", "revid": "1632387", "url": "https://it.wikipedia.org/wiki?curid=728311", "title": "Mot\u00f6rhead (singolo)", "text": "Mot\u00f6rhead \u00e8 una canzone dell'omonimo gruppo inglese.\n\u00c8 stato pubblicato come singolo nel giugno 1977 in vinile 7\", inizialmente per l'etichetta \"Map Of Chiswick\" e successivamente per la \"Big Beat\", con la quale venne pubblicato in vinile nero, rosa, blu, arancione e bianco.\nIl frontman dei Mot\u00f6rhead Lemmy Kilmister ha scritto questa canzone quando ancora militava nella band space rock Hawkwind; infatti essa \u00e8 apparsa come b-side del loro singolo \"Kings of Speed\" e successivamente nelle riedizioni dell'album Warrior on the Edge of Time.\nIl 28 aprile 1979 Lemmy venne intervistato da John Tobler nel programma di BBC Radio 1 \"Rock On Saturday\" e i Mot\u00f6rhead si esibirono con le canzoni \"Mot\u00f6rhead\", \"Leaving Here\" e \"Limb From Limb\".\nNel 1981 usc\u00ec Mot\u00f6rhead (live), singolo con la versione \"live\" della canzone tratto dal leggendario album No Sleep 'til Hammersmith e che raggiunse la posizione numero 6 nelle classifiche inglesi.\nDa notare che questa \u00e8 una delle poche canzoni che ha lo stesso nome dell'artista e dell'album.\nQuesto pezzo \u00e8 stato inoltre reinterpretato dal gruppo rock Primal Scream, in una versione uscita nel loro album \"Vanishing Point\", del 1997."}
{"id": "728318", "revid": "228587", "url": "https://it.wikipedia.org/wiki?curid=728318", "title": "Manutenzione industriale", "text": "La manutenzione industriale \u00e8 un'operazione programmata, volta a mantenere inalterata l'efficienza di un'immobilizzazione materiale, un macchinario o un impianto, e mantenerne costante la produttivit\u00e0. \nSi svolge a titolo cautelativo prima che le parti usurate possano generare danni o guasti, per evitare riparazioni o sostituzioni di componenti che determinerebbero un blocco dell'attivit\u00e0 produttiva, generando costi di fermo-macchina e di fermo-operatore, di risarcimento di danni eventuali a persone e cose, in aggiunta agli oneri per il ripristino della normale funzionalit\u00e0 del cespite danneggiato.\nLe parti sostituite sono solitamente parti soggette ad usura ed attriti durante il loro utilizzo, quali frizioni o slittamenti di un accoppiamento meccanico di un albero con foro, un cinematismo, oppure i cuscinetti a sfera o le guarnizioni di tenuta.\nDal punto di vista contabile, le spese di manutenzione sono dei componenti negativi di reddito, rappresentati ai fini del bilancio d'esercizio mediante una partita non inventariale, vale a dire che \u00e8 registrata in un conto dello stato patrimoniale che poi viene chiuso nel conto economico, determinando una riduzione dell'utile. \nIn modo simile, la manutenzione \u00e8 classificata nell'ambito della teoria organizzativa come un processo aziendale di supporto al processo produttivo (detto anche primario).\nPur rimanendo inalterato il fine dell'attivit\u00e0, la manutenzione ciclica su impianti di grandi dimensioni \u00e8 una manutenzione ordinaria preventiva periodica (ogni numero fissato di ore di servizio, km percorsi, battute, ecc.), che \u00e8 caratterizzata da un orizzonte di tempo di durata pluriennale, pi\u00f9 esteso di un periodo amministrativo ordinario. In questi casi, non \u00e8 possibile registrare direttamente l'onere della manutenzione nel conto economico di singolo esercizio, ma sar\u00e0 necessario ripartirlo secondo un criterio logico e di competenza economica su tutti gli esercizi durante i quali ha luogo l'operazione, attraverso l'iscrizione di un fondo apposito."}
{"id": "728320", "revid": "339392", "url": "https://it.wikipedia.org/wiki?curid=728320", "title": "Sleazy glam", "text": ""}
{"id": "728325", "revid": "767487", "url": "https://it.wikipedia.org/wiki?curid=728325", "title": "Fred Coury", "text": "Coury milit\u00f2 in altri gruppi, come nei Keel per pochi mesi, nei London o negli Arcade di Stephen Pearcy dei Ratt.\nSi ispir\u00f2 a batteristi come Neil Peart, Peter Criss, Bobby Blotzer, Tommy Lee e Tommy Aldridge.\nBiografia.\nI primi anni.\nAll'eta di 5 anni, Coury comincia a prendere lezioni di violino. A 6 anni si esibisce per la prima volta in pubblico. Tra i 7 e i 9 anni frequenta il conservatorio musicale di Beirut, Libano.\nAll'et\u00e0 di 19 anni conosce anche la tromba, e all'et\u00e0 di 12 anni comincia a studiare batteria. In quel periodo vede Keith Moon degli Who esibirsi al CNE Stadium di Toronto, e ne rimane colpito. Fu il momento in cui Fred decise di dedicarsi pienamente alla batteria e diventare un batterista professionista. Dopo cinque anni, all'eta di 19 anni, Fred esordisce al primo concerto con i Cinderella.\nAnni di carriera.\nCoury, prima di entrare nei Cinderella, suon\u00f2 anche in altre band. Nel 1984 sostitu\u00ec Bobby Marks nei Keel, ma durer\u00e0 solo qualche mese, poi sostituito da Steve Riley (L.A. Guns, W.A.S.P.). Nel 1985 entrer\u00e0 nella formazione dei London sostituendo lo stesso Bobby Marks, e con essi registrer\u00e0 il debutto \"Non-Stop Rock\" (1985). L'anno successivo entrer\u00e0 nei Cinderella a sostituzione del precedente Jim Drnec. Con la band di Philadelphia, Coury guadagn\u00f2 un enorme successo. Nel 1988 sostitu\u00ec per un breve periodo anche l'allora batterista dei Guns N' Roses, Steven Adler che a causa di problemi di salute, non pot\u00e9 continuare il tour.\nMa nel 1991, dopo diversi successi lascia i Cinderella venendo sostituito da Kevin Valentine, per poi entrare nella band di Stephen Pearcy (Ratt) chiamata Arcade. Tuttavia, Coury torn\u00f2 nei Cinderella dopo lo scioglimento degli Arcade. Nel 2000 suoner\u00e0 nel primo album solista di Stephen Pearcy intitolato \"Before and Laughter\" mentre nel 2002 parteciper\u00e0 al tribute album dei Guns N' Roses \"\"."}
{"id": "728326", "revid": "1543377", "url": "https://it.wikipedia.org/wiki?curid=728326", "title": "Live Peace in Toronto 1969", "text": "Live Peace in Toronto 1969 \u00e8 un album dal vivo della Plastic Ono Band pubblicato il 12 dicembre 1969 dalla Apple Records.\nRegistrato dal vivo al festival Toronto Rock and Roll Revival, fu il primo album dal vivo di un membro dei Beatles, pubblicato separatamente o insieme. John Lennon e la moglie Y\u014dko Ono ricevettero una chiamata dagli organizzatori del festival John Brower e Kenny Walker, e quindi assemblarono in poco tempo un gruppo per suonare durante la manifestazione, che sarebbe iniziata il giorno seguente. La band incluse Eric Clapton, Klaus Voormann, e il batterista Alan White. La band ebbe poco tempo per provare e sul palco suon\u00f2 varie canzoni; una di queste, \"Cold Turkey\", fu eseguita per la prima volta al festival. Al ritorno in Inghilterra, Lennon mix\u00f2 l'album in un giorno.\nIl disco raggiunse la decima posizione nella classifica statunitense \"Billboard\" 200 e venne certificato disco d'oro dalla RIAA, ma fall\u00ec l'entrata nelle classifiche britanniche. La versione originale dell'LP aveva come inserto un calendario del 1970 con tredici mesi.\nIl concerto esiste anche in forma di documentario (\"Sweet Toronto\", D. A. Pennebaker, 1971).\nDescrizione.\nFu registrato live a un festival rock n' roll a Toronto, Canada. Si esibirono anche Bo Diddley, Jerry Lee Lewis, Little Richard e Chuck Berry.\nL'album \u00e8 attribuito alla Plastic Ono Band, fino ad allora fantomatica sigla di un ipotetico gruppo di accompagnamento nei primi due singoli di John Lennon. Da questo momento invece la Plastic Ono Band divenne un'entit\u00e0 fisica, che andava a designare ogni gruppo di accompagnamento di John Lennon. Questa formazione, assemblata solo pochi giorni prima del concerto, comprendeva: Lennon, Y\u014dko Ono, Eric Clapton, Klaus Voormann e Alan White.\nIl gruppo suon\u00f2 un tris di classici rock 'n' roll (cio\u00e8 canzoni che tutto il gruppo conosceva, visto che le uniche prove furono sull'aereo che li port\u00f2 a Toronto). Dopo una spigolosa versione di \"Yer Blues\" (che Clapton aveva gi\u00e0 suonato al Rock 'n' Roll Circus), il gruppo si lanci\u00f2 in \"Cold Turkey\" (all'epoca inedita e accolta freddamente dal pubblico), per concludere la prima parte del set con la gi\u00e0 classica \"Give Peace a Chance\". La seconda parte del concerto vedeva impegnata alla voce la Ono, che offr\u00ec al pubblico le sue consuete urla accompagnate dal potente suono della band. L'album (sulla scia dei precedenti) fu un insuccesso in Gran Bretagna, ma arriv\u00f2 al 10\u00ba posto negli Stati Uniti. Oltre alla copertina con una solitaria nuvola bianca su un cielo azzurro, l'album conteneva il calendario di John &amp; Yoko per il 1970, con tanto di citazioni dalle opere dei due.\nAntefatto.\nI promoter di Toronto John Brower e Kenny Walker organizzarono un festival al Varsity Stadium il 13 settembre 1969, con il progetto di un revival del rock and roll anni cinquanta, scritturando artisti come Chuck Berry, Little Richard, Jerry Lee Lewis, Fats Domino, Bo Diddley, e Gene Vincent. Oltre a questi, furono chiamati ad esibirsi anche artisti pi\u00f9 attuali all'epoca quali Alice Cooper, Chicago, e The Doors. Il 12 settembre, Brower contatt\u00f2 Lennon per chiedergli se fosse disponibile a svolgere la funzione di \"maestro di cerimonie\" per il festival. Inaspettatamente, Lennon si offr\u00ec invece di suonare, portandosi la propria nuova band, la \"Plastic Ono Band\". Brower accett\u00f2 l'offerta, e Lennon mise insieme il gruppo in tutta fretta. Egli inizialmente chiese al compagno nei Beatles George Harrison di suonare con lui, ma egli rifiut\u00f2, cos\u00ec fu Eric Clapton (che aveva suonato la chitarra solista insieme a Lennon nei Dirty Mac) ad essere scelto al suo posto. Gli altri musicisti riuniti da Lennon per l'improvvisata band, furono Klaus Voormann, e il batterista Alan White; mentre come assistenti John &amp; Yoko vollero il fido Mal Evans, Anthony Fawcett, Terry Doran, e Jill e Dan Richter. White raccont\u00f2 a posteriori che quando ricevette la telefonata da Lennon per la convocazione nella band, credette che fosse uno scherzo di qualche amico e gli mise gi\u00f9 il telefono in malo modo, realizzando solo dopo che era veramente lui quando Lennon richiam\u00f2 una seconda volta.\nLa mattina fissata per il volo in direzione Canada, il giorno prima del concerto, il 12 settembre, Lennon, Ono, e Clapton non erano all'aeroporto. Clapton non era stato neanche avvisato del concerto, e Lennon non lo aveva ancora contattato. Allora Brower chiam\u00f2 Clapton e gli disse di contattare John &amp; Yoko, che erano ancora a letto. Clapton raccont\u00f2 di aver ricevuto la chiamata solo la mattina stessa della partenza e che fu costretto a prepararsi in fretta e furia per raggiungere l'aeroporto in un'ora. Il gruppo fece solo due prove: una durante il volo da Londra a Toronto, e una seconda poco tempo prima di salire sul palco. Lennon disse che la band \"non sapeva cosa suonare\", perch\u00e9 non si erano mai esibiti insieme prima. Sempre durante il viaggio in aereo, Lennon confess\u00f2 prima a Clapton e poi ad Allen Klein, che una volta tornato in Inghilterra, era sua intenzione lasciare i Beatles.\nRegistrazione.\nAl festival il gruppo suon\u00f2 otto brani davanti a un pubblico di 25,000 persone. Prima dell'inizio dell'esibizione della Plastic Ono Band, il gruppo venne introdotto da Kim Fowley, e appena salito sul palco, Lennon disse al pubblico che la band avrebbe suonato solo canzoni che conosceva, perch\u00e9 aveva avuto poco tempo per provare ed affiatarsi. Fu quindi eseguita \"Yer Blues\" dei Beatles, perch\u00e9 Clapton l'aveva gi\u00e0 suonata con Lennon durante il \"Rolling Stones Rock and Roll Circus\", alcuni classici rock and roll che tutti conoscevano a menadito e due brani solisti di John, \"Give Peace a Chance\" e \"Cold Turkey\". Quest'ultima, venne presentata da Yoko Ono come \"la canzone pi\u00f9 nuova scritta da John\", e Lennon lesse il testo del brano da un foglio perch\u00e9 non aveva ancora memorizzato bene il testo. La Ono esegu\u00ec \"Don't Worry Kyoko (Mummy's Only Looking for Her Hand in the Snow)\", B-side del singolo \"Cold Turkey\". Poco tempo prima che la band si gettasse nella furiosa esecuzione di \"Don't Worry Kyoko\", Lennon annunci\u00f2 che Yoko stava: \"per fare la sua \"cosa\" a tutti voi\". La band chiuse il concerto con una versione elettrica di un brano sperimentale tratto dal \"Wedding Album\", intitolato \"John John (Let's Hope for Peace)\", un'estesa improvvisazione consistente nelle urla ripetute di Yoko sopra un tappeto sonoro di feedback di chitarre elettriche. Il pezzo, e anche l'esibizione della Plastic Ono Band, termin\u00f2 con i membri del gruppo che lasciarono il palco lasciando risuonare i propri strumenti in feedback fino a quando Mal Evans non spense gli amplificatori.\nLennon si rec\u00f2 agli Abbey Road Studios il 25 settembre 1969 per effettuare il missaggio dell'album. In studio, egli complet\u00f2 il nastro stereo master del disco, ma dovette tornare ad Abbey Road il 20 ottobre per rimettere mano a \"Don't Worry Kyoko\", rimuovere la maggior parte delle urla di Yoko Ono dalle sue canzoni e anche i cori di Clapton. L'album \u00e8 tecnicamente una colonna sonora, essendo la registrazione dell'esibizione del gruppo come apparsa nel documentario sul festival diretto da D.A. Pennebaker, in seguito distribuito con il titolo \"Sweet Toronto\". Lennon &amp; Ono giunsero ad un accordo con Pennebaker in modo da poter far uscire la loro esibizione su disco, dando in cambio i diritti per includere la loro performance nel film. Secondo \"Beatles Monthly\", la fanzine ufficiale dei Beatles, a causa della reazione avversa del pubblico alla performance di Yoko Ono, Pennebaker rimosse i segmenti dove erano presenti Lennon e Ono dopo una limitata distribuzione del film, che venne quindi ri-montato come \"Keep on Rockin\"'. Successivamente, per la versione home video, il film \u00e8 stato distribuito in versione integrale come \"Sweet Toronto\" sia in VHS che in DVD.\nPubblicazione.\nL'album, pubblicato lo stesso giorno sia in Gran Bretagna (n. cat. UK Apple CORE 2001) che negli Stati Uniti (n. cat. US Apple SW 3362), non entr\u00f2 in classifica nel Regno Unito, ma si piazz\u00f2 dignitosamente in America arrivando in decima posizione nella classifica di \"Billboard\". Lennon volle far uscire l'album velocemente per battere sul tempo la diffusione di qualsiasi bootleg del concerto che egli era sicuro sarebbe arrivato presto sul mercato. L'edizione statunitense del disco, indicava erroneamente che la registrazione del concerto era avvenuta in Inghilterra. L'album usc\u00ec con allegato un calendario del 1970 con tredici mesi al posto dei canonici dodici e in pi\u00f9 corredato di foto, poesie e testi di canzoni, tratti da \"In His Own Write\" e \"A Spaniard in the Works\" di Lennon, e dal libro \"Grapefruit\" di Yoko Ono. Negli Stati Uniti, la Capitol Records era inizialmente restia a pubblicare l'album, dopo il fallimento commerciale dei recenti album sperimentali della coppia John &amp; Yoko. Lennon ricord\u00f2 nel corso di un'intervista del dicembre 1980 che fu costretto a convincere la Capitol a distribuire l'album: \u00abDicevano \"questa \u00e8 spazzatura, non faremo uscire un disco con lei che urla su un lato e tu che fai quel genere di roba dal vivo sull'altro\". E si rifiutarono di farlo uscire. Ma alla fine li persuasi che ... magari la gente lo avrebbe comprato.\u00bb In un'intervista concessa a \"Rolling Stone\", Lennon disse che la Capitol \"era sul carrozzone di [Paul] McCartney, e i dirigenti dell'etichetta pensavano che lui fosse un idiota che faceva lo scemo in giro con una giapponese pazza, come nel caso di \"Toronto\", che loro non volevano far uscire, perch\u00e9 non gli piaceva.\"\nAccoglienza.\nLa maggior parte delle critiche negative dell'epoca si indirizzarono alla seconda facciata dell'LP, costituita interamente dalle due canzoni di Yoko Ono. In retrospettiva, Richard Ginell di AllMusic scrisse:\nRistampa 1995.\nNegli anni novanta, Yoko Ono supervisiono la rimasterizzazione dell'album in occasione della ristampa in formato compact disc di \"Live Peace in Toronto 1969\". Il CD venne pubblicato il 1\u00ba maggio 1995 (Europe Apple CDP 7904282). Due delle tracce remixate sono leggermente differenti rispetto al vinile originale per quanto riguarda il cantato di Yoko Ono: mentre a \"Dizzy Miss Lizzy\" sono stati aggiunti i suoi vocalizzi in sottofondo, \"Money\" ha invece meno cori da parte della Ono. Nella ristampa, venne incluso un calendario del 1995, per ricordare l'artwork originale dell'album. Da allora, il disco non \u00e8 pi\u00f9 stato ristampato ed attualmente \u00e8 fuori catalogo."}
{"id": "728332", "revid": "37401", "url": "https://it.wikipedia.org/wiki?curid=728332", "title": "Dialetti", "text": ""}
{"id": "728340", "revid": "35804", "url": "https://it.wikipedia.org/wiki?curid=728340", "title": "Et\u00e0 moderna", "text": ""}
{"id": "728342", "revid": "1924342", "url": "https://it.wikipedia.org/wiki?curid=728342", "title": "John Lennon/Plastic Ono Band", "text": "John Lennon/Plastic Ono Band \u00e8 un album discografico di John Lennon, il primo da lui pubblicato dopo lo scioglimento dei Beatles, avvenuto pochi mesi prima.\nDescrizione.\nL'opera risente fortemente dell'esperienza che John Lennon ebbe per 4 mesi a Los Angeles con lo psichiatra americano Arthur Janov, autore del libro \"The Primal Scream\", in cui si teorizzava la necessit\u00e0 di rivivere i propri traumi infantili attraverso la terapia dell'\"urlo primario\" da lui stesso ideata, per liberarsi in maniera catartica dai propri complessi e vivere meglio il proprio stato di adulti. Il disco venne realizzato in simultanea con il debutto discografico di Yoko Ono, l'album di musica avant garde \"Yoko Ono/Plastic Ono Band\", registrato agli studi di Ascot e agli Abbey Road Studios con gli stessi musicisti e lo stesso team produttivo, e pubblicato con una veste grafica di copertina quasi identica all'album di Lennon. \"John Lennon/Plastic Ono Band\" viene generalmente considerato uno dei migliori album da solista di John Lennon e un'opera di riferimento nel campo della musica rock. \"Rolling Stone\" lo ha posizionato al ventiduesimo posto nella classifica dei pi\u00f9 grandi album di tutti i tempi.\nRegistrazione.\nL'album fu registrato quasi interamente ad Abbey Road, tra il 25 settembre e il 25 ottobre 1970: l'unica eccezione \u00e8 l'ultima traccia, \"My Mummy's Dead\", incisa da Lennon sul suo registratore portatile in agosto, a Bel Air, presso la casa del Dr. Janov. L'album \u00e8 inciso per lo pi\u00f9 in presa diretta, senza sovraincisioni, con Lennon che oltre a cantare suona la chitarra o il pianoforte, Ringo Starr alla batteria e Klaus Voormann al basso. Al brano \"God\" partecipa Billy Preston al pianoforte. Sul brano \"Love\" Lennon \u00e8 accompagnato al pianoforte da Phil Spector.\nContenuti.\nIn particolare il tema dominante che sembra prevalere sugli altri nell'album, \u00e8 il trauma della perdita della madre, lutto avvenuto in giovane et\u00e0. Lennon sembra voler esorcizzare definitivamente il suo dolore interiore attraverso canzoni come \"Mother\" (che inizia con il suono dei rintocchi di una campana a morto) e \"My Mummy's Dead\", una spettrale composizione posta a chiusura del disco, registrata in maniera amatoriale con un registratore portatile, nella quale Lennon canta tutto il suo sgomento per la perdita materna con un tono di voce paurosamente inespressivo.\nCopertina.\nLa copertina dell'album \u00e8 pressoch\u00e9 identica a quella del contemporaneo \"Yoko Ono/Plastic Ono Band\" di Yoko Ono, la differenza consiste nel fatto che, sulla copertina del disco della Ono, \u00e8 lei che sta sdraiata addosso a Lennon e non il contrario. La foto venne scattata dall'attore Daniel Richter che all'epoca lavorava come assistente dei coniugi Lennon. L'edizione originale in LP non aveva i titoli dei brani scritti sul retro, ma mostrava una foto in et\u00e0 scolare di John Lennon bambino (circa 1946).\nCritica e riconoscimenti.\n\"John Lennon/Plastic Ono Band\" fu accolto da recensioni ampiamente positive alla sua uscita. Il critico Greil Marcus arriv\u00f2 a dire: \u00abIl cantato di John nell'ultimo verso di \"God\" pu\u00f2 considerarsi il migliore in tutto il rock\u00bb.\nIl disco raggiunse la posizione n\u00b0 8 nelle classifiche britanniche e la n\u00b0 6 in quelle statunitensi. Nel 2000 usc\u00ec una versione rimasterizzata secondo le indicazioni di Y\u014dko Ono, che aggiunse due bonus track, \"Power to the People\" e \"Do the Oz\".\nNel 2000 \"Q\" posizion\u00f2 \"John Lennon/Plastic Ono Band\" al 62\u00ba posto nella sua lista dei 100 migliori album britannici di sempre. Nel 1987, il disco si \u00e8 posizionato al 4\u00ba posto nella classifica dei 100 migliori album del periodo 1967-1987 redatta dalla rivista \"Rolling Stone\", e nel 2003, si \u00e8 piazzato alla posizione numero 22 nella lista dei 500 migliori album di tutti i tempi stilata dalla stessa rivista.\nNel 2006, l'album \u00e8 stato classificato dal sito web Pitchfork alla posizione numero 60 nella lista dei 100 migliori album degli anni settanta. Sempre nel 2006, il disco \u00e8 stato scelto dalla rivista \"Time\" come uno dei 100 migliori album di sempre."}
{"id": "728344", "revid": "2519", "url": "https://it.wikipedia.org/wiki?curid=728344", "title": "Fitjar", "text": "Fitjar \u00e8 un comune norvegese della contea di Vestland."}
{"id": "728345", "revid": "599013", "url": "https://it.wikipedia.org/wiki?curid=728345", "title": "Plastic Ono Band (disambigua)", "text": ""}
{"id": "728350", "revid": "287204", "url": "https://it.wikipedia.org/wiki?curid=728350", "title": "Fjell", "text": "Fjell \u00e8 un ex comune norvegese della contea di Hordaland. Dal 1\u00ba gennaio 2020 fa parte del comune di \u00d8ygarden."}
{"id": "728351", "revid": "15756", "url": "https://it.wikipedia.org/wiki?curid=728351", "title": "Atlantia", "text": "Atlantia S.p.A. (gi\u00e0 Autostrade S.p.A.) \u00e8 una societ\u00e0 per azioni italiana attiva nel settore delle infrastrutture autostradali, aeroportuali e dei servizi legati alla mobilit\u00e0, con una presenza articolata in 11 Paesi (Francia, Italia, Polonia, Regno Unito e Spagna in Europa e Argentina, Brasile, Cile, Colombia, India e Porto Rico nel resto del mondo). Il gruppo gestisce chilometri di autostrade a pedaggio, gli aeroporti di Fiumicino e Ciampino in Italia e lo scalo di Nizza Costa Azzurra in Francia, per un totale di circa 60 milioni di passeggeri in transito all'anno.\nNel maggio 2021, in seguito al crollo del Ponte Morandi nel 2018, ha ceduto il controllo di Autostrade per l'Italia ad una cordata guidata da Cdp (Cassa Depositi e Prestiti) per 9,1 miliardi di euro.\n\u00c8 quotata nell'indice FTSE MIB della Borsa di Milano. Tra i principali azionisti si annoverano: Sintonia (contenitore di Edizione, holding operativa facente capo alla famiglia Benetton), GIC Pte Ltd, Fondazione CRT, Lazard Asset Management, HSBC Holdings.\nStoria.\nAll'inizio come Autostrade.\nLe origini risalgono al 1950, quando, nell'ambito dell'IRI, viene costituita la Societ\u00e0 Concessioni e Costruzioni Autostrade S.p.A. con l'obiettivo di partecipare, insieme ad altri grandi gruppi industriali, alla ricostruzione post bellica dell'Italia. Nel 1956 viene firmata la prima convenzione tra ANAS e la societ\u00e0, che si impegnano a co-finanziare, costruire e gestire l'Autostrada del Sole tra Milano e Napoli, inaugurata nel 1964. Tra il 1962 e il 1968 alla Societ\u00e0 viene assegnata la concessione per la costruzione e l'esercizio di ulteriori arterie autostradali. Nel 1982 viene acquisita da Italstat. Nel 1987 Autostrade Concessioni e Costruzioni S.p.A. viene ammessa alla quotazione presso la Borsa Valori di Milano. Nel 1999 la Societ\u00e0 Autostrade viene privatizzata. In lizza c'erano la cordata guidata da Schemaventotto S.p.A. (Edizione del Gruppo Benetton al 60%, Fondazione CRT con il 13,33%, Acesa Italia con il 12,83%, Assicurazioni Generali ed Unicredito Italiano entrambe al 6,67% e Brisa International SGPS S.A. con lo 0,50%) ed un secondo raggruppamento trainato dalla societ\u00e0 australiana Macquarie che per\u00f2 si ritir\u00f2 all'ultimo. Al Gruppo IRI, che era l'azionista di riferimento, subentra quindi, con il 30% del capitale, Schemaventotto dai quali \u00e8 pervenuta l'unica offerta vincolante di acquisto, pari a 7,0875 euro per azione, per il pacchetto azionario. Il restante del pacchetto azionario allora posseduto dall'IRI viene destinato al mercato borsistico attraverso un'offerta pubblica di vendita che ha permesso di ricavare miliardi di lire, per un incasso complessivo per IRI di miliardi di lire.\nAutostrade fu poi oggetto di Opa totalitaria da parte di Newco28 (controllata di Schemaventotto) nel gennaio 2003 tramite un'operazione di leveraged buyout: la liquidit\u00e0 necessaria per l'acquisizione fu reperita da Newco28 facendo ricorso al sistema creditizio e, successivamente, il debito fu trasferito da Newco28 ad Autostrade, a seguito di fusione per incorporazione.\nNel 2003, a seguito di un'imponente riorganizzazione del gruppo, le attivit\u00e0 in concessione vengono separate dalle attivit\u00e0 non autostradali e nasce Autostrade per l'Italia S.p.A., controllata da Autostrade (oggi Atlantia SpA).\nIn seguito come Atlantia.\nA partire dal 2005, inizia un processo di diversificazione geografica con l'acquisizione della gestione di circa km di autostrade a pedaggio in Brasile, Cile, India e Polonia.\nIl 5 maggio 2007 il Consiglio di amministrazione ha approvato la variazione della denominazione della societ\u00e0 in Atlantia S.p.A..\nNel corso del 2013 \u00e8 stata portata a conclusione la fusione per incorporazione di Gemina S.p.A., azionista di maggioranza della societ\u00e0 A.D.R. (Aeroporti di Roma) in Atlantia, con conseguente aggregazione di un secondo \"core business\" oltre a quello delle concessioni autostradali.\nLa presenza nel settore aeroportuale si \u00e8 consolidata nel 2016, con l'acquisizione di A\u00e9roports de la C\u00f4te d'Azur, la societ\u00e0 che controlla gli aeroporti di Nizza, Cannes-Mandelieu e Saint Tropez.\nNel 2017 Atlantia annuncia la decisione di promuovere un'Opa (offerta pubblica d'acquisto) sulla totalit\u00e0 delle azioni emesse da Abertis. A ottobre 2017, la Comision Nacional del Mercado de Valores autorizza l'Opa. Dopo poco pi\u00f9 di una settimana il gruppo Hochtief \u2013 ACS lancia una contro Opa per la conquista della societ\u00e0 spagnola. Nel marzo 2018 Atlantia e Hochtief-Acs raggiungono un accordo per un'offerta congiunta per il controllo di Abertis. L'operazione viene perfezionata a ottobre 2018. Per acquisire il 98,7% del capitale di Abertis, le parti hanno investito complessivamente 16,5 miliardi di euro.\nNel marzo 2018 Atlantia acquisisce inoltre il 15,49% di Getlink, la societ\u00e0 che controlla l'Eurotunnel che attraversa il canale della Manica.\nDisastro del Crollo del Ponte Morandi.\nLa societ\u00e0 affronta un periodo critico dopo il crollo, il 14 agosto 2018, del viadotto Polcevera a Genova (noto anche come Ponte Morandi) che provoca 43 morti e 566 sfollati. Scoppia infatti la polemica sulle concessioni date a suo tempo alla societ\u00e0 controllata Autostrade per l'Italia. Il Movimento 5 Stelle, parte della maggioranza di governo, chiede la revoca della concessione. A settembre 2019 Giovanni Castellucci si dimette dai ruoli di amministratore delegato e direttore generale di Atlantia e nello stesso CDA del 17 settembre 2019 Giancarlo Guenzi viene nominato Direttore Generale, con attribuzione di ampi poteri precedentemente di competenza di Castellucci.\nIl 13 gennaio 2020 Carlo Bertazzo, che siede nel Consiglio di Amministrazione di Atlantia S.p.A. dall\u2019aprile del 2013, \u00e8 nominato amministratore delegato di Atlantia. Nello stesso periodo Moody's, Fitch e Standard and Poor's tagliano il rating di Atlantia a livello junk (spazzatura).\nCessione di Autostrade per l'Italia.\nIl 31 maggio 2021 l'assemblea societaria di Atlantia ha deliberato (con l'88,06% di soci favorevoli) la vendita di Autostrade per l'Italia ad una cordata guidata dal gruppo Cassa depositi e prestiti. Il prezzo \u00e8 di 9,1 miliardi, di cui otto vanno ad Atlantia (la holding posseduta al 30% dalla famiglia Benetton), il resto al colosso tedesco delle assicurazioni Allianz e al fondo sovrano cinese Silk Road Fund.\nAzionariato.\nL'azionariato \u00e8 il seguente:"}
{"id": "728357", "revid": "125258763", "url": "https://it.wikipedia.org/wiki?curid=728357", "title": "Nano da giardino", "text": "Un nano da giardino \u00e8 una statua di piccola taglia, che rappresenta uno gnomo o un nano, utilizzata per decorare i giardini.\nDescrizione.\nTradizionalmente, il nano da giardino ha la barba bianca, la pelle rosa e un berretto rosso; \u00e8 vestito d'un paio di pantaloni e da un soprabito di vari colori. Molto frequentemente pu\u00f2 essere rappresentato come uno dei nani del film di animazione \"Biancaneve e i sette nani\".\nEsistono diverse qualit\u00e0 di nani da giardino, dalla scultura autentica alla statua in plastica prodotta industrialmente.\nStoria.\nI nani da giardino ebbero come diretti antecedenti i cosiddetti eremiti ornamentali dell'Inghilterra: persone che erano disposte a vivere, a fine decorativo, in un eremo appositamente costruito nella villa di un ricco proprietario terriero durante l'Era georgiana.\nInizialmente apparsi in Germania nel XVII secolo, i nani da giardino sono stati importati nel Regno Unito nel 1874 da Sir Charles Isham, quando port\u00f2 con s\u00e9 da un viaggio in Germania 22 personaggi in terracotta e li dispose come ornamento nel giardino di casa sua, nel Northamptonshire.\nVilla Valmarana ai Nani \u00e8 una villa veneta situata alle porte della citt\u00e0 di Vicenza, celebre per il ciclo di affreschi di Giambattista Tiepolo; il nomignolo \"ai Nani\" - con cui \u00e8 conosciuta - \u00e8 dovuto a 17 sculture in pietra rappresentanti nani da giardino, infatti un tempo sparsi nel parco, e oggi allineati sul muro di cinta.\nMovimenti di liberazione.\nIl Fronte di Liberazione Nani da Giardino \u00e8 un movimento di ispirazione goliardica che ha lo scopo di liberare i nani da giardino. Secondo gli aderenti, i nani, essendo completamente indifesi, sono preda di malvagie persone che li imprigionano nei loro giardini; essendo creature nate nei boschi, soffrono nel dover vivere intrappolati nei giardini, costretti a sorridere. Lo scopo del movimento \u00e8 quello di liberare i nani riportandoli nel loro habitat naturale. La tradizione vuole che i nani ricambino la ritrovata gioia portando fortuna al loro liberatore. Apparentemente una bufala, il movimento esiste realmente. Trae le proprie radici in Francia intorno alla met\u00e0 degli anni novanta e si \u00e8 espanso sempre pi\u00f9, oltrepassando anche i confini francesi ed approdando anche in Italia dove per\u00f2 i liberatori non si limitano a \"riportare\" i nani nel bosco come in Francia, ma provvedono anche a liberare le loro anime dalla prigione in gesso in cui sono racchiuse, rompendoli (ed evitando cos\u00ec una nuova cattura)."}
{"id": "728361", "revid": "371529", "url": "https://it.wikipedia.org/wiki?curid=728361", "title": "Some Time in New York City", "text": "Some Time in New York City \u00e8 il settimo album da solista di John Lennon, e il terzo dopo lo scioglimento dei Beatles.\nL'album si distingue nella discografia del Lennon solista per essere principalmente un disco della coppia \"Lennon &amp; Ono\" pi\u00f9 che un album del solo John Lennon. Opera molto politicizzata, il disco fu un insuccesso sia di critica che di pubblico se paragonato ai due precedenti lavori di Lennon, \"John Lennon/Plastic Ono Band\" e \"Imagine\".\nDescrizione.\nOrigine e storia.\nJohn Lennon e Y\u014dko Ono si trasferirono a New York nel settembre del 1971 e l\u00ec si trovarono subito coinvolti in forti istanze politiche. Abitando inizialmente al Greenwich Village, furono presto contattati dagli attivisti politici Jerry Rubin e Abbie Hoffman, fecero un'apparizione al concerto in favore di John Sinclair, e rilasciarono dichiarazioni contro la violenta repressione della rivolta dei detenuti nel carcere di Attica e sull'incarcerazione di Angela Davis. Nel gennaio del 1972 l'FBI apr\u00ec un fascicolo d'indagine su Lennon, temendo che volesse irridere il Presidente Richard Nixon, con l'espressa volont\u00e0 di far espellere Lennon dal Paese. La coppia verr\u00e0 pedinata per diverse settimane, e ogni loro mossa sar\u00e0 scrupolosamente annotata.\nFu in questo clima che Lennon e Ono ingaggiarono la Elephant's Memory Band e il batterista di studio Jim Keltner come gruppo di supporto per registrare il nuovo album, nel quale avevano intenzione di continuare la loro protesta verso le ingiustizie sociali notate negli Stati Uniti. Phil Spector co-produsse l'album insieme ai coniugi Lennon dalla fine del 1971 al 20 marzo 1972.\nContenuti.\nCercando di rendere il tutto pi\u00f9 appetibile commercialmente, furono incluse sul disco le esecuzioni di Lennon e Ono dei brani \"Cold Turkey\" e \"Don't Worry Kyoko (Mummy's Only Looking for Her Hand in the Snow)\" del 15 dicembre 1969 al Lyceum Ballroom di Londra, tratte da un concerto in favore dell'UNICEF a cui partecipavano anche Eric Clapton, George Harrison e Keith Moon. In pi\u00f9, estratti di un concerto tenuto insieme a Frank Zappa e i The Mothers of Invention nel giugno del 1971, furono anch\u2018essi inclusi, creando cos\u00ec un vero e proprio bonus live album.\nLa canzone d'apertura dell'album di studio, \"Woman Is the Nigger of the World\", un vero e proprio inno femminista, venne fatto uscire come singolo negli USA, ma l'argomento scottante del brano, gli caus\u00f2 \u2013 di conseguenza \u2013 molte polemiche e pochi passaggi radio.\nAltre canzoni opera di Lennon sono l'autobiografica \"New York City\", un rock in stile Chuck Berry, che racconta i primi tempi di permanenza nella citt\u00e0 della coppia, e \"John Sinclair\", la sua petizione in musica per la cancellazione della condanna a dieci anni di carcere a cui Sinclair era stato condannato per aver dato due spinelli a una poliziotta in borghese.\nY\u014dko Ono, risponde con \"Sisters O Sisters\", \"Born In A Prison\", e \"We're All Water\". Tutte composte e cantate da lei.\nInsieme poi, Lennon e Ono lamentano la brutalit\u00e0 della polizia in \"Attica State\", l'aggravarsi delle tensioni nell'Irlanda del Nord in \"Sunday Bloody Sunday\" e in \"The Luck of the Irish\" (che fecero scalpore per il testo durissimo nei confronti degli inglesi definiti \"porci\" e \"briganti\"), e omaggiano l'attivista politica Angela Davis con \"Angela\".\nPubblicazione.\n\"Some Time in New York City\" fu pubblicato negli Stati Uniti il 12 giugno 1972 ma in Gran Bretagna l'uscita venne posticipata al 15 settembre a causa di una disputa con la Northern Songs circa i diritti di pubblicazione delle canzoni scritte a nome \"Lennon-Ono\". L'etichetta personalizzata, mostrava il viso di Lennon che si trasformava in quello della Ono, ed era stata creata dal fotografo Iain Macmillan.\nAnche se nel Regno Unito il disco arriv\u00f2 fino all'undicesima posizione in classifica, negli Stati Uniti si ferm\u00f2 alla numero 48, risultato certo non esaltante per un ex-Beatle.\nAccoglienza.\n\"Some Time In New York City\" fu confezionato in modo che la copertina sembrasse la prima pagina di un giornale che riportasse come titoli delle notizie i brani sul disco, scatenando per\u00f2, ancora una volta, dei problemi di censura a causa di un fotomontaggIo di Richard Nixon e Mao Tse Tung che ballavano nudi insieme. (La foto venne coperta con un adesivo nelle ristampe successive.)\nVenendo dopo \"Imagine\", \"Some Time In New York City\" provoc\u00f2 sconcerto tra i critici musicali e i fan di Lennon che si aspettavano altre canzoni simili. Quando l'album venne pubblicato quell'estate, i critici lo fecero letteralmente a pezzi, giudicando il disco troppo radicale ed ingenuo nei suoi slanci politici, mentre altri fecero notare le scarse doti artistiche di Yoko come interprete vocale. In una corrosiva recensione del disco pubblicata sulla rivista \"Rolling Stone\", Stephen Holden scrisse che \"Some Time in New York City\" era \"un vero e proprio suicidio artistico\", aggiungendo anche: \"Tranne \"John Sinclair\" le canzoni sono orribili. Le melodie sono appena abbozzate e derivative e le parole poco pi\u00f9 che sciatte filastrocche infantili che sviliscono i problemi e le persone che cercano di esaltare. Solo un compiacimento monomaniacale avrebbe potuto permettere ai Lennon di pensare che questa idiozia senza spirito non avrebbe insultato l'intelligenza e i sentimenti di qualsiasi tipo di pubblico.\" Dave Marsh scrisse una recensione per \"Creem\", dove defin\u00ec il disco \"non male al 49%, ma non di pi\u00f9.\" Il \"The Milwaukee Sentinel\" dichiar\u00f2 che John &amp; Yoko avevano prodotto \"un'altra cruda, superficiale dimostrazione di radical chic alla moda\". Su \"NME\", Tony Tyler introdusse la sua recensione dell'album sotto forma di una lettera aperta, intitolata: \"Lennon, sei un patetico rivoluzionario invecchiato\". Dopo aver criticato John Lennon per \"il generale cattivo gusto dell'opera\", in particolare riferendosi ai testi e alla copertina del disco, Tyler concluse: \"Non ti fossilizzare nell'ortodossia politica. Non alienarti. Stimolati intellettualmente. Sai, come facevi un tempo.\" Come risultato, anche il pubblico si tenne alla larga dal disco, che raggiunse appena la posizione numero 48 negli Stati Uniti. Nonostante in Inghilterra l'album fosse andato meglio, raggiungendo una dignitosa undicesima posizione in classifica, Lennon fu devastato dal fallimento commerciale del disco e non registr\u00f2 pi\u00f9 altro materiale per quasi un anno intero.\nIl 30 agosto 1972, John Lennon e Yoko Ono si esibirono in due concerti di beneficenza tenutisi al Madison Square Garden in favore dei bambini mentalmente disabili; l'evento fu chiamato, \"One To One\", e il sindaco di New York John Lindsay proclam\u00f2 la data il \"One To One Day\". Entrambe le performance furono filmate e registrate, lo show serale venne trasmesso dalla ABC Television, mentre il concerto pomeridiano fu pubblicato solo nel 1986 sull'album \"Live in New York City\".\n\"Some Time In New York City\" \u00e8 stato rimasterizzato, remixato e ripubblicato nel novembre 2005 su singolo CD, rimuovendo, nel processo, molto del materiale della \"Live Jam\", ma con l'aggiunta di \"Happy Xmas (War Is Over)\" e \"Listen, The Snow Is Falling\".\nPi\u00f9 recentemente, Garry Mulholland della rivista \"Uncut\" ha descritto \"Some Time in New York City\" come \"un serio sfidante al titolo di peggior album di un artista musicale di prima grandezza, con i suoi datati testi di sinistra anni '70, e l'assenza di convinzione sia dal punto di vista melodico che lirico\". Scrivendo per il \"Boston Phoenix\" nel 2005, Eliot Wilder dichiar\u00f2 che l'ascolto dell'album era \"una esperienza dolorosa\". Sebbene ammetta che Lennon \"fosse dalla parte giusta\", Wilder opin\u00f2: \"queste canzoni \u2013 pedanti, topiche, elitarie \u2013 dimostrano che lui non era Bob Dylan... Ascoltatevi \"Revolution\" dei Beatles o la sua \"Give Peace a Chance\" se volete una dose del vero John Lennon \"cantante di protesta\". Maggiormente positivo, Mark Kemp di \"Paste\" considera l'album \"ingiustamente criticato e sottovalutato\", e indica \"Woman Is the Nigger of the World\" come \"una delle migliori canzoni del Lennon solista\".\nTracce.\nDisco 2 (live jam).\nVersione remixata da Frank Zappa della Side 4.\nUna versione remixata dell'esibizione live di John &amp; Y\u014dko con Frank Zappa sulla quarta facciata di \"Sometime in New York City\" fu ripubblicata nel 1992 sul disco di Frank Zappa, \"Playground Psychotics.\" Sull'album, le registrazioni sono state remixate in modo da far risaltare di pi\u00f9 le parti strumentali di Zappa, e, in qualche caso, a certe canzoni \u00e8 stato cambiato il titolo. I brani, dalla traccia 22 alla 26 sul Disc One del CD sono stati rinominati come segue:\nFormazione.\n15 dicembre 1969.\nJohn scrisse a mano le note di copertina per la \"Live Jam\".\nPer ciascuno, a parte Yoko e lui stesso, John cre\u00f2 poi i seguenti pseudonimi:\nNon accreditato:\nVersione rimasterizzata del 2005.\nLa versione rimasterizzata su singolo disco omette molto del materiale live con Zappa (comunque disponibile in un mixaggio differente sull'album di Zappa del 1993, \"Playground Psychotics\") e include due bonus tracks. Inoltre, le versioni di \"We're All Water\" e \"Don't Worry Kyoko\", differiscono da quelle presenti sull'LP originale.\nControversia con Frank Zappa.\nFrank Zappa critic\u00f2 la presentazione della performance dei Mothers che traspariva dai solchi di \"Some Time in New York City\", perch\u00e9 le voci di Mark Volman e Howard Kaylan erano state rimosse, e Zappa stesso non aveva ricevuto nessun credito compositivo per l'inclusione della sua \"King Kong\", erroneamente indicata sul disco con il titolo \"Jamrag\". Nel 1988 Zappa dichiar\u00f2 in un'intervista concessa alla rivista \"Rolling Stone\": \u00abFecero uscire il disco e presero \"King Kong\", che ovviamente aveva una melodia, un ritmo e degli accordi propri - e la chiamarono \"Jam Rag\", e se la accreditarono... il modo nel quale la mixarono poi, non si sente cosa Mark e Howard stiano cantando\u00bb. Lui e Lennon avevano inoltre concordato che avrebbero pubblicato ognuno la propria versione dell'esibizione, ma a Zappa fu legalmente vietato di far uscire la sua versione, che quindi non pot\u00e9 essere pubblicata fino al 1992 quando usc\u00ec nell'album \"Playground Psychotics\"."}
{"id": "728362", "revid": "125058415", "url": "https://it.wikipedia.org/wiki?curid=728362", "title": "RNA-induced silencing complex", "text": "L'RNA-induced silencing complex (\"complesso silenziatore indotto da RNA\", abbreviato come RISC) \u00e8 un complesso composto da siRNA e proteine coinvolto in processi cellulari come la \"RNA interference\". RISC \u00e8 in grado di degradare molecole di RNA a doppio filamento di origine virale. RISC \u00e8 inoltre in grado di legare alla regione proteica un filamento di RNA (detto \"guida\") e di ricercare all'interno della cellula un filamento complementare. Una volta individuato, il complesso attiva la sua componente RNAsica e degrada la molecola complementare. Tale attivit\u00e0 \u00e8 di fondamentale importanza sia nella regolazione genica mediata dai microRNA, sia nella difesa dalle infezioni virali, che spesso si servono proprio di RNA a doppio filamento come vettori umani.\nComposizione e meccanismo d'azione.\nIl centro catalitico della RISC \u00e8 senza dubbio la proteina \"argonaute\", che ha funzione di RNAsi. Acquisizioni recenti confermano che di RISC faccia parte la proteina dicer, coinvolta nella generazione delle brevi molecole di RNA (siRNA) che si associano al complesso (a partire da pre-miRNA e da RNAds) e la \"double-stranded RNA binding protein\" (o TRBP), una RNA-binding protein coinvolta nel legame vero e proprio con queste molecole di acido ribonucleico.\nIl singolo siRNA, in particolare, \u00e8 in grado di attivare RISC, attivandone anche il meccanismo di \"ricerca\" di molecole complementari da degradare. Al complesso RISC, infatti, si associa il filamento guida del siRNA. Il filamento non integrato, viene degradato come fosse un substrato del complesso. \nTutte le molecole di mRNA complementari al filamento guida, infatti, diventano substrato del RISC. \"Argonaute\" \u00e8 la proteina cataliticamente attiva del complesso: essa \u00e8 infatti responsabile della degradazione degli RNA bersaglio. Non \u00e8 ancora ben chiaro il meccanismo attraverso il quale RISC sia in grado di associarsi agli mRNA presenti nella cellula. Si \u00e8 dimostrato in ogni caso che tale \"screening\" non \u00e8 strettamente associato alla traduzione in proteina della molecola di mRNA.\nRISC presenta un ruolo centrale anche nel riciclo delle molecole di RNA, che vengono riconvertite in singoli nucleotidi anche attraverso il complesso."}
{"id": "728369", "revid": "125984608", "url": "https://it.wikipedia.org/wiki?curid=728369", "title": "Trigliceridi", "text": "I trigliceridi (detti anche triacilgliceroli) sono esteri neutri del glicerolo. Al posto dei gruppi ossidrilici sono presenti le catene di tre acidi grassi. Il glicerolo \u00e8 infatti un alcool costituito da una catena di tre atomi di carbonio (C) con un gruppo ossidrilico (OH) legato a ciascun atomo di carbonio. Gli acidi grassi sono uniti all'alcol tramite legami esterei in seguito a una reazione di condensazione, con l'eliminazione di una molecola di acqua (H2O) per ogni acido grasso.\nI trigliceridi fanno parte della famiglia dei gliceridi assieme ai monogliceridi e digliceridi. Costituiscono una parte importante dell'olio vegetale e del grasso animale.\nStruttura chimica.\nLa formula chimica \u00e8 CH2OCOR-CHOCOR'-CH2-OCOR\", \ndove R, R', e R\" sono lunghe catene alchiliche. I tre acidi grassi RCOOH, R'COOH e R\"COOH possono essere tutti diversi, tutti uguali o solo due uguali. Se il trigliceride \u00e8 composto da acidi grassi uguali si dice semplice mentre se gli acidi grassi che lo compongono sono diversi allora si dice misto.\nLa lunghezza delle catene di acidi grassi nelle comuni strutture dei trigliceridi pu\u00f2 essere dai 5 ai 28 atomi di carbonio, ma 17 e 19 sono pi\u00f9 comuni. Catene pi\u00f9 corte possono essere rilevate in alcune sostanze (acido butirrico nel burro). \nGli acidi grassi naturali nelle piante e negli animali sono prevalentemente composte solo da numeri pari di atomi di carbonio, a causa del modo in cui sono sintetizzate dall'acetil COAH. I batteri tuttavia possiedono la capacit\u00e0 di sintetizzare catene con numeri dispari e ramificati di acidi grassi. Di conseguenza, i lipidi dei ruminanti contengono proporzioni significative di catene ramificate di acidi grassi con numeri di carbonio dispari, a causa dell'azione dei batteri nel rumine.\nLa maggior parte dei lipidi naturali contiene un complesso insieme di singoli trigliceridi; a causa di questo, essi fondono a una gran variet\u00e0 di temperature. \nIl burro di cacao \u00e8 inusuale perch\u00e9 composto da una piccola variet\u00e0 di trigliceridi, uno dei quali contiene nell'ordine acido palmitico, acido oleico e acido stearico. Questo origina una relativamente piccola serie di punti di fusione, determinando la consistenza del cioccolato.\nNelle cellule, i trigliceridi non possono passare attraverso la membrana cellulare liberamente, ma devono essere precedentemente trasformati da enzimi detti lipasi, che ne catalizzano l'idrolisi ad acidi grassi e glicerolo (processo detto lipolisi).\nSintesi.\nI triacilgliceroli vengono prodotti nei tessuti animali a partire da due precursori (gli acil-CoA e l'L-glicerolo 3-fosfato) mediante una serie di reazioni enzimatiche. Il glicerolo 3-fosfato si pu\u00f2 formare in due modi. Pu\u00f2 derivare dal diidrossiacetone fosfato prodotto nella glicolisi, per azione della glicerolo 3-fosfato deidrogenasi NAD-dipendente localizzata nel citosol, mentre nel rene e nel fegato pu\u00f2 formarsi dal glicerolo mediante una fosforilazione catalizzata dalla glicerolo chinasi. Gli altri precursori dei triacilgliceroli sono gli acil-CoA, che si formano dagli acidi grassi a opera della acil-CoA sintetasi, lo stesso enzima che attiva gli acidi grassi per farli entrare nella \u03b2-ossidazione.\nLa prima fase della sintesi dei triacilgliceroli \u00e8 l'acilazione dei due gruppi ossidrilici liberi di L-glicerolo 3-fosfato con due molecole di acil-CoA per generare diacilglicerolo 3-fosfato, pi\u00f9 conosciuto con il nome di acido fosfatidico o fosfatidato. Nella via che porta alla formazione di triacilgliceroli, il fosfatidato viene idrolizzato da parte della fosfatidato fosfatasi per formare 1,2-diacilglicerolo. I diacilgliceroli possono essere convertiti in triacilgliceroli per transesterificazione con una terza molecola di acil-CoA.\nTrigliceridi nel sangue.\nLa quantit\u00e0 di trigliceridi ammessa nel sangue non deve superare i 180 mg/dl.\nQuantit\u00e0 pi\u00f9 alte di trigliceridi nel sangue potrebbero diventare causa di malattie cardiovascolari.\nPoich\u00e9 le analisi del sangue generalmente indicano il colesterolo totale ed il colesterolo HDL ma non il colesterolo LDL (il colesterolo \"cattivo\"), il valore dei trigliceridi viene usato per calcolare il valore del colesterolo LDL secondo la seguente formula:\nColesterolo totale = colesterolo HDL + colesterolo LDL + (1/5)*trigliceridi\nda cui:\nColesterolo LDL = colesterolo totale - colesterolo HDL - trigliceridi/5 \n(formula di Friedewald)."}
{"id": "728371", "revid": "287204", "url": "https://it.wikipedia.org/wiki?curid=728371", "title": "Feha G\u00ecbuss e il libro della profezia", "text": "Feha G\u00ecbuss e il libro della profezia \u00e8 un romanzo fantasy del 2005 dello scrittore italiano Ewn Garaban' (pseudonimo di Fabio Ghezzi), primo di una serie pianificata di nove romanzi che vedono come protagonista il giovane Feha G\u00ecbuss.\nStoria editoriale.\nIl libro fu originariamente pubblicato col titolo di Feha G\u00ecbuss e il girasole di Nostradamus nel luglio 2005 da NRed, una piccola casa editrice di Vicenza oggi scomparsa. Da quel momento il libro non fu pi\u00f9 ristampato, ma venne distribuito tramite passaparola e tramite circuiti non convenzionali fra sempre crescenti lettori, fino a quando una copia ciclostilata capit\u00f2 nelle mani di un collaboratore della casa editrice Mursia, che decise di ristamparlo, aggiornato e corretto, nell'aprile 2007.\nNel maggio 2009 \u00e8 stato pubblicato il secondo romanzo dal titolo \"Cadde l'angelo\".\nTrama.\nFeha G\u00ecbuss \u00e8 un ragazzino di 11 anni che vive in una modesta casa di ringhiera. Una mattina, rovistando in soffitta, ritrova nascosto sotto una trave del pavimento di legno, un misterioso libro; esso \u00e8 serrato con un sigillo indistruttibile. Feha lo nasconde alla mamma, per paura che glielo sequestri, e va alla ricerca di indizi che possano aiutarlo a capire di che libro si tratti. Da l\u00ec scoprir\u00e0 segreti conosciuti solo agli Angeli, ed insieme al suo amico inseparabile, il bassotto Sagace, condurr\u00e0 avventure mozzafiato, per difendere gli uomini contro le armate delle Tenebre.\nPersonaggi.\nDecine di personaggi (in totale circa un centinaio) si offrono ad una doppia lettura; alcuni sono di fantasia e altri realmente esistiti."}
{"id": "728372", "revid": "224230", "url": "https://it.wikipedia.org/wiki?curid=728372", "title": "Friedrich Adler (politico)", "text": "Biografia.\nFu figlio di Victor, medico e dirigente del Partito Socialdemocratico Operaio, il quale, non volendo che si occupasse di politica, lo orient\u00f2 verso studi scientifici. Diplomatosi nel 1897 alla Realschule di Vienna, studi\u00f2 chimica, matematica e fisica nella Scuola Politecnica Federale di Zurigo, laureandosi nel 1903 e lavorandovi come assistente di fisica dal 1907 al 1911.\nNel 1908 rinunci\u00f2 alla cattedra di fisica teorica, preferendo che questa fosse occupata da Einstein da lui conosciuto e stimato, nello stesso Politecnico zurighese nel 1898.\nIntanto, era divenuto nel 1901 Presidente dell'Associazione delle unioni operaie internazionali in Svizzera e fu redattore del quotidiano socialista \"Volksrecht\" dal 1910 al 1911. \nIn questo stesso anno rientr\u00f2 a Vienna divenendo uno dei quattro segretari del Partito Socialdemocratico Operaio e assumendo la direzione dell'ala sinistra del partito; si dimise nel 1914 dal partito quando questi diede, a maggioranza, il suo appoggio all'entrata in guerra dell'Impero absburgico, continuando a manifestare la sua opposizione alla guerra dalle colonne del giornale \"Der Kampf\".\nNell'ottobre 1916 Adler uccise il primo ministro Karl von St\u00fcrgkh, perch\u00e9 a suo avviso era responsabile della prosecuzione della guerra; condannato a morte, la pena gli fu commutata dall'imperatore Carlo I d'Austria, appena succeduto a Francesco Giuseppe, in 18 anni di reclusione. Con il crollo dell'Impero e la proclamazione della Repubblica nel 1918, fu amnistiato. In seguito alla Rivoluzione d'Ottobre assunse posizioni critiche nei confronti della teoria leninista di \"dittatura del proletariato\", insieme ad altri esponenti della Seconda Internazionale tra i quali Karl Kautsky e Jean Longuet, il che gli valse alcune critiche da parte di Lenin, che lo defin\u00ec \"[uno dei] rappresentanti contemporanei della democrazia piccolo-borghese [...]. Il tratto proprio dei democratici piccolo-borghesi \u00e8 la ripugnanza per la lotta di classe, il desiderio di farne a meno, l'aspirazione a spianare e a conciliare, a smussare gli angoli acuti\". \nRifiutata la presidenza del Partito Comunista d'Austria tedesca, fu tra i fondatori nel febbraio 1921 della centrista Internazionale di Vienna - chiamata da Karl Radek anche ironicamente \"Internazionale 2\u00bd\" - che si poneva fra la Seconda Internazionale socialista e la Terza Internazionale comunista, cercando invano di favorirne l'accordo. L'Internazionale di Vienna nel maggio 1923 si riunific\u00f2 con i socialisti riformisti rimasti nella Seconda Internazionale, fondando insieme ad essi l'Internazionale operaia socialista (IOS), divenendone segretario dal 1923 al 1939.\nNel 1940 emigr\u00f2 negli Stati Uniti; rientrato in Europa nel 1946, si ritir\u00f2 dalla vita politica stabilendosi a Zurigo."}
{"id": "728373", "revid": "1410376", "url": "https://it.wikipedia.org/wiki?curid=728373", "title": "Stadio Marco Tomaselli", "text": "Lo stadio Marco Tomaselli, conosciuto anche con la vecchia denominazione di \"stadio Pian del Lago\" o semplicemente \"Pian del Lago\", \u00e8 un impianto sportivo di Caltanissetta.\nStoria.\nLa struttura, in cemento armato, fu inaugurata agli inizi degli anni novanta.\nL'impianto prese la prima denominazione dalla zona in cui \u00e8 situato, ossia Stadio Pian del Lago. Nel 2007, in seguito a una petizione firmata da 2.500 cittadini di Caltanissetta, fu rinominato \"Stadio Marco Tomaselli\", in onore dell'omonimo ex giocatore e capitano della Nissa, club calcistico cittadino.\nLo Stadio Marco Tomaselli \u00e8 stato teatro di un singolare evento nella storia del calcio italiano. Il 16 novembre 1994, a pochi minuti dall'inizio della partita Italia Croazia valida per le qualificazioni al Campionato europeo di calcio Under-21 1996, l'arbitro del match si accorse che le due squadre stavano per scendere in campo con casacche molto simili tra loro, e chiese quindi di sostituirle. Ma n\u00e9 la squadra croata n\u00e9 quella italiana avevano a disposizione delle divise di riserva. Fu quindi chiesto ai dirigenti della Nissa, squadra di calcio cittadina, di fornire alla nazionale italiana le divise della loro squadra, visto che, in caso contrario, l'arbitro avrebbe dovuto assegnare alla Croazia la vittoria a tavolino. Tuttavia, anche le maglie da gioco della Nissa erano bianche e, a questo punto, si opt\u00f2 per la seconda divisa di colore rosso. Sfortuna volle che il magazzino della societ\u00e0 non si trovasse in quell'impianto, bens\u00ec nello Stadio Palmintelli, situato dalla parte opposta della citt\u00e0. Fu quindi necessario che un mezzo dei vigili urbani corresse al vecchio impianto cittadino per prendere le divise e riportarle allo Stadio Tomaselli. Questo inconveniente caus\u00f2 un ritardo di circa un'ora rispetto all'orario prefissato, e la Nazionale gioc\u00f2 (e vinse per 2 a 1 con gol di Alessandro Del Piero e Dionigi, e di Davor Vugrinec per i croati) quella partita indossando delle inedite casacche rosse, sulle quali, con un pennarello, era stato cancellato lo scudo giallorosso simbolo della Nissa.\nDal 1992 al 2013 la struttura era utilizzata dalla squadra di calcio locale, la Nissa Football Club militante nel campionato di Serie D, ma lo stadio \u00e8 stato utilizzato occasionalmente da altre squadre della regione, considerata la capienza e la sua posizione baricentrica; ora ospita l'Atletico Caltanissetta.\nDal 2009 anche la Nissa Rugby utilizza l'impianto per le partite casalinghe.\nUtilizzo e struttura.\nLa sua capienza \u00e8 di 11.950 posti, divisi tra una tribuna coperta, una gradinata e due curve (questi ultimi tre settori sono senza copertura). Possiede inoltre una pista di atletica leggera con corsie ampliabili, secondo il progetto architettonico.\nDisponibile anche l'illuminazione artificiale per le gare in notturna o con scarsa visibilit\u00e0. Nello stesso impianto \u00e8 ospitata inoltre una sala scherma e una palestra di pesistica in cui si allenano molti atleti di livello nazionale e internazionale.\nAl \"Marco Tomaselli\" hanno sede il centro di Medicina dello sport per la provincia di Caltanissetta e l'Assessorato comunale allo Sport e Tempo Libero. Il \"Tomaselli\" viene talvolta utilizzato anche per ospitare concerti di musica leggera.\nTra i dieci principali stadi di calcio della Sicilia per capienza e qualit\u00e0 delle dotazioni, il \"Tomaselli\" possiede i requisiti per ospitare anche gli incontri della Lega Pro.\nSettori e capienza.\nI posti a sedere dello stadio \"Tomaselli\" risultano sommariamente cos\u00ec distribuiti:\nSoltanto la parte centrale del secondo livello della Tribuna possiede i sediolini per gli spettatori e rampe d'accesso per disabili.\nTutti i settori sono separati da robuste barriere metalliche e possiedono ingressi indipendenti e separati.\nI settori sono dotati di servizi igienici. In Tribuna sono presenti posti a sedere con tavolini riservate ai giornalisti e postazioni dedicate agli operatori TV; inoltre sono presenti sale stampa e locali per allestire punti ristoro."}
{"id": "728374", "revid": "1372005", "url": "https://it.wikipedia.org/wiki?curid=728374", "title": "Willa di Tuscia", "text": "Origine.\nAppartenente alla dinastia degli Hucpoldingi, era figlia del futuro duca di Spoleto Bonifacio II e di Waldrada, figlia di Rodolfo I di Borgogna, re di Borgogna Transgiurana e sorella di Rodolfo II re d'Italia e di Borgogna. Bonifacio I di Spoleto, secondo il cronista Liutprando da Cremona, vescovo di Cremona, era figlio del conte nel Bolognese e in Romagna Ubaldo II (partigiano dell'Imperatore Guido II di Spoleto) e della di lui moglie di cui non si conosce il nome ma di cui si \u00e8 quasi certi sia una figlia di Adalberto I di Toscana.\nBiografia.\nWilla, nel 945 circa, aveva sposato il marchese di Toscana e duca di Spoleto Uberto, figlio illegittimo del marchese del regno di Provenza e poi Re di Provenza, pur mantenendo il titolo di Marchese e re d'Italia, Ugo d'Arles e di Wandelmoda, che il cronista Liutprando da Cremona, Vescovo di Cremona, definisce nobilissima.In quello stesso periodo, il padre di Willa, Bonifacio I, subentr\u00f2 al genero come duca di Spoleto.\nUberto e papa Giovanni XII invitarono Ottone il Grande, re di Germania, ad attraversare le Alpi, farsi incoronare imperatore e impadronirsi del regno d'Italia al posto del re Berengario II, di cui Uberto era vassallo.Il 13 febbraio 962, suo marito Uberto fu rimosso da margravio di Toscana e dovette fuggire; ma poco dopo, con l'arrivo di Ottone a Lucca, dopo la vittoria di Ottone I su Berengario, Uberto rientr\u00f2 in possesso del marchesato.\nWilla fu la fondatrice del convento di San Ponziano a Lucca, come risulta da un documento dell'Imperatore Ottone III\nDopo essere rimasta vedova, nel 968 circa, Willa si trasfer\u00ec con il figlio Ugo, subentrato al padre come marchese di Toscana, da Lucca a Firenze, mettendo in atto uno spostamento di capitale; e nella citt\u00e0 sull'Arno fond\u00f2, nel 978, il monastero benedettino della Badia Fiorentina.\nDi Willa non si conosce l'esatto anno della morte.\nFigli.\nWilla a Uberto diede due figli:"}
{"id": "728375", "revid": "104458", "url": "https://it.wikipedia.org/wiki?curid=728375", "title": "Duca di Spoleto", "text": ""}
{"id": "728378", "revid": "36426", "url": "https://it.wikipedia.org/wiki?curid=728378", "title": "Cosimo Pazzi", "text": ""}
{"id": "728379", "revid": "36426", "url": "https://it.wikipedia.org/wiki?curid=728379", "title": "Tommaso Bonaventura Della Gherardesca", "text": ""}
{"id": "728383", "revid": "125908590", "url": "https://it.wikipedia.org/wiki?curid=728383", "title": "Nas (rapper)", "text": "\u00c8 anche un imprenditore con la sua etichetta discografica, la Ill Will Records.\nFiglio di Olu Dara, Nas ha pubblicato otto dischi di platino e multi-platino consecutivi, vendendo oltre 25 milioni di dischi in tutto il mondo, ed \u00e8 considerato da molti come il miglior rapper di sempre. Lavora come editore associato della rivista Mass Appeal ed \u00e8 proprietario di un negozio di sneaker Fila. Ha firmato un contratto con la Mass Appeal Records.\nLa sua carriera musicale inizia nel 1991, come artista presente nell'album dei Main Source \"Breaking Atoms\" nella traccia \"Live at the Barbeque\". Il successo critico del suo album d'esordio \"Illmatic\" (1994) \u2013 spesso considerato il miglior album nella storia del genere \u2013 e quello commerciale del secondo \"It Was Written\" (1996) \u2013 che resta al numero 1 della Billboard 200 per quattro settimane consecutive e ottiene la certificazione di doppio platino in due mesi \u2013 lo portano a essere considerato uno dei migliori artisti di New York per poi auto-proclamarsi \u00abRe di New York\u00bb e a rivaleggiare con Jay-Z per il trono lasciato vacante dopo l'assassinio di The Notorious B.I.G., maturando fino a diventare un'icona leggendaria nella storia del genere. Dal 2001 al 2005 il rapper \u00e8 coinvolto in una faida molto pubblicizzata con Jay-Z, quindi nel 2006 Nas firma con la Def Jam con cui pubblica \"Hip Hop Is Dead\". Nel 2010 esce \"Distant Relatives\", un album collaborativo fatto assieme a Damian Marley, i cui ricavi sono donati ad associazioni di beneficenza in Africa. Il suo undicesimo album in studio, \"Life Is Good\" (2012), \u00e8 stato nominato a un premio Grammy nella categoria \"Miglior Album Rap\".\nMTV l'ha inserito al quinto posto nella sua lista come uno dei \u00abmigliori MC di tutti i tempi\u00bb, la rivista \"The Source\" al secondo posto tra i \u00ab50 migliori parolieri di sempre\u00bb (2012), l'anno seguente MTV lo promuove al quarto posto nella sua lista dei \u00abmigliori MC nel gioco\u00bb.&lt;ref name=\"03/12/2013 10:30:00\"&gt;&lt;/ref&gt; About.com. lo inserisce al primo posto tra i \u00ab50 migliori MC di sempre\u00bb e \"Billboard\" lo piazza quinto tra i \u00ab10 migliori rapper di tutti i tempi.\u00bb\nNel 2016 narra la serie \"The Get Down\" \u2013 di cui \u00e8 anche produttore esecutivo \u2013 prestando la propria voce per il rapping del personaggio di Ezekiel adulto del 1996. Nel 2021 vince il suo primo Grammy Award nella categoria Best Rap Album con King's Disease.\nBiografia.\nInfanzia e primi anni.\nNasir bin Olu Dara Jones nasce il 14 settembre 1973 a Brooklyn, New York Suo padre \u00e8 nigeriano, Olu Dara (nato Charles Jones III), nativo del Queens, \u00e8 un musicista jazz e blues. Sua madre, Fannie Ann Jones, ha lavorato nel servizio postale dello stato di New York. Ha un fratello di nome Jabari Fret, meglio noto come \"Jungle\", membro del gruppo hip-hop Bravehearts. Suo padre prese il nome \"Olu Dara\" dal popolo Yoruba.\nDa bambino, Nas e la sua famiglia si sono trasferiti nelle case popolari del Queensbridge nel quartiere di Long Island City del Queens. Il suo vicino, Willy \"Ill Will\" Graham, ha influenzato il suo interesse nella musica hip hop facendogli ascoltare i dischi. I suoi genitori divorziano nel 1985 e lui smette di andare a scuola dopo aver finito le medie, pur sviluppando da autodidatta un elevato grado di alfabetizzazione e al tempo stesso approfondendo la cultura della strada che caratterizzeranno le sue rime. Nei suoi primi anni, suona la tromba e inizia a scrivere le proprie rime.\nVita personale.\nNas \u00e8 portavoce e mentore del P'Tones Records, un programma del dopo-scuola senza scopo di lucro che ha la missione di \u00abcreare opportunit\u00e0 costruttive per la giovent\u00f9 urbana attraverso programmi musicali gratuiti.\u00bb\nIl 15 giugno 1994, l'ex fidanzata di Nas, Carmen Bryan d\u00e0 alla luce la loro prima figlia, Destiny. Nel 2005, dopo due anni di relazione, sposa la cantante R&amp;B Kelis ad Atlanta. Il 30 aprile 2009, un portavoce ha confermato che Kelis ha chiesto il divorzio a causa di differenze inconciliabili. Il 21 luglio 2009 Kelis d\u00e0 alla luce il primo figlio di Nas, Knight, che il rapper annuncia in un concerto nel Queens contro il parere di Kelis. Il divorzio della coppia \u00e8 stato finalizzato il 21 maggio 2010.\nNel gennaio 2012 Nas \u00e8 coinvolto in una disputa con promotore di un concerto in Angola, dopo aver accettato $ 300.000 per un concerto nella capitale Luanda per la notte di capodanno per poi non presentarsi. Il promoter statunitense Patrick Allocco e suo figlio, che avevano organizzato il concerto, sono stati portati in prigione dal promoter locale che ha prestato i trecentomila dollari per il concerto. Solo dopo l'intervento dell'ambasciata statunitense, il promoter e suo figlio sono stati liberati, pur dovendo scontare i domiciliari nel proprio hotel. Alla fine, Nas ha restituito tutti i $ 300.000 e dopo 49 giorni il promoter statunitensi e suo figlio sono stati liberati definitivamente.\nNel maggio del 2013, \u00e8 annunciata l'apertura di un negozio di sneaker di Nas a Las Vegas chiamato 12 am RUN (\"midnight run\") come parte dello sviluppo del The Linq. Nel luglio successivo, \u00e8 stato onorato dall'universit\u00e0 di Harvard, in quanto l'istituzione ha creato la \"Nasir Jones Hip-Hop Fellowship\", una borsa di studio che servir\u00e0 a finanziare gli studenti e gli artisti che mostrano potenziale e creativit\u00e0 nelle arti in connessione con l'hip hop.\nNas inoltre \u00e8 tifoso di quattro delle otto franchigie newyorkesi dei quattro maggiori campionati sportivi professionistici americani: I New York Knicks dell\u2019NBA, i New York Mets dell\u2019MLB, i New York Rangers dell\u2019NHL e i New York Giants dell\u2019NFL. Spesso infatti lo si vede indossare tute delle quattro squadre ed \u00e8 stato visto pi\u00f9 volte al Madison Square Garden ed al Citi Field.\n1991-1994: dagli esordi al successo precoce di \"Illmatic\".\nDa adolescente, Nas ingaggia il suo miglior amico e vicino di casa Willy \"Ill Will\" Graham come suo DJ. Inizialmente usa il soprannome \"Kid Wave\" prima di adottare il suo alias pi\u00f9 noto di \"Nasty Nas\". Alla fine degli anni ottanta, incontra il produttore Large Professor e va negli studi dove stava registrando i loro album Rakim e Kool G Rap. Quando non erano nello studio di registrazione, Nas entrava nello studio e registrava il proprio materiale. Tuttavia, nessuna di queste registrazioni \u00e8 stata mai pubblicata. Scelto Nas come pseudonimo, debutta con il brano \"Live at the Barbeque\", una collaborazione con Akinyele ed il gruppo hardcore hip hop Main Source nell'album \"Breaking Atoms\" del 1991. Intorno alla met\u00e0 del 1992, \u00e8 avvicinato da MC Serch dei 3rd Bass, che diviene il suo manager e assicura a Nas un contratto discografico con la Columbia Records nello stesso anno. Nas fa il suo debutto sotto il nome di \"Nasty Nas\" nel singolo \"Halftime\" della colonna sonora di MC Serch per il film \"Zebrahead\". Successivamente prende parte a \"Back to the Grill\", traccia inserita nell'album di MC Serch \"Return of the Product\" (1992) con un ovvio riferimento a \"Live at the Barbeque\". Nominato come il nuovo Rakim, le sue abilit\u00e0 nel rimare hanno attirato molte attenzioni nella comunit\u00e0 hip-hop.\nNel 1994, Nas pubblica il suo album d'esordio, \"Illmatic\". Il disco \u00e8 premiato come miglior album del 1994 dalla rivista \"The Source\" ed \u00e8 tuttora considerato da diversi critici come uno dei migliori album hip-hop di tutti i tempi. L'album presenta la produzione di DJ Premier, Pete Rock, Large Professor, L.E.S. e Q-Tip, assieme alle presenze dell'amico AZ (rapper di Brooklyn) e del padre Olu Dara. Dall'album sono estratti molti singoli, tra cui \"The World is Yours\", \"It Ain't Hard to Tell\" e \"One Love\". Shaheem Reid di MTV News ha definito \"Illmatic\" come \u00abil primo LP classico del 1994.\u00bb Nel 1994, Nas registra anche la canzone \"One on One\" per la colonna sonora del film \"Street Fighter - Sfida finale\". Nel suo libro \"To the Break of Dawn: a Freestyle on the Hip Hop Aesthetic\", William Jelani Cobb scrive dell'impatto di Nas all'epoca:\nSteve Huey di AllMusic descrive i testi di Nas su \"Illmatic\" come \u00abestremamente colti\u00bb e i suoi rap come \u00absuperbamente fluidi indipendentemente dall'ampiezza del suo vocabolario\u00bb, aggiungendo che Nas \u00e8 \u00abin grado di evocare la triste realt\u00e0 della vita del ghetto senza perdere la speranza o dimenticare i bei tempi.\u00bb Recensendo il secondo album di Nas, \"It Was Written\", Leo Stanley di Allmusic afferma che le rime non sono complesse come quelle di \"Illmatic\", ma che comunque \u00abnon sono solo fluide, ma riescono anche a raccontare storie coerenti.\u00bb About.com classifica \"Illmatic\" come il pi\u00f9 grande album hip-hop di sempre, e la rivista \"Prefix\" lo elogia come il \u00abmiglior disco hip-hop mai realizzato.\u00bb \"Illmatic\" guadagna subito lo status di disco \u00abclassico dell'hip hop.\u00bb\n1995-1998: la svolta commerciale con \"It Was Written\" e The Firm.\nLa Columbia Records inizia a pressare Nas affinch\u00e9 si dedichi a produzioni maggiormente commerciali, come The Notorious B.I.G., che aveva avuto successo pubblicando singoli di strada che mantenevano ancora un appeal radiofonico. Nel 1995 Nas \u00e8 presente negli album \"Doe or Die\" di AZ, \"The Infamous\" dei Mobb Deep, \"Only Built 4 Cuban Linx...\" di Raekwon e \"4,5,6\" di Kool G Rap. Nello stesso periodo, si separa dal manager MC Serch accordandosi con Steve Stoute e iniziando a preparare il suo secondo disco, \"It Was Written\", lavorando coscientemente verso un suono orientato al crossover pop. \"It Was Written\", principalmente prodotto da Poke &amp; Tone dei Trackmasters, \u00e8 pubblicato nell'estate del 1996. I due singoli dell'album, \"If I Ruled the World (Imagine That)\" (con Lauryn Hill dei The Fugees) e \"Street Dreams\", tra cui un remix di quest'ultimo brano con R. Kelly, divengono successi immediati. Queste canzoni sono promosse da video musicali di grande budget diretti da Hype Williams e che fanno diventare Nas un nome popolare nella musica hip-hop mainstream. \"It Was Written\" presenta l'esordio del supergruppo di Nas The Firm, comprendente all'inizio AZ, Foxy Brown e Cormega. Il disco espande anche il personaggio di \"Nas Escobar\", che viveva pi\u00f9 in uno stile di vita alla \"Scarface\"/\"Casin\u00f2\". Dall'altra parte, \"Illmatic\", che, pur avendo molti riferimenti al protagonista di \"Scarface\" Tony Montana, trattava maggiormente i primi anni di vita di Nas mentre cresceva nelle case popolari. Il secondo sforzo di Nas si rivela un buon successo di critica e un grande successo commerciale, pur screditando in parte la credibilit\u00e0 hip hop dell'artista.\nDopo aver firmato per l'etichetta di Dr. Dre, la Aftermath Entertainment, i Firm iniziano a lavorare sul proprio album di debutto. A met\u00e0 della produzione dell'album, Cormega \u00e8 licenziato dal gruppo da Steve Stoute, che aveva tentato senza successo di far firmare un contratto a Cormega con la sua societ\u00e0 di gestione. Cormega divenne successivamente uno dei rivali maggiori di Nas e pubblic\u00f2 diversi dissing underground hip hop nei confronti di Nas, Stoute e Nature, che aveva rimpiazzato Cormega come quarto membro dei Firm. \"The Firm: The Album\" esce nel 1997 arrivando al primo posto nella Billboard 200, ma senza riuscire a mantenersi all'altezza delle vendite previste e venendo stroncato dalla critica. In seguito il gruppo si scioglie e i singoli intraprendono percorsi separati.\nIn questo periodo, Nas \u00e8 uno dei quattro rapper (assieme a B-Real, KRS-One e RBX) nel supergruppo hip-hop \"Group Therapy\" che appare nella canzone \"East Coast/West Caost Killas\" della raccolta \"Dr. Dre Presents the Aftermath\".\n1998-2000: i fallimenti di \"I Am...\" e \"Nastradamus\".\nNegli ultimi mesi del 1998, Nas inizia a lavorare a un doppio album intitolato \"I Am... The Autobiography\", intendendo fare un lavoro a met\u00e0 tra \"Illmatic\" e \"It Was Written\", con ogni traccia che dettagliava una parte della sua vita. Nel 1998, Nas co-sceneggia e interpreta il lungometraggio di Hype Williams \"Belly\". \"I Am... The Autobiography\" \u00e8 completato all'inizio del 1999 e un video musicale \u00e8 girato per il singolo principale del suo terzo sforzo, \"Nas is Like\". Il singolo \u00e8 prodotto da DJ Premier e contiene un campione vocale preso da \"It Ain't Hard to Tell\". Nonostante ci\u00f2, poco prima dell'uscita, la maggior parte delle tracce trapelano su internet tramite MP3 e Nas e Stoute sono costretti a registrare rapidamente del materiale sostitutivo sufficiente a coprire un solo disco.\nIl secondo singolo di \"I Am...\" \u00e8 \"Hate Me Now\" che presenta Puff Daddy; il singolo \u00e8 stato usato come esempio per dimostrare la svolta di Nas verso temi maggiormente commerciali. Il video mostra i due rapper crocifissi in modo simile a Ges\u00f9 e dopo la pubblicazione del video, Puff Daddy chiede che la sua scena di crocifissione sia tagliata dal video. Nonostante ci\u00f2, una copia inedita del video di \"Hate Me Now\" arriva a essere trasmessa da MTV: alla fine, Puff Daddy e Stoute si accordano a livello extragiudiziale nel mese di giugno. La Columbia vuole pubblicare il materiale trapelato su internet da \"I Am...\" sotto il titolo \"Nastradamus\" nella seconda met\u00e0 del 1999, ma, all'ultimo minuto, Nas decide di registrare un intero nuovo album per la pubblicazione del 1999 \"Nastradamus\". Per rispettare la data dell'uscita del disco, Nas inizia a lavorare velocemente e il risultato non \u00e8 accolto positivamente dalla critica: sebbene i critici abbiano sfoderato giudizi abbastanza severi nei confronti dell'album \u2013 ampiamente considerato il peggiore dell'artista, pur non essendo un fallimento commerciale avendo ottenuto la certificazione di platino dalla RIAA \u2013 dall'album esce una hit, \"You Owe Me\".\nNel 2000, \"Nas &amp; Ill Will Records Presents QB's Finest\", meglio noto semplicemente come \"QB's Finest\", \u00e8 stato pubblicato dalla neonata etichetta di Nas Ill Will Records. \"QB's Finest\" \u00e8 una raccolta in cui Nas raduna molti grandi artisti originari del Queensbridge inclusi i Mobb Deep, Capone, Tragedy Khadafi, Nature, i Bravehearts e Cormega, con cui Nas si riconcilia. L'album include anche la presenza di molte leggende dell'hip-hop del Queensbridge quali Roxanne Shant\u00e9, MC Shan e Marley Marl. Questi ultimi due appaiono entrambi nel singolo principale della raccolta, \"Da Bridge 2001\", che si basa sul brano \"The Bridge\" creato dai due nel 1986. Gli appassionati e i critici temevano che la carriera di Nas fosse in declino, sia artisticamente sia commercialmente, poich\u00e9 gli album in studio del 1999 \"I Am...\" e \"Nastradamus\" erano stati criticati come incoerenti.\n2001-2003: la faida con Jay-Z e la rinascita artistica.\nDopo essersi scambiati critiche velate su diverse canzoni, freestyle e apparizioni nei mixtape, la faida altamente pubblicizzata tra Nas e Jay-Z diviene nota al pubblico nel 2001. Nel suo brano \"Takeover\", Jay-Z critica il rivale chiamandolo \u00abfake\u00bb e definendo la sua carriera \u00abdebole\u00bb. Nas risponde con \"Ether\", in cui paragona Jay-Z al personaggio di J.J. Evans dalla sitcom \"Good Times\" alla mascotte dell'azienda di sigarette Joe Camel. La traccia \u00e8 inclusa nel quinto album in studio di Nas, \"Stillmatic\", pubblicato nel dicembre del 2001. Sua figlia, Destiny, \u00e8 inserita come produttore esecutivo in \"Stillmatic\" in modo che possa sempre ricevere i diritti d'autore per l'album. \"Stillmatic\" raggiunge il quinto posto nella Billboard 200 ed estrae i singoli \"Got Ur Self a...\" (altro brano rivolto a Jay-Z) e l'apprezzato \"One Mic\", che riceve una notevole rotazione da parte di MTV.\nIn risposta a \"Ether\", Jay-Z pubblica il brano \"Supa Ugly\", che la presentatrice radio Angie Martinez di Hot 97 fa ascoltare in anteprima l'11 dicembre del 2001. Nella canzone, Jay-Z si vanta esplicitamente di avere una relazione con la fidanzata di Nas, Carmen Bryan. La stazione radio hip-hop di New York City Hot 97 pubblica un sondaggio in cui chiede agli ascoltatori chi sia stato il rapper che ha pubblicato il miglior dissing tra i due e il risultato premia Nas con il 58% dei voti contro Jay-Z fermo al 42%. Nel 2002, nel mezzo della faida tra i due rapper di New York, Eminem cita sia Nas sia Jay-Z come due dei migliori MC del settore nella propria canzone Till I Collapse\". Sia la disputa sia \"Stillmatic\" segnalano un ritorno artistico da parte di Nas dopo una serie di album deludenti. Nell'estate del 2002, fa sensazione il rifiuto di Nas di prendere parte all'annuale Summer Jam per protesta nei confronti di Jay-Z. La Columbia decide di capitalizzare il successo del ritorno artistico di Nas prima pubblicando a luglio l'EP di remix ', poi distribuendo a settembre \"The Lost Tapes\", una compilation dei lavori registrati precedentemente tra quelli trapelati su internet e poi scartati per i due album del 1999 e altri inediti registrati tra il 1997 e il 2001, esce nel settembre del 2002 sotto l'etichetta della Columbia. La raccolta ottiene un successo commerciale rispettabile e recensioni entusiastiche da parte della critica.\nNel dicembre del 2002 Nas pubblica \"God's Son\", album che raggiunge il primo posto tra gli album R&amp;B/Hip-Hop nonostante un'ampia diffusione delle tracce del disco su internet prima dell'uscita. La rivista \"Time\" lo nomina miglior album dell'anno. Il secondo singolo estratto dall'album, \"I Can\", che campiona \"Per Elisa\" di Beethoven, diviene il pezzo di maggior successo commerciale dell'artista, ottenendo un'ampia rotazione nelle stazioni radio e nei programmi televisivi musicali. Gran parte delle tracce presenti nel disco sono dedicate alla madre, morta di cancro nell'aprile 2002. Nel 2003, Nas appare nella canzone \"Play Me\" dell'album \"Take a Look in the Mirror\" dei Korn. In seguito, una esibizione live a New York City comprendente Ludacris, Jadakiss e Darryl McDaniels dei Run-D.M.C. \u00e8 stata distribuita in DVD come \"Made You Look: God's Son Live\".\n\"God's Son\" \u00e8 stato fondamentale nella lotta di potere tra Nas e Jay-Z nell'industria hip-hop dell'epoca. In un articolo al riguardo, Joseph Jones di PopMatters ha dichiarato: \u00abche ti piaccia o meno, \"Ether\" ha fatto questo. Con \"God's Son\", Nas ha l'opportunit\u00e0 di cementare il suo status come \"Re di NY\" almeno per altri 3-4 anni o potrebbe dimostrare di non essere il salvatore su cui gli appassionati di hip-hop dovrebbero puntare le proprie speranze.\u00bb Dopo l'uscita dell'album, inizia ad aiutare i Bravehearts, composti da suo fratello minore \"Jungle\" e dall'amico \"Wizard\", facendogli completare e pubblicare il loro album d'esordio, \"Bravehearted\". L'album presenta come ospiti Nas, Nashawn, Lil Jon e Jully Black.\n2004-2006: \"Street's Disciple\" e il contratto con la Def Jam.\nIl 30 novembre del 2004, Nas pubblica il suo primo doppio album \"Street's Disciple\". Nel doppio disco affronta temi sia politici sia personali, incluso il matrimonio imminente con la cantante R&amp;B Kelis. Il doppio singolo \"Thief's Theme\"/\"You Know My Style\" \u00e8 stato pubblicato diversi mesi prima della distribuzione dell'album, seguito dal singolo \"Bridging the Gap\". Nonostante \"Street's Disciple\" abbia ottenuto la certificazione di platino da parte della RIAA, \u00e8 servito come svolta nei confronti dei precedenti successi commerciali di Nas.\nNel 2005 Nas continua a fare collaborazioni, tra le altre con Kanye West in \"We Major\" (\"Late Registration\") e con Damian Marley (figlio di Bob) in \"Road to Zion\" (\"Welcome to Jamrock\"). Sempre nello stesso anno, 50 Cent fa un dissing a Nas in \"Piggy Bank\", che mette in discussione la sua reputazione nella comunit\u00e0 hip-hop. Nell'ottobre seguente, Nas si presenta a sorpresa al concerto dell'\"I Declare War\" di Jay-Z, ponendo fine alla faida iniziata nel 2001 e riappacifica con il rivale:\nJay-Z chiama Nas sul palco e i due si esibiscono nelle simboliche \"The World is Yours\" (1994) e \"Dead Presidents II\" (1996). La riconciliazione d\u00e0 l'opportunit\u00e0 a Nas di firmare un contratto con la Def Jam Recordings, etichetta della quale Jay-Z all'epoca era presidente. Nas firma nel gennaio 2006. La firma includeva un accordo sul fatto che Nas avrebbe dovuto pagare circa $ 3 milioni, incluso un budget di registrazione, per ciascuno dei suoi primi due album con Def Jam.\n2006-2008: \"Hip Hop Is Dead\" e controversie.\nChiamato all'inizio \"Hip Hop Is Dead...The N\", \"Hip Hop Is Dead\" era un commento sullo stato dell'hip-hop e presentava \"Black Republican\", una collaborazione promozionale con Jay-Z. L'album debutta per l'etichetta Def Jam e per la nuova label di Nas, \"The Jones Experience\", al numero uno della Billboard 200 vendendo 355.000 copie \u2013 terzo album solista al numero uno per Nas dopo \"It Was Written\" e \"I Am...\". Ha anche ispirato reazioni sullo stato dell'hip-hop, in particolare facendo nascere delle polemiche con gli artisti southern hip hop che sentivano che il titolo dell'album era una critica rivolta a loro. Il brano di Nas del 2004 \"Thief's Theme\" \u00e8 stato inserito nel film del 2006 \"The Departed - Il bene e il male\". La precedente etichetta di Nas, Columbia Records, pubblica la raccolta \"Greatest Hits\" nel mese di novembre.\nIl 12 ottobre 2007, Nas annuncia che il suo prossimo album si sarebbe chiamato \"Nigger\". Gli opinionisti progressisti, come ad esempio Jesse Jackson e Al Sharpton, assieme al canale di news dell'ala conservativa Fox News si indignano; Jackson invita gli intrattenitori a smettere di usare quell'epiteto dopo che il comico Michael Richards l'ha usato in una performance alla fine del 2006. La polemica si intensifica a mano a mano che ci si avvicina alla data di uscita dell'album, arrivando al punto di far nascere voci sul fatto che la Def Jam avrebbe lasciato Nas se non avesse cambiato il titolo dell'album. Inoltre, Hakeem Jeffries membro dell'assemblea di Fort Green (Brooklyn), ha chiesto al supervisore dei conti di New York Thomas DiNapoli di ritirare $ 84 milioni dal fondo pensionistico che sarebbero stati investiti nella Universal e nella Vivendi se il titolo dell'album non fosse stato cambiato. Dall'altra parte, Nas ottiene il sostegno di molti personaggi famosi nell'industria dello spettacolo, tuttavia il management di Nas temeva che il prodotto non sarebbe stato venduto da catene di negozi com per esempio Wal-Mart, limitando cos\u00ec la sua distribuzione.\nIl 19 maggio 2008, Nas decide di rinunciare al titolo dell'album, pur replicando alle critiche di Jesse Jackson dichiarando che ha fatto il suo tempo, e dicendo anche che \u00able persone sapranno sempre qual \u00e8 il vero titolo di questo album e come chiamarlo.\u00bb\nL'album \u00e8 stato pubblicato il 15 luglio del 2008, senza titolo. Presenta una produzione fatta da Polow da Don, stic.man dei Dead Prez, Jay Electronica, Sons of Light e J. Myers, A luglio, Nas raggiunge un accordo con l'azienda Fila. Successivamente lavora nell'album in studio \"Detox\" di Dr. Dre ed \u00e8 premiato come \u00abEmcee dell'anno\u00bb agli HipHopDX Awards 2008 per il suo ultimo lavoro e per la qualit\u00e0 delle apparizioni sugli altri album. Secondo HipHopDX \u00e8 \u00abdiventato un artista che prospera grazie alla reinvenzione e andando contro il sistema.\u00bb\nLa controversia della Virginia Tech.\nIl 6 settembre del 2007, Nas si \u00e8 esibito in un concerto gratuito per il corpo studentesco e la facolt\u00e0 della Virginia Tech in seguito al massacro avvenuto pochi mesi prima, unendosi a John Mayer, Dave Matthews Band, Alan Jackson e Phil Vassar. All'annuncio della sua esibizione, il commentatore politico Bill O'Reilly e la Fox News denunciano il concerto e chiedono che Nas ne sia escluso citando i testi \"violenti\" delle sue canzoni come \"Shoot 'Em Up\", \"Got Ur Self a...\" e \"Made You Look\" e definendo l'artista come un rapper gangsta. Nas si esibisce ugualmente e successivamente risponde a O'Reilly in diverse interviste tra talk show e pubblicazioni, affermando che lui \u00abnon c'entra nulla con le persone vere che vanno a scuola o con i genitori che hanno dovuto sopportare quella tragedia.\u00bb\n2009- presente: \"Life Is Good, Nasir, King's Disease,\" Grammy.\nAi Grammy Awards 2009, Nas conferma la collaborazione con il musicista reggae Damian Marley per un nuovo album. Inoltre, in un'intervista, aggiunge di essere fan di Bob Marley e di apprezzare il legame tra ragga e rap. Una parte del profitto \u00e8 destinata alla costruzione di una scuola in Africa. Nel 2010 viene dunque pubblicato il disco \"Distant Relatives\", insieme a Damian Marley.\nDopo averlo annunciato nel 2010, l'anno seguente Nas dichiara che il mixtape \"The Lost Tapes 2\" non verr\u00e0 pubblicato a causa di problemi con la Def Jam, per lasciare il posto al suo nuovo album solista \"Life Is Good\". Nell'agosto 2011 esce il primo singolo, intitolato \"Nasty\", seguito, nel 2012, da altre due tracce: \"Daughters\" e \"The Don\". L'album esce il 13 luglio e contiene collaborazioni con Rick Ross, Mary J. Blige e Large Professor; molte tracce vengono prodotte da No I.D.. Le critiche sono positive e in molti affermano che sia uno dei migliori album di Nas degli ultimi anni: \"Life Is Good\" \u00e8 nominato ai Grammy Awards 2013 come miglior album rap.\nNel gennaio 2013, Nas inizia a lavorare al suo dodicesimo album, l'ultimo sotto l'etichetta Def Jam e che inizialmente dovrebbe uscire nel 2015.\nNel 2014, in occasione del ventesimo anniversario dell'uscita di \"Illmatic\", pubblica il documentario \"Nas: Time Is Illmatic\", in cui descrive le circostanze che l'hanno portato al suo album di debutto. Nello stesso anno pubblica il singolo \"The Season\" su strumentale di J Dilla e fonda l'etichetta discografica Mass Appeal Records, nel cui \"roster\" figurano vari artisti tra i quali Dave East, Fashawn, DJ Shadow e Run The Jewels.\nNel 2016, Nas \u00e8 tra i produttori esecutivi della serie tv The Get Down, trasmessa da Netflix e incentrata sulla nascita della cultura hip hop e della musica rap, a cui partecipa anche come voce narrante e come autore di alcuni brani della colonna sonora. Nell'agosto dello stesso anno, collabora sul disco di DJ Khaled \"Major Key\" con il brano \"Nas Album Done\", suggerendo l'imminente uscita di un suo nuovo lavoro solista. Nel novembre seguente, collabora con Lin-Manuel Miranda, Dave East e Aloe Blacc in una canzone chiamata \"Wrote My Way Out\", inserita nell'album \"The Hamilton Mixtape\". L'uscita del suo dodicesimo disco \u00e8 confermata per il 2017, nel frattempo il 12 aprile 2017 viene pubblicato il brano \"Angel Dust\" per la colonna sonora della seconda parte di The Get Down. Nell'aprile 2018, Kanye West annuncia di essere il produttore del nuovo album di Nas, che esce a sorpresa il 15 giugno col titolo \"Nasir\".\nNel 2019, Nas pubblica l'album \"The Lost Tapes II\", mentre nel 2020 pubblicher\u00e0 un altro album intitolato \"King's Deases\", il cui primo singolo Ultra Black viene pubblicato il 14 agosto. Il disco vede luce una settimana dopo, venerd\u00ec 21 agosto, e all'interno presenta le collaborazioni di Anderson .Paak, A$AP Ferg, Big Sean e molti altri. Con quest'ultimo progetto vince il suo primo Grammy Award in carriera nella categoria best rap album.\nAbilit\u00e0 artistica.\nNas \u00e8 stato elogiato per la capacit\u00e0 di creare un \u00abimpatto devastante tra testo e produzione\u00bb dal giornalista Peter Shapiro, oltre a creare una \u00abpotente evocazione della vita di strada\u00bb e si \u00e8 guadagnato i paragoni perfino con Rakim per la sua tecnica lirica. Adam Bradley, nel suo libro \"Book of Rhymes. The Poetics of Hip Hop\" (2009), dichiara che \u00abNas \u00e8 forse il pi\u00f9 grande innovatore nella narrazione del rap contemporaneo. Il suo catalogo include canzoni narrate prima della nascita (\"Fetus\") e dopo la morte (\"Amongst Kings\"), biografie (\"UBR [Unauthoried Biography of Rakim]\") e autobiografie (\"Doo Rags\"), racconti allegorici (\"Money is My Bitch\") ed epistolari (\"One Love\"), ha rappato con voce da donna (\"Sekou Story\") e dalla prospettiva di un'arma da fuoco (\"I Gave You Power\").\nPremi e riconoscimenti.\nGrammy Award.\nNas ha vinto un Grammy su 14 candidature"}
{"id": "728384", "revid": "77358", "url": "https://it.wikipedia.org/wiki?curid=728384", "title": "Cluniacensi", "text": ""}
{"id": "728386", "revid": "1372005", "url": "https://it.wikipedia.org/wiki?curid=728386", "title": "Vacone (re)", "text": "Biografia.\nVerso il 510 Vacone imprigion\u00f2 il suo predecessore, Tatone del quale era nipote, in quanto suo padre Zuchilone ne era il fratello e gli subentr\u00f2 sul trono dei Longobardi. Venne contrastato dal cugino Ildichi, figlio di Tatone, ma esso venne sconfitto e fugg\u00ec presso i Gepidi: Paolo Diacono fa risalire a questo episodio l'inimicizia tra i due popoli. All'epoca il popolo, stanziato lungo il medio corso del Danubio, era in piena ascesa, e Vacone diede un ulteriore impulso alla crescita dell'influenza del suo popolo attraverso una straordinaria aggressivit\u00e0 sia militare che politica; nel 526, approfittando della morte del loro protettore Teodorico, sottomise gli Svevi e occup\u00f2 le ex province romane Pannonia I e Valeria, corrispondenti all'odierna Ungheria.\nDal punto di vista diplomatico, Vacone sfrutt\u00f2 l'arma dei matrimoni dinastici, sposandosi tre volte: la prima volta con la principessa turingia Ranicunda, la seconda con la principessa gepida Austrigusa e infine con la principessa erula Silinga, mettendo cos\u00ec a segno, di volta in volta, alleanze strategiche con Turingi, Gepidi e infine con ci\u00f2 che restava degli Eruli.\nL'alleanza con Bisanzio e con i Franchi gli permise di mettere a frutto le convulsioni che scossero il regno ostrogoto, soprattutto dopo la morte del re Teodorico nel 526. Il culmine della politica matrimoniale di Vacone fu per\u00f2, nel 530, il matrimonio di sua figlia Visigarda con Teodeberto, re dei Franchi. Morta poco dopo Visigarda, il legame fu reiterato col matrimonio tra la sorella pi\u00f9 giovane di Visigarda, Valdrada, con Teodebaldo, figlio del re franco.\nNel 539 respinse un'offerta di alleanza (o piuttosto, visti gli estremi cui gli Ostrogoti erano giunti, una supplica) del re ostrogoto Vitige col pretesto della propria alleanza con l'imperatore Giustiniano. Ormai saldamente al potere e disponendo delle risorse di un grandissimo territorio, esteso dalla Boemia alla Pannonia, al momento della morte (540 circa) Vacone era uno dei pi\u00f9 importanti re d'Europa."}
{"id": "728389", "revid": "729019", "url": "https://it.wikipedia.org/wiki?curid=728389", "title": "Messerschmitt P.1101", "text": "Il Messerschmitt P.1101 era un prototipo di caccia intercettore ognitempo tedesco monoposto sviluppato per rispondere alla richiesta del luglio 1944 per un caccia di emergenza, che doveva formare la seconda generazione di jet per il Terzo Reich. Una caratteristica del prototipo del P.1101 era che la freccia alare poteva essere regolata prima del volo, facendo di questo aereo il precursore dei moderni velivoli da combattimento con ala a geometria variabile, come ad esempio l'F-14 Tomcat.\nStoria del progetto.\nIl 15 luglio 1944 l'alto comando della Luftwaffe emise i requisiti relativi ad un \"caccia di emergenza\" (J\u00e4gernotprogramm), dotato di propulsione a reazione in grado di garantire il raggiungimento di una velocit\u00e0 di circa 1.000\u00a0km/h. \nNove giorni dopo l'emissione ufficiale dei requisiti l'ingegnere Hans Hornung, dell'ufficio tecnico della Messerschmitt AG, aveva gi\u00e0 steso la bozza su carta del progetto P.1101. L'aereo inizialmente sviluppato disponeva di un turboreattore Heinkel HeS 109-011 da 1\u00a0300\u00a0kg/s, con due prese d'aria di alimentazione di forma rotonda, disposte anteriormente sui lati dell'abitacolo. Quest'ultimo era posizionato nella parte anteriore della fusoliera, dotato di cappottina completamente integrata nel muso rotondo dell'aereo. Il velivolo era un monoplano, con ala media avente configurazione a doppio delta, e angolo di freccia di 40\u00b0 alla radice e di 26\u00b0 alle estremit\u00e0. La fusoliera era corta e larga, dotata di impennaggi di coda a V montati su un'asta affusolata che si estendeva sopra l'ugello del motore. Il carrello di atterraggio era triciclo anteriore, completamente retrattile. L'armamento previsto si basava su due cannoni Rheinmetall-Borsig Mk 108 da 30\u00a0mm posizionati nella parte anteriore della fusoliera, e il velivolo poteva trasportare in emergenza una bomba da 500\u00a0kg. Dopo l'esame preliminare del progetto, avvenuto nell'agosto 1944, l'aereo venne accantonato dalle autorit\u00e0 militari tedesche.\nL'ingegnere Willy Messerschmitt per\u00f2 credeva fortemente in tale aereo, e durante un incontro di lavoro avvenuto tra l'8 ed il 10 settembre 1944, diede l'incarico agli ingegneri Hans Hornblug e Woldemar Voigt di riprogettare completamente il precedente velivolo. Alla fine del mese di settembre il progetto preliminare del P.1101 si era fortemente evoluto: la precedente fusoliera, di forma tozza e molto robusta, era stata allungata e resa pi\u00f9 aerodinamica, ed inoltre venne aggiunto un muso a sezione conica davanti alla cabina di pilotaggio. Anche l'ala a doppio delta fu abbandonata, ed al suo posto venne installata quella gi\u00e0 sperimentata del caccia Me 262. Il nuovo armamento previsto per l'aereo si basava su varie combinazioni: due cannoni Rheinmetall-Borsig MK 108 da 30m\u00a0m nella parte anteriore della fusoliera, e un Mauser MG-151/20 da 20\u00a0mm, o Rheinmetall-Borsig Mk 103 da 30\u00a0mm o Mk 112 da 55\u00a0mm posizionato obliquamente all'interno. \nIl disegno venne ulteriormente sviluppato e dopo i test in galleria del vento di alcune ali e fusoliere, il progetto venne modificato e dichiarato concluso, con la decisione, presa privatamente da Messerschmitt nell'ottobre 1944, di intraprendere la costruzione di un aereo in scala 1:1 per effettuare i collaudi in volo. La conclusione del progetto e i test associati furono sottoposti alla \"Construction Bureau\" il 10 novembre 1944, e la selezione dei materiali di produzione inizi\u00f2 il 4 dicembre 1944.\nTecnica.\nIl prototipo del P.1101 V1 era costituito da una fusoliera in duralluminio, alla quale erano montate le ali del Messerschmitt Me 262, con l'angolo alare che poteva essere modificato a terra, sganciando e bloccando dei perni, in tre diverse posizioni: 35, 40 o 45 gradi Le due prese d'aria montate nei primi disegni ai lati della fusoliera furono sostituite da una singola presa d'aria posizionata nella parte centrale del muso, mentre la cappottina integrata all'interno della fusoliera fu sostituita da una a goccia, che offriva al pilota una migliore visuale. Il prototipo di produzione P.1101 V1 includeva anche i classici impennaggi di coda cruciformi, costruiti in legno e montati, come da progetto, su una lunga asta affusolata. Il carrello di atterraggio era triciclo anteriore retrattile, con le gambe principali posizionate nelle radici alari che si ritraevano verso l'interno della fusoliera. Il ruotino anteriore, dotato di singola ruota sterzabile, si ritraeva sotto la parte anteriore della fusoliera, ripiegandosi su se stesso.\nIl propulsore prescelto fu il potente HeS 109-011 erogante 1\u00a0300\u00a0kg/s. Il carburante trasportato, suddiviso in cinque serbatoi, era pari a 1\u00a0360 litri. Inoltre sugli eventuali modelli di produzione avrebbero dovuto essere installati un abitacolo pressurizzato, dotato di cappottina corazzata, una radio ricetrasmittente ed un impianto IFF FuG 25.\nL'armamento previsto si basava su due cannoni Rheinmetall-Borsig MK 108 calibro 30\u00a0mm posizionati nella parte anteriore della fusoliera. Per effettuare missioni di intercettazione contro i bombardieri pesanti venne prevista l'installazione di 4 missili aria-aria Ruhrstahl X-4.\nImpiego operativo.\nIl peggioramento della situazione bellica tedesca port\u00f2 in tutta fretta allo sviluppo, sebbene considerato rischioso, di un prototipo del nuovo caccia in scala 1:1, da effettuarsi in parallelo alla costruzione in dettaglio e ai calcoli statici. Per quanto possibile furono utilizzati componenti gi\u00e0 esistenti come ali, carrello di atterraggio e strumentazione di volo, appartenenti ad altri tipi di velivoli gi\u00e0 in uso. Si pianific\u00f2 anche di condurre alcuni voli di collaudo con angolo di freccia di 35, 40 o 45 gradi. La costruzione del prototipo P.1101 V1 inizi\u00f2 presso il Messerschmitt Bavarian Oberammergau Complex, con il primo volo previsto per il giugno 1945.\nLa situazione bellica della Germania precipit\u00f2 rapidamente, ed il 29 aprile 1945 i soldati statunitensi scoprirono il complesso di Oberammergau, con al suo interno il prototipo V1 completato approssimativamente all'80%. Oltre all'aereo venne catturata anche molta documentazione tecnica e fu deciso di inviare il velivolo, insieme ad altre prede belliche, negli Stati Uniti. Il prototipo venne rimosso dal tunnel nel quale era stato nascosto, ed imbarcato su un carro ferroviario per essere trasportato in un porto in vista del successivo imbarco su nave. Durante il tragitto l'aereo rimase esposto agli agenti atmosferici e le parti lignee, come l'impenaggio di coda, rimasero danneggiate. Inoltre il velivolo venne fatto oggetto delle sgradite attenzioni di alcuni soldati americani in cerca di ricordi da portare a casa.\nIl primo dopoguerra.\nDopo la fine della seconda guerra mondiale, il capo progettista della Messerschmitt Woldemar Voight emigr\u00f2 negli Stati Uniti. Qui ritrov\u00f2 il prototipo del P.1101, e coadiuvato dall'ingegnere Robert J. Woods della Bell Aircraft Corporation di Buffalo, venne incaricato di completarlo entro il giugno 1945. Purtroppo i due ingegneri non ci riuscirono a causa dei danni subiti dal velivolo, uniti alla mancanza di alcuni documenti fondamentali andati distrutti. In pi\u00f9 ci fu il rifiuto delle autorit\u00e0 francesi a cedere la maggior parte dei rimanenti disegni in loro possesso, catturati prima dell'arrivo delle unit\u00e0 americane. Il prototipo venne spedito allo stabilimento della Bell Aircraft Corporation di Buffalo, nello stato di New York, nel 1948. Purtroppo il gi\u00e0 danneggiato aereo accus\u00f2 ulteriori danni alla cellula, considerati irreparabili, quando cadde da un vagone merci. Le autorit\u00e0 americane ordinarono all'ufficio tecnico della Bell di realizzarne una copia identica, usando tutti i disegni e gli elementi in suo possesso. In poco tempo l'ingegnere Robert J. Woods diede vita allo sperimentale Bell X-5, dotando di un dispositivo che permetteva di variare la freccia dell'ala in volo, a comando del pilota. La cellula del P.1101 venne usata per attivit\u00e0 sperimentali, che videro anche prove di compatibilit\u00e0 con il turbogetto Allison J35, e ci\u00f2 che ne rimaneva fu distrutto nei primi anni cinquanta."}
{"id": "728393", "revid": "68105", "url": "https://it.wikipedia.org/wiki?curid=728393", "title": "Penitenziario", "text": ""}
{"id": "728396", "revid": "74801", "url": "https://it.wikipedia.org/wiki?curid=728396", "title": "Tamara Platonovna Karsavina", "text": "Vita e carriera.\nKarsavina era figlia del danzatore Platon Karsavin. Bella e piena di talento fin da giovane, raggiunse presto gli alti vertici del balletto professionale. Dopo aver preso il diploma presso la Scuola Imperiale di Balletto, divent\u00f2 la ballerina pi\u00f9 importante del Balletto Imperiale dello Zar, danzando tutto il repertorio di Marius Petipa. I suoi ruoli pi\u00f9 importanti furono Lisa ne \"La fille mal gard\u00e9e\", Medora ne \"Le Corsaire\", e la Zarina ne \"Il cavallino gobbo\".\nIl coreografo George Balanchine aveva avuto il privilegio di osservarla danzare mentre era ancora uno studente della Scuola Imperiale di Balletto e ne conservava un vivo ricordo.\nVerso la fine del 1910, Karsavina inizi\u00f2 a viaggiare regolarmente a Parigi per danzare con i Ballets Russes di Sergej Djagilev. Fu durante questi anni in compagnia che cre\u00f2 molti dei suoi ruoli pi\u00f9 famosi nei balletti di Michail Fokin, incluso \"Petru\u0161ka\" e \"Le Spectre de la rose\". Probabilmente il ruolo che la rese maggiormente famosa fu quello della parte principale ne \"L'uccello di fuoco\" di Fokine con Vaclav Ni\u017einskij come partner, parte originariamente offerta a Anna Pavlova, che per\u00f2 non riusc\u00ec a scendere a patti con la partitura di Igor' F\u00ebdorovi\u010d Stravinskij.\nKarsavina lasci\u00f2 la Russia nel 1917 dopo la rivoluzione, e continu\u00f2 a danzare come ballerina principale per i Ballets Russes. \nNelle sue memorie, \"Theatre Street\", Karsavina narra del suo periodo di studio al Balletto Imperiale e della carriera al Teatro Mariinskij e con i Ballets Russes. Nel mondo ultra competitivo del balletto, lei, davvero molto bella, era anche molto amata ma ebbe una forte rivalit\u00e0 con Anna Pavlova, l'altra grande diva del tempo. Nel documentario \"A Portrait of Giselle\" (regia di Joseph Wishy) Karsavina ricorda un \"malfunzionamento del guardaroba\": durante una rappresentazione, la sua spallina cadde e la Pavlova la imbarazz\u00f2 talmente tanto da ridurla in lacrime.\nNel 1917 spos\u00f2 il diplomatico Henry James Bruce e si trasfer\u00ec a Londra, dove inizi\u00f2 ad insegnare balletto e a scrivere. Una volta trasferitasi in Inghilterra contribu\u00ec a fondare la Royal Academy of Dance nel 1920. Tra i suoi allievi vi fu la grande ballerina inglese Margot Fonteyn.\nRimase bella anche invecchiando e alla fine della sua carriera poteva succedere che un'intera stanza piena di gente si ammutolisse nel momento in cui lei entrava. Scandalosamente poco usata dalla direzione del Royal Ballet di Londra, occasionalmente pot\u00e9 insegnare i ruoli che lei aveva danzato in passato. Questo successe per \"Le Spectre de la Rose\", con Margot Fonteyn e Rudol'f Nureev. Nel 1959 fece da consigliere a Sir Frederick Ashton nell'importante revival de \"La Fille Mal Gard\u00e9e\" per il Royal Ballet, per il quale insegn\u00f2 il mimo originale di Petipa nella celebre scena \"When I'm Married\" e la coreografia originale del \"Pas de Ruban\" - due momenti che sono tuttora nella produzione di Ashton."}
{"id": "728399", "revid": "297059", "url": "https://it.wikipedia.org/wiki?curid=728399", "title": "Arminianesimo", "text": "L'arminianesimo \u00e8 un sistema teologico che prende nome da Jacobus Arminius (Jakob Hermandszoon), chiamato comunemente Arminio, teologo olandese (1560-1609) ministro della Chiesa riformata olandese (1588).\nI credenti di fede evangelica che oggi si definiscono \"arminiani\" riconoscono in genere la Bibbia come assoluta regola di fede e di condotta e pongono tutti forte enfasi sul sacrificio di Ges\u00f9 Cristo alla croce come unica offerta di salvezza per tutta l'umanit\u00e0.\nIl dono della vita eterna \u00e8 dunque gratuito: nessuna opera o sforzo umano possono contribuire in questo senso, ma Dio stesso, nel rispetto della volont\u00e0 umana, consente che la Sua grazia possa essere rifiutata liberamente dagli uomini che scelgono di respingerlo.\nPertanto la chiamata di Dio \u00e8 condizionata solo dalla fede, cio\u00e8 alla disponibilit\u00e0 da parte dell'uomo a riconoscere Ges\u00f9 Cristo come Signore e Salvatore.\nQuesto insegnamento, che secondo gli arminiani \u00e8 lo stesso messaggio annunziato dai cristiani dell'era apostolica e riportato fedelmente nella Bibbia, \u00e8 sempre stato oggetto di distorsione, fraintendimento e discredito da parte dei calvinisti.\nPer esempio, nei circoli calvinisti oggi l'appellativo \"arminianesimo\" o \"arminiano\" viene usato per identificare una posizione teologica che, pur non dipendente storicamente da questo movimento, adatta il messaggio biblico alla filosofia umanistica ottimista contemporanea, negando la radicalit\u00e0 degli effetti disabilitanti del peccato sull'essere umano ed ammettendone l'autonomia e la libert\u00e0 della sua risposta all'agire di Dio.\nA seguito di questo processo di distorsione, arminianesimo diventa sinonimo di semi-pelagianesimo, nonostante l'impostazione radicalmente diversa di questi due impianti teologici (alcuni studiosi hanno coniato il termine \"semiagostinianesimo\" per definire con esattezza l'impostazione arminiana).\nContesto storico.\nI Paesi Bassi erano diventati, nel XVI secolo, un importante centro di diffusione del Calvinismo ma, durante i suoi quindici anni di pastorato, Arminio giunse a mettere in questione alcuni insegnamenti del Calvinismo stesso. Sorsero cos\u00ec delle dispute, e Arminio lasci\u00f2 il pastorato per diventare professore di teologia all'Universit\u00e0 di Leida. Le sue lezioni sulla dottrina della predestinazione condussero ad un'aspra controversia con il suo collega Francis Gomar. Questo conflitto continu\u00f2 fino a dividere non solo il corpo studentesco, ma anche i ministri della Chiesa riformata. \nI Gomaristi o Calvinisti stretti richiesero a viva voce che, per risolvere questa controversia, venisse convocato uno speciale sinodo della Chiesa riformata. Johan van Oldenbarnevelt, uomo politico olandese liberale, che allora controllava il governo, vi si oppose. I protagonisti di questa disputa, pur avendone discusso persino di fronte agli Stati Generali delle province dei Paesi Bassi, non riuscirono a giungere ad un accordo.\nDopo la morte di Arminio i suoi seguaci pubblicarono la Rimostranza del 1610 che tracciava le linee di quello che divenne noto come Arminianesimo.\nLe differenze di questo sistema dal Calvinismo classico sono:\nNel tentativo di porre un freno a questo insegnamento, il partito calvinista strinse un'alleanza con Maurizio di Nassau, figlio di Guglielmo il taciturno. Il loro desiderio di veder convocare un sinodo della Chiesa riformata su queste questioni coincideva con la politica di Maurizio di centralizzare le province Unite e di trasformarle in una monarchia. Per otto anni dopo la Rimostranza, le forze politiche di Oldenbarnevelt e di Maurizio lottarono per la supremazia. Finalmente Maurizio vinse, il suo avversario fu accusato di tradimento e fatto decapitare (1619). Maurizio cerc\u00f2 allora di usare l'ideologia religiosa per centralizzare lo Stato. Di conseguenza venne convocato il Sinodo di Dordrecht, una fra le convocazioni pi\u00f9 famose nella Storia della Chiesa riformata (1618-1619). Il Sinodo produsse una confutazione della Rimostranza punto per punto. Venne cos\u00ec confermata la validit\u00e0 della Confessione di fede riformata detta Belgica e del Catechismo di Heidelberg, che ribadivano l'ortodossia riformata, e gli Arminiani furono condannati.\nDopo il Sinodo, molti fra i discepoli di Arminio, fra i quali personaggi molto importanti come Ugo Grozio, vennero imprigionati o banditi. A questa severit\u00e0, per\u00f2, nel 1625 vi fu una reazione, e si giunse ad estendere ai Rimostranti moderati una certa tolleranza. Sebbene a quel tempo gli Arminiani non fossero numerosi nei Paesi Bassi, il loro insegnamento esercitava una considerevole influenza in altri paesi.\nNell'Inghilterra del XVII secolo, il movimento anti-calvinista laudiano fu influenzato dall'Arminianesimo. John Wesley, seguendo questa corrente teologica, lasci\u00f2 un segno sulla Chiesa Metodista.\nArminianesimo in Italia.\nNell'ambito delle chiese evangeliche e dei circoli calvinisti classici, il dibattito sui temi sollevati dall'Arminianesimo continua tutt'oggi, essendo l'Arminianesimo la teologia prevalente nella chiese evangelicali.\nIl confronto fra Arminianesimo e Calvinismo \u00e8 complicato dalle rappresentazioni distorte di queste due dottrine che nei secoli sono state diffuse e cristallizzate, pur non corrispondendo molto spesso all'insegnamento originale di Arminio e di Calvino, e neppure alle migliori formulazioni dei loro \"discepoli\" dei secoli successivi.\n\u00c8 anche oggettiva una notevole variet\u00e0 di sfumature dottrinali all'interno dell'universo arminiano, cos\u00ec come anche avviene all'interno del cosmo calvinista.\nUn'ulteriore difficolt\u00e0 per la comprensione dell'Arminianesimo in Italia \u00e8 data dalla quasi totale assenza e scarsissima diffusione di testi accademici di matrice autenticamente arminiana, in contrapposizione ad una notevole diffusione di testi calvinisti che trattano l'argomento e costringono gli interessati ad un confronto con una forma di arminianesimo \"mediato\" da interpretazioni calviniste (in cui per esempio viene sottovalutata la netta distinzione fra arminianesimo classico e semipelagianesimo).\nNonostante ci\u00f2, l'arminianesimo sembra continuare ad essere la posizione dominante nel contesto evangelico italiano (e probabilmente anche negli USA). Il movimento pentecostale classico rappresenta la denominazione evangelica di gran lunga pi\u00f9 numerosa in Italia, ed \u00e8 caratterizzato da un arminianesimo \"de facto\", a volte inconsapevole delle proprie origini storiche, accompagnato per\u00f2 da un esplicito rifiuto per la dottrina della predestinazione assoluta, che contraddistingue invece il Calvinismo.\nIl dato di fatto che l'arminianesimo, in questa declinazione \"popolare\", si sia diffuso enormemente nell'evangelicalismo contemporaneo, pur senza raggiungere quasi mai una formulazione teologica o dogmatica, \u00e8 interpretato dagli arminiani moderni come il vero trionfo delle intenzioni originarie dei Rimostranti, ed in particolare di Episcopius, che avevano auspicato l'avvento di un cristianesimo meno focalizzato sulle rigide definizioni dottrinali, ma capace di un cambiamento reale nei cuori e nelle vite dei credenti."}
{"id": "728404", "revid": "1873126", "url": "https://it.wikipedia.org/wiki?curid=728404", "title": "Antoine Marfan", "text": "Insegn\u00f2 igiene e pediatria alla Sorbona oltre a svolgere l'attivit\u00e0 di medico ospedaliero. Da lui prende il nome la sindrome di Marfan, descritta per la prima volta nel 1896 in una bambina, Gabrielle P. di 5 anni, con severa scoliosi ed altri segni osteoarticolari tipici della malattia - anche se una rivalutazione alla luce delle conoscenze attuali farebbe propendere per una Sindrome di Beals, viste le molteplici contratture congenite presentate della paziente. Conosciuta anche come \"aracnodattilia\" (ma ora si considera l'aracnodattilia un semplice segno che pu\u00f2 anche caratterizzare altre sindromi) per via della lunghezza e forma affusolata delle dita, specialmente quelle delle mani (letteralmente \"dita di ragno\"), la sindrome di Marfan determina l'allungamento e l'assottigliamento degli arti (mani e piedi in particolare) oltre ad altri disturbi anche cardiovascolari potenzialmente molto gravi, le cui cause sono attribuibili a difetti del collagene proprio del tessuto connettivale dei vasi sanguigni."}
{"id": "728405", "revid": "767487", "url": "https://it.wikipedia.org/wiki?curid=728405", "title": "Colnago Master", "text": "Il Colnago Master \u00e8 un telaio per bici da corsa prodotto dalla Colnago a partire dal 1983.\nSi tratta di un telaio che ha siglato nel mondo del ciclismo un passaggio epocale, grazie a particolari innovazioni fra cui la sezione sagomata del tubo che dunque non era pi\u00f9 circolare. Questa sagoma, che veniva conferita a speciali tubazioni trafilate a freddo, \u00e8 anche celebre come profilo stellare \"S4\" Gilcodesign progettato e costruito in esclusiva per Colnago.\nStoria e descrizione.\nIl telaio Master nacque dalla precisa intenzione di Ernesto Colnago di realizzare un prodotto di altissima gamma e totalmente innovativo, che potesse rappresentare la Colnago stessa anche simbolicamente; pensando inizialmente a una sezione che richiamasse il celebre marchio del trifoglio che caratterizzava le sue biciclette.\nIl progetto fu sviluppato da Gilberto Colombo, che negli stessi anni stava sperimentando, in stretto rapporto con l'acciaieria Aubert &amp; Duval, le potenzialit\u00e0 di un nuovo acciaio microlegato: l'SCV, da cui nacquero i performanti tubi trafilati a freddo chiamati 15CDV6, poi prodotti a lungo in esclusiva dall'azienda di Colombo, la Trafiltubi srl, la quale produceva anche tubi sagomati su nelle pi\u00f9 varie forme, nonch\u00e9 a spessore differenziato (fra le sue innovazioni Colombo aveva anche messo a punto una macchina, la trafila oleodinamica battezzata \"T15\", in grado di conferire al tubo diversi spessori). Questi tubi, presentando diversi spessori sulla lunghezza, come \u00e8 noto, consentono di alleggerire il peso del telaio finito garantendone la sicurezza.\nColombo mise a punto espressamente per Colnago un tubo a sezione sagomata, e a spessore differenziato, che chiam\u00f2 S4 (o \"profilo stellare\"), firmato Gilcodesign; studi\u00f2 inoltre il primo modello del telaio Master e le sue varianti fino al 1987. Per la versione Master Pista (1985) sempre Colombo concep\u00ec un'interessante innovazione che riguardava lo sterzo: l'articolazione era racchiusa in una \"cartuccia\" che si montava sul cannotto dal basso, conferendo all'insieme particolare qualit\u00e0 estetiche. \nLa qualit\u00e0 del telaio si realizzava pienamente anche grazie alla qualit\u00e0 dei materiali impiegati: il 25CrMo4 (ad alto tenore di cromo) e (purtroppo solo per le serie realizzate negli anni 1985 e 1986) il gi\u00e0 citato 15CDV6 al cromo e vanadio, due materiali che rappresentano ancora oggi i migliori acciai microlegati per telai alto-resistenziali non inossidabili (sul fronte dei materiali inossidabili le altissime prestazioni del 15CDV6 furono raggiunte solo molti anni dopo con l'HinoxTube\u00ae, coperto da brevetto e anch'esso messo a punto nella Trafiltubi).\nL'insieme di tutti questi elementi fece del Master un prodotto inarrivabile che subito, nello stesso anno della sua nascita, fu portato alla vittoria da Giuseppe Saronni al Giro d'Italia.\nFu il primo successo di un telaio che tutt'oggi mantiene fieramente il proprio posto fra le migliori tecnologie per bicicletta del mondo.\nDa un altro progetto Gilcodesign nel 1985 nacque anche la Master Dual (1987), dotata di un telaio con doppia tubazione in tutti i tubi del triangolo. Si trattava per\u00f2 di un progetto \"gemellato\" alla Master pi\u00f9 per il nome che gli fu dato, che non per gli aspetti tecnici, in quanto la tipologia di tubazione \u00e8 nettamente diversa. Questa idea venne anche sviluppata dalla Colnago per realizzare la Carbitubo in fibra di carbonio, con doppio tubo diagonale.\nIl progetto originario a tubazione stellare firmato da Gilberto Colombo \u00e8 tuttora nel catalogo Colnago. \nNel corso degli anni ha subito varie modificazioni ma rimane il top di gamma per i telai in acciaio della casa di Cambiago.\nNel modello 2007 i foderi alti del carro posteriore sono in fibra di carbonio mentre nel modello 2008 sono tornati in acciaio.\nIn tutte le sue varianti si pu\u00f2 ritenere un prodotto di culto che alimenta tutt'oggi anche un notevole mercato vintage."}
{"id": "728408", "revid": "66771", "url": "https://it.wikipedia.org/wiki?curid=728408", "title": "Mikhail Fokine", "text": ""}
{"id": "728410", "revid": "759063", "url": "https://it.wikipedia.org/wiki?curid=728410", "title": "Andy Timmons", "text": "Biografia.\nTimmons cominci\u00f2 a suonare la chitarra all'et\u00e0 di 13 anni e presto fond\u00f2 la sua prima band, chiamata \"Taylor Bay\".\nSi fece notare dal grande pubblico durante il suo periodo di militanza nei Danger Danger, tra la fine degli anni ottanta e l'inizio degli anni novanta.\nAutore di varie \"jam session\" con vari artisti, ha suonato anche con alcuni dei suoi \"eroi\" della sei corde, quali: Joe Satriani, Steve Vai, Eric Johnson, Steve Morse, Ted Nugent e Ace Frehley.\nAndy Timmons ha inoltre collaborato per Kip Winger, Olivia Newton-John, i The Beach Boys, Alice Cooper, Simon Phillips, e molti altri.\n\u00c8 un chitarrista molto tecnico, con un controllo di dinamica e tecniche espressive quali bending e vibrato comune a pochi altri virtuosi e in grado di spaziare dal jazz alla bossa nova, dal country al metal, dal blues al pop rock senza tralasciare il rock strumentale e il prog rock, che rimangono i generi pi\u00f9 frequenti dei suoi album. Per questo motivo \u00e8 stato pi\u00f9 volte chiamato a collaborare con artisti come Mike Stern, Sidney Carvalho, Martin Miller, Steve Weingart e molti altri ancora.\n\u00c8 stato classificato da una rivista rock giapponese tra i migliori venti chitarristi del mondo.\nIl 24 ottobre 2011 ha registrato \"Andy Timmons Band plays Sgt. Pepper\", un album nel quale Timmons ha rivisitato alcune delle canzoni del famoso album dei The Beatles col solo ausilio di chitarra, basso e batteria.\nNel 2013 entra a far parte assieme al tastierista Steve Weingart ed al bassista Ernest Tibbs della band di Simon Phillips \"Protocol\", con cui ha pubblicato due album di genere progressive rock e fusion.\nStrumentazione.\nAndy Timmon fu endorser per la Kramer Guitars fino ai primi anni '90. Da allora ha utilizzato esclusivamente chitarre Ibanez fino al 2008, da quando invece ha incluso anche delle Fender Telecaster tra la sua strumentazione.\nNel 2004 Ibanez realizza due modelli signature, la AT300 Andy Timmons model e la AT200 (versione economica dell'AT300). Prima di allora esisteva solo un modello a edizione limitata, la AT100, realizzata dal Custom Shop Ibanez. Le sue chitarre montano pickups DiMarzio: Cruiser al manico e al centro, DiMarzio AT1 Custom al ponte. La produzione della AT300 e della AT200 termina nel 2008, ma nel 2009 Ibanez realizza il nuovo modello signature, la AT100CL-SB, riedizione identica della vecchia AT100.\nDurante la sua carriera, Timmons ha utilizzato per lo pi\u00f9 amplificatori valvolari Laney e Marshall. Il chitarrista \u00e8 \"endorser\" per MESA/Boogie e usa testate valvolari \"Stiletto\" e \"Lone Star\". Inoltre, la Xotic ha prodotto per lui una serie limitata di BB Preamp signature; la JHS Pedals produce il pedale distorsione \"The AT\", dedicato, appunto, ad Andy Timmons."}
{"id": "728412", "revid": "66771", "url": "https://it.wikipedia.org/wiki?curid=728412", "title": "Mikhail Fokin", "text": ""}
{"id": "728413", "revid": "339392", "url": "https://it.wikipedia.org/wiki?curid=728413", "title": "Tyrannobalenottero Rex", "text": ""}
{"id": "728416", "revid": "123332236", "url": "https://it.wikipedia.org/wiki?curid=728416", "title": "Cicli Pinarello", "text": "La Cicli Pinarello S.r.l. \u00e8 un'azienda trevigiana produttrice di telai per bici da corsa: dal 2017 la societ\u00e0 appartiene al gruppo L Catterton.\nStoria.\nNel corso degli anni hanno corso su bici Pinarello campioni come Lucien Van Impe, Franco Chioccioli, Mario Cipollini, Jan Ullrich, ma soprattutto Miguel Indurain, vincitore di ben cinque Tour de France consecutivi, quattro dei quali su Pinarello, e due Giri d'Italia.\nDal 1952 venne aperto un negozio a Treviso che permise all'azienda, di carattere artigianale, di diventare uno dei punti di riferimento per tutta la provincia. La ditta venne fondata nel 1952 a Catena di Villorba da Giovanni Pinarello congiuntamente al fratello Carlo Pinarello e inizialmente produceva solamente bici da passeggio, mentre per le bici da corsa ci si appoggiava a produttori esterni.\nDal 1957 si inizi\u00f2 a rifornire di biciclette la Padovani, una squadra ciclista locale. Nel 1967 le bici Pinarello entrarono nel mondo del professionismo con la squadra Mainetti, arrivando nel 1975 alla prima vittoria al Giro d'Italia con Fausto Bertoglio in maglia Jollj Ceramica. Il primo Tour de France vinto \u00e8 nel Tour de France 1988 con Pedro Delgado, che vinse anche la Vuelta nell'anno successivo.\nHanno usato bici Pinarello anche Alessandro Petacchi e Ivan Basso in maglia Fassa Bortolo, Alejandro Valverde e Nairo Quintana in maglia Movistar, ma anche, a partire dal 2010, tutto il Team Sky/Ineos, squadrone britannico vincitore di sette Tour de France in otto anni, con Bradley Wiggins (2012), Chris Froome (2013, 2015, 2016, 2017), Geraint Thomas (2018) ed Egan Bernal (2019), e della Vuelta a Espa\u00f1a 2017 e del Giro d'Italia 2018 ancora con Froome , del Giro d'Italia 2020 con Tao Geoghegan Hart e del Giro d'Italia 2021 con Egan Bernal"}
{"id": "728418", "revid": "70893", "url": "https://it.wikipedia.org/wiki?curid=728418", "title": "Vin Santo Del Chianti classico Occhio di Pernice", "text": ""}
{"id": "728427", "revid": "1699816", "url": "https://it.wikipedia.org/wiki?curid=728427", "title": "Fusa", "text": ""}
{"id": "728429", "revid": "767487", "url": "https://it.wikipedia.org/wiki?curid=728429", "title": "Timbaland &amp; Magoo", "text": "Timbaland &amp; Magoo sono un duo hip hop statunitense formatosi nel 1989 in Virginia e costituito dal produttore discografico e rapper Timothy \"Timbaland\" Mosley e dal rapper Melvin \"Magoo\" Barcliff.\nIl duo ha esordito ufficialmente nel 1997 con l'album \"Welcome to Our World\", da cui \u00e8 stato estratto il singolo \"Up Jumps da Boogie\" (feat. Missy Elliott e Aaliyah)."}
{"id": "728430", "revid": "34119", "url": "https://it.wikipedia.org/wiki?curid=728430", "title": "Taylor Bay", "text": ""}
{"id": "728432", "revid": "1318789", "url": "https://it.wikipedia.org/wiki?curid=728432", "title": "Tesoro, mi si sono ristretti i ragazzi (serie televisiva)", "text": "Tesoro, mi si sono ristretti i ragazzi (\"Honey, I Shrunk the Kids: The TV Show\") \u00e8 una serie televisiva statunitense trasmessa dal 1997 al 2000.\nLa serie riprende la trama dei film Disney \"Tesoro, mi si sono ristretti i ragazzi\", con un diverso cast di attori.\nFilm.\nFilm precedenti la serie:"}
{"id": "728445", "revid": "41851", "url": "https://it.wikipedia.org/wiki?curid=728445", "title": "Dipartimento per i diritti e le pari opportunit\u00e0", "text": ""}
{"id": "728448", "revid": "287204", "url": "https://it.wikipedia.org/wiki?curid=728448", "title": "Federazione Italiana Baseball Softball", "text": "La Federazione Italiana Baseball e Softball (FIBS) si occupa della organizzazione e della promozione del baseball e del softball in Italia. \u00c8 una federazione affiliata al CONI.\nOrganizza tutti i livelli campionati italiani di baseball, il campionato per ciechi e tutti i campionati di softball, sia maschile che femminile.\nGestisce le Squadre Nazionali di baseball e di softball che partecipano ai tornei organizzati dalla World Baseball Softball Confederation, dalla Confederation of European Baseball e dalla European Softball Federation.\nStoria.\nLa FIBS nasce alla fine del 1948 dalla fusione tra la \"Lega Italiana Softball\" e l\"'Associazione Italiana Baseball\".\nIl 29 gennaio 1950 la FIBS si \u00e8 fusa con la \"Lega Italiana Baseball (LIB)\", dando vita alla \"Federazione Italiana Palla a Base (FIPAB)\". Nel 1953 viene riconosciuta dal CONI come federazione aderente e nel 1957 come federazione effettiva. Nel 1970 ha assunto nuovamente la denominazione di \"Federazione Italiana Baseball e Softball (FIBS)\" che \u00e8 la sua attuale denominazione.\nPresidenti.\nElenco dei presidenti dal 1950 ad oggi:\nSegretari generali.\nElenco dei segretari generali dal 1950 ad oggi\nHall of fame del baseball e del softball italiani.\nNel 2005 la FIBS ha deciso di creare la Hall of fame del baseball e del softball italiani per rendere onore a quei giocatori, arbitri, dirigenti, classificatori, tecnici e giornalisti che hanno contribuito all'affermazione del baseball e del softball in Italia. La Hall of Fame \u00e8 gestita da una commissione nominata dal Consiglio Federale che annualmente propone allo stesso i candidati all'elezione nella Hall of Fame."}
{"id": "728451", "revid": "599013", "url": "https://it.wikipedia.org/wiki?curid=728451", "title": "Colli Fiorentini", "text": "Colli Fiorentini \u00e8 una delle sotto-zone di produzione del vino Chianti.\nStoria.\nLa sottozona Colli Fiorentini fu istituita con DM del 31 luglio 1932. Nel corso degli anni \u00e8 cambiata la sua geograf\u00eca fino attualmente a comprendere oltre alle colline immediatamente a est, a sud ed ovest di Firenze, anche parte delle colline del Valdarno, della Val di Pesa e della Valdelsa. tutto il territorio \u00e8 all'interno della provincia di Firenze.\nArea geografica.\nDa nord a sud e da est a ovest sono compresi o parzialmente compresi nel territorio del Chianti Colli Fiorentino i comuni di: Fiesole, Bagno a Ripoli, Pontassieve, Pelago, Rignano sull'Arno, Reggello, Figline e Incisa Valdarno, Firenze, Impruneta, Scandicci, Lastra a Signa, Montelupo Fiorentino, Montespertoli, San Casciano in Val di Pesa, Tavarnelle Val di Pesa, Certaldo, Barberino Val d'Elsa."}
{"id": "728453", "revid": "287204", "url": "https://it.wikipedia.org/wiki?curid=728453", "title": "Charles Willson Peale", "text": "Nella sua vita, prima di scoprire la pittura, fu anche soldato e naturalista e svolse una infinit\u00e0 di attivit\u00e0.\nBiografia.\nTerminate le scuole elementari lavora per un sellaio e raggiunta la maggiore et\u00e0 apre un negozio di selle, ma la sua appartenenza all'organizzazione dei Sons of Liberty lo port\u00f2 ad inimicarsi i Loyalist e fall\u00ec. Poi fu orafo ed in seguito orologiaio. Nel 1760 si trasferisce a Filadelfia e nel 1762 sposa Rachel Brewer (1744-1790) ed insieme avranno dieci figli. \u00c8 durante il soggiorno nella citt\u00e0 della Pennsylvania che apprende le prime nozioni di pittura dal ritrattista John Hesselius e nel 1765 trasferitosi a Boston da John Singleton Copley (1738-1815). Nel 1767 si trasferisce a Londra dove frequenta lo studio Benjamin West divenendo il primo allievo americano di West. Qui impara una pittura molto verista, cruda e povera di immaginazione.\nTornato dopo due anni ad Annapolis Maryland qui insegner\u00e0 la pittura a suo fratello James il quale anche lui diverr\u00e0 un noto pittore. Preso dal suo interesse per il nascente orgoglio americano per l'indipendenza, nel 1776 si trasferisce definitivamente a Filadelfia che dagli indipendentisti era considerata la capitale. Partecipa alla Guerra d'indipendenza americana e partecipa a molte battaglie raggiungendo il grado di Capitano nel 1777. Diventa membro della Convenzione di Filadelfia e della Legislatura di Pennsylvania.\nTerminato il periodo politico si dedica quasi totalmente alla pittura ed al altro suo grande amore: gli studi della Storia Naturale. Questi suoi interessi lo portano ad aprire a Fildadelfia un museo aperto al pubblico, il \"Philadelphia Museum\", che poi verr\u00e0 denominato \"Peale Museum\" e le cui collezioni - soprattutto i ritratti dello stesso Peale e lo scheletro di un mastodonte - saranno poi trasferite a Baltimora. Per questo museo realizza circa duecentocinquanta quadri soprattutto ritratti di personalit\u00e0 americane come Thomas Jefferson, Alexander Hamilton, ma senza dubbio la sua fama \u00e8 legata ai ritratti di George Washington. Il suo primo rittrato a Washington fu in una seduta nel 1772 poi fece altre sei sedute e cos\u00ec da questi sette modelli realizz\u00f2 circa sessanta ritratti di Washington, tra i quali si segnala il George Washington at Princeton del 1779, di cui una delle repliche realizzate negli anni immediatamente successivi - sempre ad opera di Peale - venne venduta nel 2005 per la cifra di 21.300.000 $.\nNel 1791 si risposa per la seconda volta con Elizabeth de Peyster dalla quale avr\u00e0 altri sei figli. Alla morte di questa nel 1804 si risposa di nuovo con una quacchera Hannah More, con la quale crescer\u00e0 i figli avuti dal precedente matrimonio. Oltre alla eredit\u00e0 artistica propria, Peale lascia infatti una tradizione di altri noti artisti oltre al fratello. Nella sua discendenza si contano almeno venti pittori di cui ricordiamo il figlio Rembrandt e il nipote Raphaelle. Nel 1801 organizza la prima spedizione scientifica statunitense. Nel 1805 \u00e8 tra i fondatori della Pennsylvania Academy of Fine Arts.\nFu iniziato in Massoneria negli anni 1770-1780 nella loggia di Rito scozzese antico ed accettato \u201cWilliamsburg\u201d n\u00ba 6, appartenente alla Gran Loggia di Virginia, divenne maestro negli anni 1800-1810."}
{"id": "728459", "revid": "31886", "url": "https://it.wikipedia.org/wiki?curid=728459", "title": "Mot\u00f6rhead (live)", "text": "Mot\u00f6rhead \u00e8 una canzone dell'omonimo gruppo inglese.\n\u00c8 stato pubblicato come singolo nel 1981 in vinile 7\" e per quanto riguarda le classifiche, \u00e8 andato molto meglio della versione originale.\nLa title track fa parte del fortunato e ormaio leggendario album \"live\" No Sleep 'til Hammersmith, che venne registrato durante il tour \"The Short, Sharp, Pain In The Neck Tour\" dei Mot\u00f6rhead, dal 27 al 30 marzo 1981.\nIl 9 luglio 1981 la band si esib\u00ec nel popolare show della BBC Top of the Pops, per supportare l'uscita del singolo.\n\"Mot\u00f6rhead (live)\" \u00e8 inoltre apparsa in molte raccolte non ufficiali della band, come \"All the Aces\" del 1993 e \"Golden Years - The Alternate Versions\" del 1999\nIl singolo raggiunse la posizione numero 6 nelle classifiche inglesi."}
{"id": "728462", "revid": "287204", "url": "https://it.wikipedia.org/wiki?curid=728462", "title": "Motorhead (live)", "text": ""}
{"id": "728467", "revid": "599013", "url": "https://it.wikipedia.org/wiki?curid=728467", "title": "Rufina (sottozona)", "text": "Rufina (per i Toscani \"La R\u00f9fina\") \u00e8 una delle sotto-zone di produzione del vino Chianti.\nStoria.\nFaceva parte gi\u00e0 del primo Decreto del 1932 che fissava i limiti territoriali dell'area di produzione Chianti e delle sue sottozone.\nArea geografica.\nRufina \u00e8 la pi\u00f9 piccola delle sottozone del Chianti con un territorio di 12.483 ha, comprendente (in toto o in parte) i comuni di Dicomano, Londa, Rufina, Pelago e Pontassieve, tutti posti sulle alture a est del capoluogo toscano. Nonostante le piccole dimensioni \u00e8 la terza sottozona per produzione (dopo la Classico e la Colli Senesi) avendo pi\u00f9 del 7% del suo territorio coltivato a vite e iscritto all'Albo del Chianti. Al suo interno si inseriscono le DOC Pomino prodotte nella omonima frazione del comune di Rufina. La sottozona Rufina, insieme alla sottozona Montespertoli, \u00e8 considerata nel Chianti tra quelle disegnate meglio per omogeneit\u00e0 qualitativa dei vini prodotti."}
{"id": "728469", "revid": "97943921", "url": "https://it.wikipedia.org/wiki?curid=728469", "title": "Paradosso di Leontief", "text": "Il Paradosso di Leontief \u00e8 l'espressione con cui viene indicato il risultato paradossale ottenuto dall'economista Wassily Leontief (1906-1999) nel sottoporre a verifica empirica la teoria enunciata nel 1935 da Eli Heckscher e Bertil Ohlin (Teorema di Heckscher-Ohlin).\nIl teorema di Heckscher-Ohlin.\nSecondo questo teorema, ogni paese esporta le merci la cui produzione richiede un impiego relativamente pi\u00f9 intenso (i.e. esclusione dell'inversione delle intensit\u00e0 fattoriali) del fattore della produzione (terra, lavoro, capitale o capacit\u00e0 organizzativa) di cui esso ha una dotazione relativamente pi\u00f9 abbondante, mentre attraverso le importazioni provvede a procurarsi le merci la cui produzione richiede un impiego relativamente pi\u00f9 intenso dei fattori produttivi di cui ha una dotazione relativamente pi\u00f9 scarsa. \nAd esempio, la Cina ha una dotazione rilevante di lavoro, maggiore di quella del Belgio (relativamente pi\u00f9 abbondante: quel relativamente significa un paese in relazione all'altro). Le produzioni che richiedono un impiego del fattore lavoro maggiore rispetto al fattore capitale per qualsiasi quantit\u00e0 prodotta (impiego relativamente pi\u00f9 intenso: relativamente tra i fattori; \u00e8 esclusa l'inversione delle intensit\u00e0 fattoriali) si trasferiranno in Cina, paese che esporter\u00e0 queste produzioni. Il Belgio conoscer\u00e0 questo fenomeno ma con le produzioni che richiedono un impiego relativamente pi\u00f9 abbondante del fattore capitale (nell'ipotesi che il Belgio abbia una dotazione di capitale pi\u00f9 abbondante di quella cinese).\nConclusione teorica riguardante gli USA.\nGli Stati Uniti avrebbero dovuto quindi specializzarsi nell'esportazione di prodotti ad alto contenuto di capitale e basso contenuto di lavoro (detti \"K-intensive\", \"capital-intensive\") disponendo in abbondanza del primo fattore; al contrario, le importazioni avrebbero dovuto privilegiare i prodotti ad alto contenuto di lavoro (detti \"L-intensive\", \"labour-intensive\").\nVerifica empirica di Leontief.\nDal test effettuato da Leontief nel 1951, sulla base della matrice intersettoriale dell'economia statunitense dell'anno 1947 risult\u00f2 invece che gli Stati Uniti importavano prodotti che incorporavano una pi\u00f9 elevata quantit\u00e0 di capitale ed esportavano beni ad elevata intensit\u00e0 di lavoro, con una differenza tra i due valori pari a circa il 30%.\nSpiegazioni del paradosso.\nIl paradosso di Leontief \u00e8 spiegabile sulla base di quattro ragioni:\nSuccessive applicazioni.\nNel 1956 Leontief ripet\u00e9 la sua verifica empirica con i dati del 1951, ed il paradosso si ridusse notevolmente (6% contro il 30% del 1951).\nNegli ultimi 20 anni l'analisi di import-export degli USA ha messo in evidenza, come enunciato dalla teoria di Heckscher-Ohlin, una netta prevalenza (30%) di prodotti K-intensive nelle esportazioni e di prodotti L-intensive nelle importazioni."}
{"id": "728472", "revid": "6923", "url": "https://it.wikipedia.org/wiki?curid=728472", "title": "Locomotiva FS E.554", "text": "La locomotiva E.554 era una locomotiva elettrica a corrente alternata trifase a frequenza ferroviaria delle Ferrovie dello Stato italiane, progettata principalmente per servizio merci. Era previsto anche l'utilizzo per i treni viaggiatori; era infatti dotata di una caldaia a gasolio, per il riscaldamento delle carrozze viaggiatori, in grado di produrre fino a 800\u00a0kg di vapore orari.\nStoria.\nLe E554 sono state l\u2019ultimo e pi\u00f9 perfezionato gruppo di locomotive trifasi per treni merci secondo lo schema meccanico delle locomotive E550. I progettisti delle FS, diretti dall\u2019ing. Giuseppe Bianchi, si avvalsero delle ventennali esperienze maturate nella conduzione e manutenzione di locomotive trifasi e, conformemente agli indirizzi politici del tempo, non utilizzarono brevetti stranieri.\nOltre ad un generale irrobustimento del telaio, l\u2019apparecchiatura che maggiormente fu curata \u00e8 stato il reostato, dotato di adeguata capacit\u00e0 termica e di un vaporizzatore per il raffreddamento della soluzione sodica. Il comparto macchine comprendente i motori di trazione, combinatori, quadro di bassa tensione, ecc. includeva alle due estremit\u00e0 un angusto e spartano posto di manovra per il personale di guida. A differenza delle precedenti locomotive, ove c\u2019era un motore primario ed uno secondario nel collegamento in cascata (in serie), i motori di trazione erano perfettamente uguali e smontabili dall\u2019alto.\nGli avancorpi frontali, pi\u00f9 massicci delle precedenti locomotive trifasi e delle locomotive a 3000 V dell\u2019epoca, contenevano uno il reostato a liquido e l\u2019interruttore invertitore in olio, l\u2019altro i compressori, gli accumulatori e la caldaia a nafta per il riscaldamento del treno (montata solo su alcune unit\u00e0). Le prese di corrente erano quelle classiche a stanghe con archetti isolati mediante bastoni di legno paraffinato. L\u2019asse centrale delle ruote \u00e8 privo di bordino mentre gli assi estremi possono spostarsi trasversalmente per favorire l\u2019iscrizione in curva.\nCon le E554 e le contemporanee E432 per treni viaggiatori si raggiunse l\u2019apice dell\u2019evoluzione tecnica ma fu anche il \u201ccanto del cigno\u201d per la trazione a corrente alternata trifase, in quanto all\u2019orizzonte si era gi\u00e0 profilato il nuovo sistema a 3000 V in corrente continua che caratterizzer\u00e0 le successive elettrificazioni in Italia, fino al recente sistema a 25 kV 50\u00a0Hz applicato alla rete ad alta velocit\u00e0. Dopo le prime elettrificazioni che avevano interessato linee di valico il sistema trifase aveva infatti cominciato a denunciare i propri limiti, tra i quali:\ncomplessit\u00e0 delle linee elettriche di contatto che non consentirono mai di superare la velocit\u00e0 massima di 100\u2013120\u00a0km/h;\nnecessit\u00e0 di una rete elettrica di alimentazione e di gruppi in centrale separati da quelli della rete industriale a 45\u201350\u00a0Hz;\ndifficolt\u00e0 di regolazione della velocit\u00e0 dei rotabili, che avevano poche velocit\u00e0 e fisse;\nuna serie di vincoli progettuali sulla parte meccanica, direttamente mutuata da quella delle locomotive a vapore.\nEccellenti macchine da montagna, le E554 dominarono per quasi 40 anni le linee dei valichi del Nord Italia, assicurando la trazione a treni di tutti i tipi, dal merci al rapido di rango. Oltre alle linee del Frejus e del Brennero, appannaggio di queste locomotive erano anche la Ceva-Savona e la Genova-Ronco Scrivia; per un breve periodo furono assegnate anche alla Cuneo-Ventimiglia.\nGrazie all\u2019ottimo sforzo di trazione dovuto ai suoi cinque assi accoppiati ed alle ruote di piccolo diametro, la E554 era anche un\u2019ottima locomotiva per treni merci, per i quali era utilizzata anche sulle restanti linee elettrificate del Piemonte.\nLe E554 furono infine banco di prova per i primi sistemi di comando multiplo, ideati allo scopo di risparmiare personale, permettendo la guida di pi\u00f9 locomotive dalla sola unit\u00e0 di testa. Alcune macchine furono pertanto attrezzate con differenti sistemi, che vennero sperimentati dai depositi di Genova e Bolzano; le resistenze del personale, per\u00f2, costrinsero ben presto le Ferrovie a rinunciare all\u2019esperimento. Le apparecchiature vennero smontate, ma su alcune unit\u00e0 gli accoppiatori per le condutture di comando rimasero in opera: la E554.174 \u00e8 appunto una di queste.\nLa E554.174 ha lavorato fino alla fine del sistema trifase avvenuta il 25 maggio 1976 con la conversione dell\u2019ultima linea Alessandria-Acqui e la fermata della Centrale di Arquata Scrivia. \u00c8 stata salvata dai volontari dell\u2019associazione \u201cMuseo Ferroviario Piemontese\u201d e, dopo varie peregrinazioni, esposta presso la sede del museo a Savigliano. Nell\u2019ottobre 1994 ha partecipato alle celebrazioni per la millesima locomotiva completa costruita nello stabilimento di Vado Ligure.\nCaratteristiche tecniche.\nParte meccanica.\nLa locomotiva E.554 fu un'evoluzione del progetto della E.550 da cui derivarono successivamente le serie E.551 e E.552. Ne ricalca infatti la stessa impostazione del rodiggio, a tre assi a passo rigido e due assi estremi montati su carrello di tipo italiano, per meglio iscriversi nelle curve. Le ruote anch'esse di piccolo diametro ne facevano una locomotiva adatta ai servizi a bassa velocit\u00e0 per merci pesanti e viaggiatori non veloci.\nAllo stesso modo che nelle E.550 i tre assi erano accoppiati mediante biella e ricevevano il moto dai due motori di trazione per mezzo di una speciale biella articolata con snodi di tipo sferico sulle bielle inclinate dei motori. A differenza delle macchine precedenti il telaio, formato da longheroni in un solo pezzo, alloggiava i motori di trazione in modo che fossero smontabili dall'alto. Questo accorgimento aveva permesso di avvicinare gli assi centrali riducendo il passo rigido della locomotiva.\nLe ruote erano del tipo in uso sulle locomotive a vapore con contrappesi di equilibratura e manovelle a 90\u00b0. L'asse centrale era privo di bordino per una migliore inscrivibilit\u00e0 in curva.\nSul telaio rigido era montata la cassa composta di una cabina centrale che conteneva, oltre ai motori, anche i compressori, le apparecchiature ausiliarie con i relativi quadri elettrici e, separati, i due posti di manovra.\nLa produzione dell'aria compressa necessaria avveniva per mezzo di due compressori elettrici e di uno meccanico azionato da una apposita biella sul primo asse.\nTra i due trolley trovava posto, sul tetto, la coppia di serbatoi dell'aria compressa.\nL'impianto frenante era dotato di freno continuo automatico e freno moderabile con freno a mano azionato da un volantino agente su tre assi.\nParte elettrica.\nLa parte elettrica era costituita da due motori a corrente alternata trifase il cui circuito permetteva il collegamento, in cascata per l'avviamento e la marcia a bassa velocit\u00e0 e, in parallelo, per la marcia alla velocit\u00e0 pi\u00f9 alta. I collegamenti necessari venivano stabiliti mediante un controller a tamburo, mentre un reostato a liquido permetteva di limitare la corrente assorbita all'avviamento. Il liquido, contenuto in un cassone metallico, era composto di una soluzione di acqua e carbonato di sodio.\nL'alimentazione di corrente elettrica avveniva per mezzo di due trolley a stanga montati sul tetto della cabina e sempre in presa contemporaneamente. \nLa protezione di massima corrente e l'interruzione della corrente ai circuiti di trazione avveniva per mezzo di un \"interruttore-invertitore\" in bagno d'olio a comando elettropneumatico con la funzione anche di invertitore di fasi per l'inversione di marcia della locomotiva.\nIl gruppo E.354.\nL'elettrificazione col sistema trifase della ferrovia Bolzano-Merano, avvenuta nel 1934, cre\u00f2 problemi per la trazione a causa del tracciato sinuoso della linea, caratterizzato da curve di piccolo raggio, che limitava pesantemente la circolazione delle locomotive trifasi.\nLe E.554, che il deposito locomotive di Bolzano aveva in dotazione dal 1939, non potevano infatti circolare a pi\u00f9 di senza creare problemi all'armamento e la trazione fu affidata alle E.333 che, essendo prive di passo rigido, potevano viaggiare fino a con un treno di 50 tonnellate.\nConsapevoli che queste locomotive fossero in gran parte dei casi sprecate su questa ferrovia, le FS decisero nel 1936 di modificare sostanzialmente il rodiggio di 10 E.554 portandolo da E a 1C1, creando cos\u00ec un gruppo di locomotive, classificate E.354.001-010, appositamente dedicate alla linea di Merano.\nLa vita di questo gruppo fu per\u00f2 effimera, poich\u00e9 la geometria dell'armamento si dimostr\u00f2 ancora soggetta a deformazioni quando la velocit\u00e0 raggiungeva i .\nLe locomotive a comando multiplo.\nGli studi per l'adozione del comando multiplo sulle E.554 iniziarono nel 1957 per volont\u00e0 del direttore generale delle FS ing. Severo Rissone. Il compito fu assegnato al Servizio Materiale e Trazione di Firenze a cui vennero imposti due vincoli motivati dall'ormai scontata abolizione del sistema trifase, cio\u00e8 l'adozione di un numero limitato di modifiche per contenere i costi e la focalizzazione sul gruppo E.554, la cui relativa modernit\u00e0 lasciava prevedere un maggiore tempo di sopravvivenza rispetto agli altri.\nLa principale difficolt\u00e0 tecnica da superare era costituita dal sistema di comando meccanico del reostato delle locomotive, che mal si prestava a qualsiasi forma di automatismo. Questa difficolt\u00e0 fu dapprima aggirata con la realizzazione del sistema tipo \"Bolzano\", caratterizzato dalla limitazione di essere unidirezionale, a cui segu\u00ec un sistema ibrido che, pur mantenendo il principio ispiratore del precedente, gli aggiungeva la bidirezionalit\u00e0, seguito infine dal sistema tipo \"Ligure\" che eliminava tutti i vincoli dei precedenti permettendo inoltre il comando multiplo di locomotive trifasi di gruppi eterogenei.\nIl sistema \"Bolzano\".\nLa prima sperimentazione fu realizzata su una coppia di locomotive del deposito di Bolzano installando un secondo reostato sulla locomotiva che fungeva da pilota, in sostituzione di quello della locomotiva pilotata che rimaneva quindi inutilizzato. La sincronizzazione dei reostati avveniva in modo automatico per il principio dei vasi comunicanti e non richiedeva la modifica del sistema di comando meccanico esistente. Per realizzare un comando multiplo bidirezionale sarebbe stato necessario equipaggiare nello stesso modo entrambe le locomotive, ma per semplicit\u00e0 di sperimentazione questo intervento non venne attuato, preferendo rendere operativo il comando multiplo in una sola direzione di marcia e costringendo a disabilitare la seconda locomotiva e ad usare unicamente quella di testa nella direzione opposta.\nContemporaneamente fu sviluppato un dispositivo per la sincronizzazione dei reostati basato sull'adozione di piccoli motori elettrici, facilmente comandabili a distanza, ma il sistema, rivelatosi non sufficientemente affidabile e di messa a punto troppo delicata, fu abbandonato a favore del precedente, che diede buoni risultati nonostante la limitazione dell'unidirezionalit\u00e0. D'altra parte quest'ultima non costituiva un inconveniente grave sulla linea Bolzano-Brennero che, caratterizzata da forte acclivit\u00e0 solo in una direzione, richiedeva la doppia trazione solo nel senso sud-nord.\nL'attrezzamento con il comando multiplo tipo \"Bolzano\" fu realizzato tra il 1958 e il 1959 su 16 locomotive del deposito di Bolzano, che vennero cos\u00ec a formare 8 coppie fisse con le seguenti numerazioni di servizio:\ndove compaiono la locomotiva pilota seguita dalla locomotiva pilotata.\nOltre ai benefici apportati nell'utilizzazione del personale di macchina, l'adozione del comando multiplo sulla linea del Brennero comport\u00f2 anche un aumento delle prestazioni rispetto alle locomotive in doppia trazione normale, facendo decadere le riduzioni imposte per limitare il rischio di rottura degli organi di aggancio a seguito di possibili cattive intese tra i macchinisti. Per esempio tra Bressanone e Brennero, che era la tratta pi\u00f9 acclive della linea, una coppia di E.554 a comando multiplo poteva trainare un treno di 665 tonnellate contro le 600 di una coppia normale e con due E.554 in comando multiplo da Bolzano e una terza aggiunta in spinta a Bressanone, si poteva raggiungere Brennero con un convoglio di 955 tonnellate a contro le 900 tonnellate di una tripla trazione normale.\nLe 16 locomotive E.554 a comando multiplo del deposito di Bolzano fecero servizio sulla linea del Brennero, senza denunciare anomalie degne di nota, fino alla primavera del 1965, quando l'elettrificazione in corrente trifase venne sostituita dalla corrente continua a .\nCaratteristiche del sistema \"Bolzano\".\nCome gi\u00e0 detto il comando multiplo tipo \"Bolzano\" era di tipo unidirezionale: la locomotiva pilota non poteva infatti essere comandata dalla locomotiva pilotata e quindi, quando quest'ultima si trovava in testa al treno, la locomotiva pilota doveva essere disabilitata. Nel caso della ferrovia del Brennero questo implicava che le coppie di locomotive fossero obbligatoriamente orientate con la locomotiva pilota verso monte, cio\u00e8 verso la stazione di Brennero.\nOltre alle normali condotte dei freni, le locomotive erano accoppiate dal lato della cabina posteriore per mezzo di:\nLa necessit\u00e0 di collegare i cavi a media tensione per mezzo di morsettiere rendeva semipermanente l'accoppiamento delle locomotive, che erano scindibili solamente in deposito.\nSul posto di manovra anteriore della locomotiva pilota erano ripetuti i principali strumenti di misura e di segnalazione della locomotiva pilotata, in modo che il macchinista avesse sotto controllo il carico elettrico di entrambe le unit\u00e0.\nCompletava l'allestimento una passerella che consentiva, anche in corsa, l'accesso del personale di macchina alla locomotiva pilotata in caso di necessit\u00e0.\nIl sistema ibrido.\nNell'estate del 1958 fu presa la decisione di attrezzare col comando multiplo tipo \"Bolzano\" anche 16 locomotive E.554 del deposito di Rivarolo Ligure per formare 8 coppie da utilizzare sulle linee dei Giovi. La decisione suscit\u00f2 parecchie perplessit\u00e0 perch\u00e9, diversamente dal Brennero, l'unidirezionalit\u00e0 del sistema avrebbe causato pesanti limitazioni sulla rete ferroviaria ligure, caratterizzata da linee con acclivit\u00e0 in entrambi i sensi o disposte a triangolo.\nDopo l'allestimento della prima coppia di locomotive E.554.061+E.554.040, che usc\u00ec dalle officine del deposito di Rivarolo all'inizio di settembre con un equipaggiamento del tutto simile a quello adottato a Bolzano, il Capo Divisione del Compartimento FS di Genova ingegner Alberto Antonucci prese autonomamente la decisione di sperimentare sulla coppia successiva una soluzione per eliminare l'inconveniente dell'unidirezionalit\u00e0. La modifica al sistema tipo \"Bolzano\" consisteva nell'aggiunta di un servocomando pneumatico sul reostato della locomotiva pilota E.554.053 e di un rubinetto di comando sulla locomotiva pilotata E.554.006, in modo da dare a quest'ultima la possibilit\u00e0 di comandare l'altra.\nSempre su iniziativa dell'ingegner Antonucci, che mirava a realizzare un sistema di comando multiplo che consentisse la totale intercambiabilit\u00e0 delle locomotive, la E.554.005 fu equipaggiata sperimentalmente con un sistema pneumatico di comando del reostato in sostituzione di quello meccanico dell'allestimento normale. Questa modifica, a cui si aggiunse successivamente quella della E.554.109, pose le basi del futuro comando multiplo tipo \"Ligure\".\nIl programma stabilito inizialmente prosegu\u00ec con la terza coppia E.554.131+E.554.049 che per\u00f2, visti i lusinghieri risultati delle sperimentazioni sulla coppia ibrida E.554.053+E.554.006 e sulla E.554.005, fu l'ultima di tipo \"Bolzano\". Durante l'allestimento delle coppie restanti vennero introdotti tutti i perfezionamenti via via raggiunti, portando le locomotive a comando multiplo attrezzate dal deposito di Rivarolo Ligure ad assumere caratteristiche piuttosto eterogenee, tutte per\u00f2 basate sul principio ispiratore del sistema \"Bolzano\", che prevedeva l'installazione sulla locomotiva pilota di entrambi i reostati occorrenti alle due macchine.\nL'attrezzamento delle macchine di Rivarolo Ligure, realizzato tra il 1958 e il 1959, port\u00f2 all'allestimento di 8 coppie fisse con le seguenti numerazioni di servizio:\ndove compaiono la locomotiva pilota seguita dalla locomotiva pilotata.\nCaratteristiche del sistema ibrido.\nIl cosiddetto sistema \"ibrido\" differiva dal tipo \"Bolzano\" per i seguenti dispositivi, che permettevano di ottenere la bidirezionalit\u00e0 del comando multiplo:\nSperimentazioni e varianti a Bussoleno.\nAnche la linea Torino-Modane, con la lunga e ripida rampa che da Bussoleno sale al culmine della galleria del Fr\u00e9jus e la meno lunga ma altrettanto acclive rampa che sale da Modane, risultava poco adatta al comando unidirezionale tipo \"Bolzano\". Per questo motivo verso la fine del 1958 inizi\u00f2 presso il deposito di Bussoleno una sperimentazione finalizzata alla realizzazione di un comando multiplo bidirezionale, ottenuto equipaggiando con il doppio reostato entrambe le locomotive della coppia, sviluppando cio\u00e8 l'idea scartata a Bolzano, dove la bidirezionalit\u00e0 non era un requisito essenziale.\nLe macchine prescelte, E.554.151 e 159, furono equipaggiate ciascuna con due reostati mantenendo l'originale comando meccanico. Le modifiche sull'impianto di interconnessione tra le macchine richiesero l'aggiunta di ulteriori segnali a bassa tensione rispetto all'allestimento unidirezionale, che trovarono posto nella coppia di cavi mobili gi\u00e0 esistenti, mentre fu necessario raddoppiare il numero dei conduttori a media tensione attestati sulle morsettiere per il collegamento dei reostati con i motori.\nNonostante i risultati pratici pienamente soddisfacenti, l'esperimento non ebbe seguito probabilmente a causa del costo decisamente superiore a quello degli altri sistemi. Le due macchine furono quindi trasferite al deposito di Rivarolo Ligure dove vennero disaccoppiate e riutilizzate per realizzare 2 delle 8 coppie ibride gi\u00e0 previste.\nNel 1959 furono trasferite da Rivarolo Ligure a Bussoleno le coppie \"ibride\" E.554.053+E.554.006 ed E.554.173+E.554.137, che restarono in servizio sulla Torino-Modane fino alla conversione in corrente continua avvenuta nella primavera del 1961.\nPer risolvere, almeno parzialmente, alcuni inconvenienti di esercizio causati dalla risposta pi\u00f9 lenta del sistema pneumatico rispetto a quello meccanico, fu deciso di montare sulle locomotive pilota di Bussoleno (E.554.053 e 173) un dispositivo che consentisse al macchinista di selezionare per mezzo di una leva in cabina, chiamata scherzosamente \u00abil cambio\u00bb, il sistema meccanico unidirezionale o il sistema pneumatico bidirezionale. In pratica il percorso da Bussoleno a Modane avveniva dal banco di manovra tradizionale della locomotiva pilota in modalit\u00e0 meccanica, mentre al ritorno il macchinista \u00abazionava il cambio\u00bb e passava sulla locomotiva pilotata utilizzando il comando multiplo in modalit\u00e0 pneumatica.\nIl sistema \"Ligure\".\nL'ingegner Antonucci, contemporaneamente allo sviluppo del sistema ibrido, diede l'avvio alla sperimentazione di un'alternativa con reostato ad azionamento completamente pneumatico, con l'obiettivo finale di realizzare un sistema di comando multiplo che eliminasse tutte le limitazioni fino ad allora presenti e consentisse la totale intercambiabilit\u00e0 delle locomotive.\nLa sperimentazione venne condotta per alcuni mesi facendo circolare da sola la locomotiva E.554.005 allo scopo di concentrarsi unicamente sulla messa a punto del comando pneumatico del reostato espressamente installato in sostituzione di quello meccanico, quindi la macchina fu accoppiata alla E.554.109, equipaggiata allo stesso modo, per valutare concretamente le prestazioni della coppia in comando multiplo. I risultati positivi ottenuti nel 1959 dimostrarono sul campo la piena affidabilit\u00e0 del sistema, sancendo cos\u00ec la maturit\u00e0 per l'applicazione generalizzata del comando multiplo tipo \"Ligure\". Segu\u00ec il progetto definitivo che comport\u00f2 la scelta finale dei componenti pneumatici, l'aggiunta dei dispositivi per la correzione rapida degli eventuali squilibri tra le locomotive e del comando a distanza dei trolley della seconda locomotiva. Fu infine studiato e realizzato un sistema di comando e controllo esteso a tutti i servizi ed adatto anche per altri gruppi di locomotive trifasi\nDurante la messa a punto delle E.554.005 e 109 furono attrezzate a scopo sperimentale, con lo stesso tipo di comando multiplo, anche due E.551 del deposito di Savona, gi\u00e0 dotate in origine del reostato a comando pneumatico, ottenendo risultati pienamente soddisfacenti che portarono poi all'allestimento di altre quattro macchine dello stesso tipo.\nA seguito dei risultati positivi ottenuti sia con le E.554 che con le E.551 si decise inoltre di estendere l'applicazione del comando multiplo tipo \"Ligure\" anche alle macchine veloci, attrezzando nei primi mesi del 1960 due locomotive E.333, quattro E.431 e una E.432, che diedero ottimi risultati anche nell'utilizzo promiscuo, confermando cos\u00ec praticamente la completa intercambiabilit\u00e0 delle macchine.\nL'indiscusso successo del comando multiplo tipo \"Ligure\" fece prendere in considerazione l'idea di adottarlo come equipaggiamento di normale dotazione per tutte le locomotive trifasi, escludendo solo i tipi pi\u00f9 antiquati ed in pratica venne disposta la trasformazione di altre otto E.431, quattro E.432 e la conversione delle dodici locomotive gi\u00e0 a comando multiplo rimaste al deposito di Rivarolo Ligure, come pure l'aggiornamento con i componenti definitivi dei prototipi delle due E.551 e delle E.554.005 e 109. Questo programma fu per\u00f2 realizzato solo parzialmente.\nPer quanto riguarda le E.554, tra il 1959 e il 1962 furono attrezzate ex novo o trasformate in tipo \"Ligure\" le seguenti unit\u00e0 del deposito di Rivarolo Ligure:\nnon fu invece trasformata la E.554.083 (ex pilotata di tipo ibrido), che rimase cos\u00ec scompagnata.\nNel 1962 le E.554.162 e 179 furono trasferite a Bolzano, dove i tecnici del deposito locale introdussero un perfezionamento per migliorare la regolazione durante la fase di avviamento. Le due locomotive tipo \"Ligure\" fecero servizio per circa due anni sulla linea del Brennero, alternandosi nei turni con le macchine locali tipo \"Bolzano\".\nCaratteristiche del sistema \"Ligure\".\nIl comando multiplo tipo \"Ligure\", al pari dei tipi \"Bolzano\" e ibrido, manteneva la regolazione ad anello aperto, ma presentava peculiarit\u00e0 che si discostavano fortemente dai precedenti e lo rendevano completamente bidirezionale:\nLa fine delle E.554 a comando multiplo.\nCon l'eliminazione della trazione trifase nel nodo di Genova, tra l'aprile 1963 e il marzo 1964 le E.554 a comando multiplo di Rivarolo Ligure furono trasferite ai depositi di Savona e Bolzano. Con questo spostamento Bolzano divenne il deposito con la maggiore concentrazione di macchine a comando multiplo e fu anche quello dove questo tipo di macchine oper\u00f2 pi\u00f9 intensivamente e pi\u00f9 a lungo.\nLa successiva eliminazione del trifase dalla linea del Brennero, con il trasferimento delle E.554 di Bolzano ai depositi della rete ligure-piemontese, avvenuto in diversi scaglioni tra aprile e settembre 1965, segn\u00f2 di fatto l'inizio del rapido tramonto del comando multiplo. In questa occasione il comando multiplo unidirezionale fu definitivamente dismesso e 8 locomotive di questo tipo furono subito accantonate in attesa di demolizione. Considerata poi la sovrabbondanza di macchine che si era venuta a creare presso il deposito di Savona, furono dismesse anche diverse locomotive con comando multiplo tipo \"Ligure\" non pi\u00f9 in buone condizioni, giungendo alla fine del 1965 ad una consistenza di E.554 effettivamente utilizzabili in comando multiplo inferiore alla decina.\nConservazione museale.\nSono ancora esistenti due esemplari di E.554:"}
{"id": "728474", "revid": "1232112", "url": "https://it.wikipedia.org/wiki?curid=728474", "title": "Giuseppe Anatrelli", "text": "Biografia.\nFormatosi alla scuola della rivista e della filodrammatica (interpretando quasi sempre ruoli brillanti), Anatrelli esord\u00ec in giovane et\u00e0 nei teatri della sua citt\u00e0 durante gli anni della guerra dove interpret\u00f2 le burlette, melodramma in vernacolo molto in voga in quegli anni, riprese dalla pochade francese.\nIl teatro.\nDal 1946 al 1954 fece parte della compagnia teatrale di Eduardo De Filippo e interpret\u00f2, tra le altre, la commedia \"Miseria e nobilt\u00e0\" il 2 ottobre 1953. Dopo l'esperienza del Teatro Comico accanto ai fratelli Titina e Peppino De Filippo, Anatrelli lavor\u00f2 negli anni sessanta insieme con il concittadino Guido Mazzella; nel frattempo venne chiamato per piccoli ruoli cinematografici.\nCinema.\nIl primo ruolo di una certa consistenza sul grande schermo gli fu offerto nel 1975 da Bruno Gaburro per la pellicola \"Il letto in piazza\"; la consacrazione arriv\u00f2 nello stesso anno con l'interpretazione dell'arrivista e ruffiano geometra Luciano Calboni nei primi tre film della saga fantozziana: \"Fantozzi\" (1975), \"Il secondo tragico Fantozzi\" (1976) e \"Fantozzi contro tutti\" (1980).\nPoche, e con fortuna alterna, le altre apparizioni di Anatrelli: partecip\u00f2 a film che ebbero un certo successo come \"Detenuto in attesa di giudizio\" (1971) di Nanni Loy, \"La donna della domenica\" (1975) di Luigi Comencini, \"Tre tigri contro tre tigri\" (1977) di Steno e Sergio Corbucci e \"Figlio mio sono innocente!\" (1978) di Carlo Caiano, nonch\u00e9 agli sceneggiati televisivi \"Il marsigliese\" (1975), ove interpret\u00f2 il ruolo di Pascalino Agnone, camorrista napoletano, \"Storie della camorra\" (1978) e \"L'eredit\u00e0 della priora\" (1980), entrambi trasmessi su Rete 1.\nLa morte.\nGiuseppe Anatrelli mor\u00ec improvvisamente nella notte del 25 ottobre 1981, all'et\u00e0 di 56 anni, a causa di un infarto, nella sua casa di Napoli di viale Colli Aminei, dove viveva insieme con la sorella. Riposa nel cimitero di Miano, alle porte di Napoli.\nNel film \"Fantozzi subisce ancora\" (1983), il personaggio di Calboni venne affidato a Riccardo Garrone, per poi essere definitivamente accantonato nei successivi film dedicati al celebre ragioniere."}
{"id": "728498", "revid": "767487", "url": "https://it.wikipedia.org/wiki?curid=728498", "title": "Commediasexi", "text": "Commediasexi \u00e8 un film del 2006, diretto da Alessandro D'Alatri.\nIl film \u00e8 stato distribuito il 15 dicembre 2006.\nTrama.\nL'onorevole Massimo Bonfili, marito e padre di due gemelle, ha una relazione clandestina con la starlette e infermiera sexy Martina Brandi del programma televisivo \"La Trottola\".\nL'onorevole si sta occupando di una legge sulla famiglia, motivo per cui \u00e8 sempre dal cardinale a chiedere consiglio. Tuttavia un giorno scopre che girano delle voci che lo incriminerebbero della sua relazione segreta, che distruggerebbe la sua vita e carriera, quindi porta la famiglia in Francia per una vacanza e \"affida\" la sua amante al fidato autista Mariano, che si finger\u00e0 anche lui a Parigi con l'onorevole per non farsi scoprire dalla moglie Dora.\nMariano segue Martina durante il lancio del suo film, il che lo porter\u00e0 ad apparire sui giornali di gossip, che faranno scoprire a Dora, la moglie, l'amicizia molto intima nata tra suo marito e la neo-attrice, il che causer\u00e0 il suo ricovero in ospedale e una profonda crisi familiare.\nAnche Bonfili rientra in Italia dopo la scoperta che il suo autista \u00e8 finito sui giornali. In casa dell'onorevole Bonfili la convivenza familiare sta peggiorando, mentre anche sua moglie, Pia, ha una relazione segreta con il cuoco del corso di cucina che sta frequentando.\nA Natale Dora, i suoi genitori e i due figli stanno festeggiando da soli, quando arrivano i personaggi dello spettacolo collaboratori di Martina, e anche lei stessa. Si presenta pure Mariano, che risolver\u00e0 la crisi familiare tra i due. Invece Pia confessa a Massimo Bonfili la sua relazione segreta e caccia di casa il marito; questi, avendo chiesto consiglio al cardinale, viene mandato in un monastero.\nPia convive a casa con il cuoco amante mentre la famiglia di Mariano \u00e8 alla fine ristabilita ed \u00e8 diventata amica di Martina e dei suoi collaboratori, con cui festeggeranno Capodanno."}
{"id": "728499", "revid": "1564499", "url": "https://it.wikipedia.org/wiki?curid=728499", "title": "Geografia della Campania", "text": "La geografia della Campania illustra le caratteristiche geografiche della Campania, regione dell'Italia.\nDati generali.\nDai golfi di Gaeta, di Napoli, di Policastro e di Salerno fino alle pi\u00f9 notevoli elevazioni dell'Appennino campano, la Campania si estende su di un territorio morfologicamente molto vario. Confina a nord con il Lazio e il Molise; a est con la Puglia e la Basilicata con la quale confina anche a sud; a ovest con il Mar Tirreno.\nZone.\nDal punto di vista fisico, la regione della Campania pu\u00f2 essere divisa in due zone: una montuosa ed una pianeggiante:\nPertanto la zona piana si suddivide nelle pianure: di Sessa Aurunca, bagnata dal fiume Garigliano; di Capua, la pi\u00f9 ampia, percorsa dal fiume Volturno; di Napoli, che circonda il Vesuvio, uno dei principali vulcani italiani; dell'agro nocerino-sarnese a ridosso dei Monti Lattari; di Paestum che si apre sul golfo di Salerno ed \u00e8 bagnata dai fiumi Sele, Calore Lucano e Tanagro; dell'Alento che occupa una stretta porzione tra il Monte Stella e il Monte Gelbison.\nCoste.\nLe coste della Campania sono alte e frastagliate e in pianura basse e sabbiose.\nFiumi.\nI fiumi principali sono: il Volturno, che bagna Capua e si getta nel golfo di Gaeta; il Sele, che sbocca nel Golfo di Salerno; il Garigliano, che scorre lungo il confine con il Lazio e sbocca nel golfo di Gaeta e l'Ofanto, che nasce in Irpinia e sfocia nel Mare Adriatico."}
{"id": "728503", "revid": "1782831", "url": "https://it.wikipedia.org/wiki?curid=728503", "title": "Giga delle Quattro Province", "text": "La giga \u00e8 un'antica danza delle Quattro Province.\nNe estono due versioni: la giga a due, con un cavaliere e due dame, e la giga a quattro, con due cavalieri e quattro dame. Sono danze a coreografia fissa, con piccole varianti locali ma sostanzialmente conosciute con uno stesso schema su tutto il territorio delle quattro province.\nSono balli \"a richiesta\"; un tempo, quando i balli erano a pagamento, un ballerino chiedeva ai suonatori uno di questi balli e il ballo era suo, cio\u00e8 lo faceva con le donne che aveva invitato e tutti i presenti rimanevano a guardarli. Lo scopo era di mostrare la propria bravura e mostrare le belle ragazze che acconsentivano al ballo.\nSe non venivano chieste gighe la serata passava senza che i suonatori ne eseguissero. Oggi si assiste all'esecuzione di gighe dove terzetti di ballerini incolonnati riempiono tutta la sala.\nGiga a due.\nLa giga a due \u00e8 ballata da un cavaliere con due dame.\nCome quasi tutti i balli coreografici e di cerchio delle quattro province, la giga a due \u00e8 composta da 3 coppie di balletti.\nIl cavaliere esegue balletti con entrambe le dame, alternati a \"giri di braccia\". Prevede all'inizio ed alla fine della danza un saluto ai musicisti.\nGiga a quattro.\nLa formazione di partenza vede disposti su una linea davanti ai musicisti un quintetto composto da due donne, il cavaliere, le altre due donne che si tengono tutti per mano. Dopo il saluto ai musicisti, 4+4 passi, il cavaliere che \"porta\" si gira verso la donna di sinistra, le altre si dispongono a croce e solo in questo momento entra nella formazione il secondo cavaliere che va a posizionarsi alle spalle del primo. Vi sono sempre tre coppie di balletti, in cui i cavalieri danzano con tutte le dame a turno, e due giri di braccia che coinvolgono ovviamente tutte e quattro le ballerine. Per la chiusura sull'ultimo balletto, i cavalieri vanno a prendere le dame con cui non hanno cominciato il ballo e ridisponendosi in linea chiudono col saluto ai musicisti.\nViene danzata con varianti locali specifiche delle diverse vallate.\nAscolta la giga a quattro\nPasso delle Quattro Province.\nIl passo delle Quattro Province, che esiste con questa struttura solo in questa zona, da' il caratteristico movimento a queste danze e viene usato sia per il saluto ai musicisti che per i balletti, mentre il \"giro di braccia\" \u00e8 fatto con un passo normale. Composto di tre appoggi, il primo lungo (in levare) e gli altri due corti con rimbalzo, obbliga a staccare velocemente i piedi da terra e d\u00e0 la possibilit\u00e0 ai ballerini di muoversi, come spesso succede, su terreni disagevoli come selciati, prati, vie, cortili.\nLa velocit\u00e0 delle musiche e la difficolt\u00e0 del passo richiedono discrete doti atletiche e di coordinazione, che rendono questo repertorio molto apprezzato dai bravi danzatori e discretamente conosciuto anche all'estero, in particolare in Francia.\nCome tutte le danze di questa zona viene suonata da una coppia di suonatori con piffero e fisarmonica."}
{"id": "728505", "revid": "1543377", "url": "https://it.wikipedia.org/wiki?curid=728505", "title": "Geografia della Basilicata", "text": "La Geografia della Basilicata illustra le caratteristiche geografiche della Basilicata, regione dell'Italia.\nCaratteri originali e idrografia.\nLa Basilicata confina a nord con la Puglia; ad est con il mar Ionio; ad ovest con la Campania; a sud con la Calabria. Si affaccia a ovest sul Mar Tirreno nel Golfo di Policastro; e a sud sul Mar Ionio, nel Golfo di Taranto.\nOccupa i bacini dei principali fiumi appenninici che sfociano nel Golfo di Taranto: il Bradano, il Basento, il Cavone, l'Agri, il Sinni, di regime irregolare.\nOrografia.\nL'Appennino lucano, dal quale dipende anche il tozzo promontorio del Cilento (in provincia di Salerno), si estende dalla Sella di Conza al Passo dello Scalone (744 m) ed \u00e8 delimitato dai fiumi Sele ad ovest, Ofanto a nord, Bradano ad est; dal Golfo di Taranto a sud-est; dal Mar Tirreno a sud ovest e dalla piana di Sibari a sud.\nIl comprensorio dei monti Pennone (1.508 m), Marzano e Paratiello \u00e8 suddiviso tra la regione campana e quella lucana. Subito ad est s'innalza il Gruppo del Monte Santa Croce (1.407 m), Monte Pierno, Monte Caruso, Costa Squadra. Oltre la fiumara di Atella - emissaria del fiume Otranto - \u00e8 il Monte Vulture (1.326 m), ultima manifestazione vulcanica della penisola italiana.\nPi\u00f9 a sud, intorno all'abitato di Potenza, si ergono in altopiano i Monti Li Foj, con la vetta pi\u00f9 alta che arriva a toccare i 1.365 mt.\nIl pianoro del lago del Pantano di Pignola annuncia i primi contrafforti del vasto ed articolato sistema montuoso dei Monti della Maddalena, vera ossatura centrale dell'Appennino lucano. Questi ultimi si suddividono in due catene principali che, aprendosi a ventaglio in direzione nord-ovest/sud-est, delimitano l'alta valle del fiume Agri. Pi\u00f9 spostate ad est, e di nuovo con direzione nord-ovest/sud-est, troviamo la Montagna del Caperino (1.455 m), il Monte dell'Impiso e le caratteristiche guglie delle Dolomiti lucane.\nIn questa parte dell'Appennino le altitudini crescono con il Monte Volturino (1.836 m), il Monte Pierfaone (1.737 m) ed il Monte della Madonna di Viggiano (1.727 m).\nA delimitazione dell'alta valle del fiume Agri si ergono l'imponente massiccio del Sirino (2.005 m) e il dente calcareo del monte Raparo (1.761 m), da alcuni studiosi considerati come estreme propaggini meridionali del gruppo della Maddalena.\nTra questi due massicci - e prima delle alte vette del Pollino - svettano ripide e solitarie le due cime gemelle del monte Alpi (1.900 m); poco pi\u00f9 a sud sono quelle del monte La Spina (1.652 m) e del monte Zaccana.\nIl massiccio del Pollino, cuore dell'omonimo parco nazionale, comprende alcune tra le maggiori cime dell'Appennino meridionale: monte Pollino (2.248 m), serra delle Ciavole (2.130 m e 2.127 m), serra di Crispo (2.054 m). Su queste vette, impervie e maestose, corre il confine tra la regione lucana e quella calabrese.\nIl resto della regione \u00e8 costituita da un altopiano aspro e sassoso. L'unica pianura presente nella regione \u00e8 quella detta Piana di Metaponto, che \u00e8 una pianura di tipo alluvionale e comprende i bacini di tutti i fiumi lucani che sfociano nel mar Ionio. \nLe coste sono basse e sabbiose sul Mar Ionio; alte e ripide sul Mar Tirreno.\nClima e subaree ambientali.\nIl clima della regione \u00e8 influenzato da tre fattori che determinano altrettante diversit\u00e0 climatiche, inquadrabili nella disposizione geografica della regione, influenzata dai tre mari Ionio, Adriatico, Tirreno. \nNel primo caso, che comprende la fascia costiera del Metapontino sino alla prima collina a ridosso di essa, sono presenti inverni miti, estati secche e scarse precipitazioni durante l'anno (meno di 500\u00a0mm); nel secondo caso invece, che comprende la parte orientale della regione, si osserva un clima semi-continentale con notevoli escursioni termiche sia diurne che stagionali, con piovosit\u00e0 pi\u00f9 accentuata (intorno ai 600\u2013700\u00a0mm) e un inverno pi\u00f9 freddo mentre l'estate \u00e8 secca e caldissima con punte anche di 45\u00b0. L'influenza tirrenica fa parte del terzo fattore climatico, comprendente la parte occidentale della Basilicata sino alla Val d'Agri, con inverni miti sulle coste, mentre sulle montagne si registrano temperature molto rigide ed estati ventose, le precipitazioni sono abbondanti e suddivise equamente durante tutto l'anno (1.500\u00a0mm con punte di 2.000\u00a0mm). \nInfine l'ultimo fattore \u00e8 quello dell'altimetria\u02d0 infatti dai 600 metri sul mare in poi si ha un clima continentale con inverni molto rigidi ed estati fresche e spesso piovose (800-1.000\u00a0mm annui). Frequenti nevicate invernali sono presenti sia sulla parte montana della regione che su quella dell'alta collina.\nIn base agli \"habitat\", invece, la Basilicata pu\u00f2 essere suddivisa in 5 subaree: \nQueste diversificazioni geografiche si esprimono anche in una peculiare biodiversit\u00e0.\nIn Basilicata, Matera, con le sue case antiche \u00e8 patrimonio dellUNESCO."}
{"id": "728509", "revid": "1573940", "url": "https://it.wikipedia.org/wiki?curid=728509", "title": "Agapornis fischeri", "text": "L'inseparabile di Fischer (Agapornis fischeri ) \u00e8 una specie di uccello appartenente alla famiglia dei pappagalli, genere \"Agapornis\". Fu scoperto la prima volta alla fine del 1800, ed allevato in cattivit\u00e0 la prima volta nel 1926 negli Stati Uniti. Deve il nome all'esploratore tedesco Gustav Fischer.\nDescrizione.\nCome tutti gli inseparabili, anche gli Agapornis fischeri sono alti circa 15\u00a0cm e pesano circa 40 grammi. La femmina \u00e8 uguale al maschio poich\u00e9 la razza non presenta segni di dimorfismo sessuale.\nNella variet\u00e0 ancestrale o naturale il piumaggio \u00e8 prevalentemente verde, pi\u00f9 scuro sulle ali e pi\u00f9 chiaro sul petto. la testa invece \u00e8 arancione-pesca intenso sul davanti e tendente al marroncino sulla nuca.\nIl becco \u00e8 rosso acceso negli esemplari adulti, pi\u00f9 chiaro nei giovani. Gli occhi neri sono contornati da un anello di pelle nuda bianca, detto \"anello perioftalmico\". \nInfine, le piume del groppone (cio\u00e8 del sopra-coda) sono blu scuro.\nSono state riprodotte molte altre forme attraverso gli incroci in cattivit\u00e0.\nTra esse l'apprezzata \"Lutino\" con corpo giallo-sole, testa e collo pesca-arancio e becco rosso. Esiste, infine, una variante di Fischer nei toni del verde azzurro, detta \"Fischer Blu\". Ha corpo verde azzurro, testa e collo bianchi, becco color pesca e groppone blu scuro.\nSebbene abbiano spiccata intelligenza non parlano.\nDistribuzione e habitat.\nSono originari delle nazioni africane del Kenya e della Tanzania dove vivono in colonie tra i 1.000 e i 1.700 metri di quota.\nLa specie \u00e8 a rischio di estinzione. Questo rende ancora pi\u00f9 necessario assicurarsi che l'esemplare che si desidera acquistare sia nato in un allevamento e non sia stato violentemente e illegalmente strappato alle sue abitudini ed al suo habitat naturale.\nGli esemplari nati in cattivit\u00e0, gi\u00e0 abituati alla presenza dell'uomo, si presentano solitamente affettuosi, socievoli e adatti alla vita domestica. Ci\u00f2 li rende i pi\u00f9 diffusi pappagalli da compagnia dopo le cocorite.\nRiproduzione.\nGli \"Agapornis fischeri\" covano, da una a due volte, nel periodo da maggio a giugno. La cova ha una durata di 22-23 giorni, e d\u00e0 dalle 3 alle 6 uova.\n\u00c8 indispensabile che gli uccelli si bagnino spesso durante la cova poich\u00e9 l'alto tasso di umidit\u00e0 garantisce la schiusa.\nI piccoli usciranno dal nido verso tra il 35\u00ba e il 38\u00ba giorno. In libert\u00e0 costruiscono il nido in colonie di pi\u00f9 elementi nelle cavit\u00e0 di grossi arbusti. In cattivit\u00e0 foderano di rami di salice o di fili d'erba dei semplici nidi a scatola.\nBiologia in libert\u00e0 e in cattivit\u00e0.\nSono uccelli estremamente adattabili tanto che, data la massiccia e prolungata importazione nonch\u00e9 la diffusa abitudine di abbandonare gli animali, se ne sono avvistate colonie inselvatichitiche in varie citt\u00e0.\nPossono vivere liberi all'interno di una stanza, purch\u00e9 si renda evidente la presenza del vetro delle finestre. In caso contrario \u00e8 frequente che gli uccelli vi sbattano contro, ferendosi. Si adattano anche alla vita in una voliera o gabbia ampia, dalla quale si pu\u00f2 farli uscire perch\u00e9 esplorino l'ambiente circostante. Amano fare bagni frequenti in vaschetta o sotto il getto del rubinetto e sono pi\u00f9 abili ad arrampicarsi che nel volo. Qualora dovessero volare fuor dalla finestra potrebbero non essere in grado di ritornare.\nSi nutrono di semi, bacche, germogli e frutta fresca e sono particolarmente golosi di zucchero. Un abuso in tal senso rende l'uccello soggetto al diabete ed \u00e8 quindi da evitare accuratamente. Sono, infine, molto soggetti alle malattie da raffreddamento, che possono prendere dall'uomo. Un soggetto malato si distingue poich\u00e9 si accovaccia sul fondo della gabbia senza produrre richiamo, con il piumaggio gonfio e gli occhi chiusi.\nLe cure sono solitamente somministrate per aerosol a gabbia coperta.\nIn libert\u00e0 vivono in ampie colonie di coppie. Spesso una coppia d\u00e0 origine ad una vera famiglia che pu\u00f2 arrivare fino alla ventina di elementi. Tali famiglie cercano il cibo da sole durante la giornata e si riuniscono al gruppo la sera.\nVivono fino a 20 anni."}
{"id": "728510", "revid": "4507", "url": "https://it.wikipedia.org/wiki?curid=728510", "title": "Riccardo Cattaneo", "text": "\u00c8 stato inoltre sindaco di Torino dal 1920 al 1923.\nBiografia.\nNato nel novarese da Giovanni Cattaneo e Seffora Olgiati, si laure\u00f2 in Giurisprudenza all'Universit\u00e0 degli Studi di Torino, dove nel 1879 divenne professore di istituzioni di diritto civile. Dal 1901 insegn\u00f2 materie giuridiche prima alla Scuola di Applicazione per Ingegneri, divenuta nel 1906 il Politecnico di Torino, e poi all'universit\u00e0.\nDal 1895 fu consigliere comunale a Torino, diventando anche assessore nelle amministrazioni di Secondo Frola e Teofilo Rossi. Dal 1902 fu consigliere provinciale, sempre di Torino. Nel 1920 venne eletto sindaco, l'ultimo sindaco liberale di Torino, e l'ultimo eletto dal popolo prima che con l'avvento del fascismo la citt\u00e0 venisse amministrata da commissari governativi e podest\u00e0. Il successivo sindaco eletto democraticamente (ma a suffragio universale) sar\u00e0 il comunista Celeste Negarville oltre un quarto di secolo dopo (1946).\nCome sindaco si adoper\u00f2 per risanare il bilancio comunale e per costruire alcune opere pubbliche, tra le quali l'acquedotto del Pian della Mussa e la fontana di piazza Solferino. Unific\u00f2 inoltre il servizio tranviario cittadino, fino ad allora gestito dalla Societ\u00e0 anonima di tramways (di nazionalit\u00e0 belga) e dalla Societ\u00e0 torinese dei tramways, affidandolo all'Azienda tranvie municipali, l'antesignana dell'attuale GTT.\nGli ultimi anni della giunta Cattaneo subirono l'offensiva dello squadrismo: nel 1922, durante la strage di Torino, fu assassinato il consigliere comunale comunista Carlo Berruti; in seguito i consiglieri socialisti si dimisero e la giunta decadde nell'estate 1923.\nNella professione si occup\u00f2 di importanti cause civili e commerciali (tra le quali quella tra La Rinascente e i Fratelli Bocconi); fu il penultimo presidente dell'Ordine degli Avvocati di Torino prima dello scioglimento causato dal nuovo regime, nel 1926.\nNel 1924 Cattaneo fu nominato senatore del Regno. Come senatore fece parte della commissione reale per la riforma del codice di procedura civile, la cosiddetta Sottocommissione C del 1924, composta dai nomi pi\u00f9 prestigiosi dell'epoca nel campo della giurisprudenza.\nAlla fine del 1927, colpito dal diabete, si ritir\u00f2 dalla vita politica e professionale. Mor\u00ec a Trana, nei pressi di Torino, nel 1931, e vi fu sepolto alla presenza del re Vittorio Emanuele III e delle massime autorit\u00e0 cittadine. Fu ricordato in un necrologio dal futuro Presidente della Repubblica Luigi Einaudi.\nLa citt\u00e0 di Torino gli ha intitolato una grande piazza nella zona sud.\nBibliografia.\nMarco Weigmann, \"Un ricordo di Riccardo Cattaneo\", in \"La Pazienza - Rassegna dell'Ordine degli Avvocati di Torino\". n. 78, marzo 2003, disponibile online qui"}
{"id": "728512", "revid": "1926649", "url": "https://it.wikipedia.org/wiki?curid=728512", "title": "Genoa Cricket and Football Club 2005-2006", "text": "Questa voce raccoglie le informazioni sulle competizioni ufficiali disputate dal Genoa Cricket and Football Club nella stagione 2005-2006.\nStagione.\nIl processo che segu\u00ec al Caso Genoa si risolse il 9 agosto 2005, con il declassamento della societ\u00e0 in C1 e una penalizzazione di 3 punti da scontare in questa stagione: la penalizzazione fu poi inasprita, in quanto nella prima giornata Antonio Ghomsi (rientrato, in estate, dal prestito alla Salernitana) scese in campo nonostante una squalifica ricevuta. Sul mercato, si registr\u00f2 la partenza di Diego Milito: rimasero invece Alessio Scarpi, Marco Rossi, Nicola Caccia, Gianluca Lamacchi e il capitano Giovanni Tedesco. Il nuovo direttore sportivo divenne Angelo Fabiani. La squadra, allenata da Giovanni Vavassori (cui subentr\u00f2, per alcune partite, Attilio Perotti che si dimise dopo una dura contestazione giunta dalla tifoseria) raggiunse il secondo posto in campionato, a sette punti dallo Spezia: torn\u00f2 in Serie B grazie alla vittoria dei play-off.\nOrganigramma societario.\nArea direttiva\nArea tecnica"}
{"id": "728522", "revid": "599013", "url": "https://it.wikipedia.org/wiki?curid=728522", "title": "Gerundio", "text": "Il gerundio \u00e8 un modo indefinito (o forma nominale del verbo) della lingua italiana utilizzato per indicare un processo considerato nei suoi riferimenti ad un secondo avvenimento:\nLe sue caratteristiche precise sono comunque variabili ed emergono solo nel contesto dell'intero enunciato. Sono paragonabili, con qualche differenza, nelle varie lingue romanze, che per\u00f2 si distinguono chiaramente, nell'uso di queste forme, dalla lingua latina.\nQuesto modo ha due tempi: il presente (\"mangiando\") e il passato (\"avendo mangiato\"), chiamasi anche \"gerundio semplice\" e \"gerundio composto\". Il gerundio italiano mostra un uso sempre pi\u00f9 frequente nella costruzione della cosiddetta perifrasi progressiva introdotta dal verbo \"stare\" (\"sto scrivendo\").\nIl gerundio presente.\nSi tratta senza dubbio della forma pi\u00f9 importante, ed esprime una sorta di contemporaneit\u00e0.\nLe desinenze del modo infinito vengono sostituite da quelle previste in grammatica \"(-ando, -endo)\". A differenza di forme come quelle dell'indicativo o del congiuntivo, il gerundio non \u00e8 coniugabile a seconda della persona.\nLa formazione \u00e8 generalmente regolare. Fanno eccezione i verbi con radice abbreviata. Ad esempio, \"fare, dire, bere, condurre e trarre\" danno rispettivamente \"facendo, dicendo, bevendo, conducendo, traendo\" (vedi imperfetto indicativo).\nI pronomi clitici vengono posposti: \"Finisco di cucinare il pollo mettendolo nel forno; hai pensato di risolvere il problema non pensandoci pi\u00f9?\"\nUsi del gerundio nella frase secondaria.\nIl gerundio si usa molto spesso nelle proposizioni subordinate (frasi secondarie), dove pu\u00f2 assumere funzioni pi\u00f9 specifiche. Si consideri il prossimo esempio:\nL'enunciato sostituisce quello che si otterrebbe formando un periodo con un'intera subordinata:\nIn questi casi il gerundio pu\u00f2 avere diverse funzioni.\n1) La pi\u00f9 frequente \u00e8 quella \"temporale\" come \u00e8 stata proposta nell'esempio (\"Abbiamo incontrato Lina mentre/quando ritornavamo a casa\").\n2) Molto comune \u00e8 anche l'uso del gerundio con funzione \"ipotetica\":\nIl gerundio viene utilizzato nella protasi, tanto nel periodo ipotetico della realt\u00e0, dove assume le veci delle forme coniugate dell'indicativo, sia in quello dell'irrealt\u00e0, in cui sostituisce le forme del congiuntivo. Infatti, dire\nequivale a dire\n3) Si ricorda inoltre la funzione \"causale\":\n4) Il gerundio conosce una funzione \"concessiva\" in combinazione con la particella \"pur\":\nL'uso \u00e8 strettamente correlato a quello causale.\n5) Esiste anche una funzione \"modale\":\nIl gerundio indica nell'esempio la maniera in cui viene svolto il processo indicato dalla frase principale.\nNon sempre le cinque funzioni illustrate sono chiaramente distinguibili l'una dall'altra, n\u00e9 l'enumerazione di questi usi deve essere necessariamente completa: per esempio, Serianni prevede i concetti di gerundio \"coordinativo\" ed \"appositivo\".\nIl vantaggio delle costruzioni esposte (subordinazione implicita) consiste nella semplificazione dell'enunciato, dato che il verbo della secondaria non va pi\u00f9 coniugato. Il tempo e la persona a cui si riferisce la frase secondaria sono in genere deducibili nel contesto dell'intero enunciato (come mostra il periodo riprodotto nell'esempio):\nNonostante la semplicit\u00e0 della forma del gerundio, l'enunciato consente una sola interpretazione: \u00e8 infatti chiaro che \"uscendo\" pu\u00f2 riferirsi ad un solo soggetto (\"noi\") ed indica un tempo passato (passato prossimo \"abbiamo visto\"). Entrambi gli elementi mancano nella frase secondaria, ma sono recuperabili nella principale. In genere, il soggetto del verbo al gerundio coincide infatti con quello della frase principale. La concordanza dei soggetti tra frase principale e subordinata non \u00e8 una regola tassativa, ma una linea di tendenza molto chiara, la cui maggior eccezione \u00e8 probabilmente il \"gerundio assoluto\".\nPer quanto riguarda l'apprendimento della differenza tra gerundio presente e participio presente: in linea di massima si pu\u00f2 asserire che mentre il gerundio presente sostituisce generalmente una frase subordinata introdotta dalle congiunzioni \"quando, mentre, se\", e \"anche se\", il participio presente sostituisce una frase subordinata introdotta da un pronome relativo (\"che\"):\nequivale dunque a \"noi abbiamo ascoltato un disco mentre volavamo\". Al contrario,\nsignifica invece \"abbiamo visto un disco che volava\" (proposizione relativa), dove il verbo \"volare\" si riferisce al sostantivo vicino.\nIl gerundio e la perifrasi progressiva.\nLe forme del gerundio, combinate alle voci del verbo \"stare\" della principale, si sono specializzate in un determinato uso, quello della cosiddetta perifrasi progressiva:\nQuesta costruzione indica un processo in corso focalizzato esattamente in un determinato momento (aspetto progressivo).\nIl gerundio nella formazione di parole.\nSporadicamente, il gerundio \u00e8 coinvolto nella formazione di parole. Si tratta in genere di termini che indicano un processo in atto contemporaneamente ad un altro. Ad esempio, nel linguaggio della musica si avranno tecnicismi come \"il crescendo\" o \"il diminuendo\", che indicano processi da svolgere progressivamente e contemporaneamente all'esecuzione di un pezzo musicale.\nDerivano invece dal gerundivo latino alcune parole italiane con significato di un'azione che dovr\u00e0 essere compiuta. Si tratta di parole come:\nIl gerundio passato.\nLa forma composta del gerundio indica una sorta di anteriorit\u00e0 temporale o aspetto compiuto rispetto al momento indicato nella frase principale. In accordo alla formazione di tutti i tempi composti come il passato prossimo, si forma con i verbi ausiliari coniugati al gerundio presente, cui segue il participio passato del verbo in questione.\nI pronomi clitici vengono posposti all'ausiliare: \"Non essendomi reso conto del pericolo, ho continuato. Avendogli detto e ripetuto sempre la stessa cosa, smise di spiegare. Essendosene andata, non era al corrente del problema\".\nLe funzioni principali che ricorrono nelle frasi subordinate sono analoghe a quelle esposte nel paragrafo precedente (si incontrano soprattutto usi causali e concessivi):\nLa forma del passato si adatta male alla funzione modale e non \u00e8 compatibile con la perifrasi progressiva.\nStoria.\nIl gerundio latino, le cui forme sono simili a quelle dell'italiano, \u00e8 una sorta di infinito sostantivato. Dato che le forme dell'infinito non esistono che al nominativo, le forme mancanti vengono sostituite negli altri casi, da quelle del gerundio, che esiste quindi al genitivo, al dativo, all'accusativo ed all'ablativo.\n\u00c8 quindi solo nel contesto della frase che si capisce la funzione della forma verbale:\nEsisteva inoltre in latino il gerundivo, un aggettivo verbale:\nLe forme all'ablativo sono state ereditate dalle lingue romanze che nel caso ideale lo utilizzano per la costruzione di proposizioni subordinate come \"preferisco non parlare mangiando nello stesso momento.\"\nLo studioso Weinrich ha osservato, durante lo studio di testi letterari, un regresso dell'uso del gerundio italiano, che nella frase secondaria \u00e8 sempre stato un veicolo grammaticale piuttosto efficace per la descrizione dello \"sfondo\" di una narrazione. Nei testi medievali come quelli di Boccaccio, la subordinazione implicita (del tipo \"preferisco/preferivo non parlare mangiando\") costituisce una soluzione assai frequente:\nLa lingua moderna tende a rinunciare spesso a questa soluzione, rinunciando quindi al gerundio\ne a tutto vantaggio dell'uso di forme coniugabili come il presente e l'imperfetto.\n\u00c8 invece in espansione, sempre a proposito di gerundio presente, l'uso dalla perifrasi progressiva (\"sto mangiando\").\nIl gerundio in alcune lingue.\nInglese.\nNella lingua inglese, il gerundio (\"gerund\") si ottiene aggiungendo la terminazione \"-ing\" all'infinito. La sua funzione \u00e8 quella di indicare un sostantivo a partire da un verbo:\nIl \"gerund\" inglese tende a confondersi con il participio presente, che ha le stesse forme, ma che si usa come verbo, per esempio costruendo la perifrasi progressiva:\nCatalano.\nIn catalano, il gerundio \u00e8 usato similmente a quello italiano per la perifrasi progressiva col verbo \"estar\" e col verbo \"anar\":\nCome il gerundio italiano, \u00e8 usato anche per esprimere contemporaneit\u00e0 rispetto all'azione indicata nella frase principale (la costruzione si pu\u00f2 dire con \"tot\" o \"bo i\" davanti al gerundio):\nSpagnolo.\nMolto pi\u00f9 simile a quello italiano \u00e8 il gerundio spagnolo, usato similmente a quello italiano per la perifrasi progressiva col verbo \"estar\":\nCome il gerundio italiano, \u00e8 usato anche per esprimere contemporaneit\u00e0 rispetto all'azione indicata nella frase principale:\nMa il gerundio spagnolo pu\u00f2 esprimere posteriorit\u00e0:\nOppure esprime anche l'anteriorit\u00e0 temporale grazie alla forma del gerundio composto. La desinenza della prima coniugazione \u00e8 -\"ando\": da \"cantar\" si ottiene dunque \"cantando\". Per la seconda e la terza coniugazione abbiamo invece \"\u2013iendo\": \"hacer, haciendo (facendo)\"; \"dormir, durmiendo (dormendo)\". Abbastanza tipicamente spagnola \u00e8 la costruzione \"seguir\" + gerundio:\nviene infatti reso in italiano con \"continuare a fare\".\nFrancese.\nIl gerundio francese, \"g\u00e9rondif\", si ottiene combinando la preposizione \"en\" alle forme del participio presente. Le forme verbali terminano dunque in -\"ant\"; \"retourner: en retournant; dormir: en dormant\". A differenza di quello italiano, l'uso del gerundio francese vuole in ogni caso l'identit\u00e0 di tempo e soggetto tra la frase principale e quella subordinata.\nLa preposizione \"en\" non va confusa con il pronome partitivo \"en\", che corrisponde a \"ne\" in italiano e che in alcuni casi pu\u00f2 provocare una ripetizione:\nLa particella \"pur\" della proposizione concessiva va resa con \"tout\":\nLa perifrasi progressiva nella forma conosciuta allo spagnolo e all'italiano manca. Viene invece ottenuta con l'ausilio del verbo \"essere\", usato per il costrutto \"\u00eatre en train de\" + infinito:\nL'anteriorit\u00e0 rispetto al momento indicato dalla principale \u00e8 indicata da una forma composta del participio francese simile a quella del gerundio italiano.\nLingue slave.\nAnche in alcune lingue slave (ad esempio in ceco, polacco e russo) sono presenti forme verbali affini al gerundio, chiamate rispettivamente p\u0159echodn\u00edk, imies\u0142owy przys\u0142\u00f3wkowe e deepri\u010dastie.\nIn tutti i casi citati si registra l'esistenza sia di una forma presente (es. in ceco p\u0159echodn\u00edk p\u0159\u00edtomn\u00fd) sia di una passata (es. in ceco p\u0159echodn\u00edk minul\u00fd)."}
{"id": "728523", "revid": "1543377", "url": "https://it.wikipedia.org/wiki?curid=728523", "title": "Spaces", "text": "Spaces \u00e8 un ambiente di desktop virtuali sviluppato dalla Apple e incluso in macOS a partire dalla versione Mac OS X Leopard.\nQuesta funzione permette all'utente di impostare dei desktop virtuali (o \"space\") per organizzare meglio le finestre delle applicazioni, senza bisogno di creare altri account per utilizzare il Cambio utente rapido.\nPer esempio, \u00e8 possibile creare uno \"space\" per tutte le applicazioni web, un secondo per l'editing di testi e un altro ancora per i giochi. Spaces supporta fino a un massimo di 16 desktop virtuali.\nQuesta funzione fu annunciata da Steve Jobs durante il keynote di apertura alla Worldwide Developers Conference, il 7 agosto 2006.\nSebbene il concetto degli \"spaces\" sia stato descritto da Apple come \"whiz-bang innovation\", esso \u00e8 stato supportato per diverso tempo da applicazioni di terze parti, come VirtueDesktops o CodeTek VirtualDesktop, oltre ad essere un concetto gi\u00e0 presente nei maggiori desktop environment per i sistemi Unix."}
{"id": "728526", "revid": "15732", "url": "https://it.wikipedia.org/wiki?curid=728526", "title": "Piero Fuda", "text": ""}
{"id": "728527", "revid": "599013", "url": "https://it.wikipedia.org/wiki?curid=728527", "title": "Gaby Mudingayi", "text": "Caratteristiche tecniche.\nEra un centrocampista centrale di grande duttilit\u00e0 che prediligeva giocare a protezione della linea difensiva. Grazie alla sua forza fisica e capacit\u00e0 polmonare riusciva a recuperare diversi palloni durante l'incontro giocando quasi sempre ad alti ritmi; a tutto ci\u00f2 abbinava un'ottima intelligenza tattica.\nCarriera.\nClub.\nUnion Saint-Gilloise e Gent.\nGaby Mudingayi inizia la sua carriera con la maglia del Union Saint-Gilloise, con cui, in due stagioni, colleziona 35 gare e un gol in terza divisione.\nNel 2000 si trasferisce al Gent, restandovi sino al gennaio 2004; in tre stagione e mezza disputa 63 senza gol in Jupiler League.\nTorino e Lazio.\nTrasferitosi quindi al Torino agli inizi del 2004, nel giugno 2005 consegue la promozione in Serie A dopo il play-off contro il Perugia: col centrocampista espulso nella finale di ritorno per somma di cartellini gialli, il risultato raggiunto dai piemontesi viene vanificato da inadempienze economiche. \nCeduto alla Lazio, esordisce in massima categoria in coincidenza del 24\u00ba compleanno subentrando a Firmani negli ultimi minuti della gara persa con l'Udinese. Autore di un gol nel 4-1 all'Ascoli, conclude anzitempo la sua stagione dopo un fallo sub\u00ecto dallo juventino Cannavaro che ne provoca la frattura della tibia: sottoposto ad intervento chirurgico, si espresse polemicamente verso l'avversario ricevendone in seguito le scuse per l'infortunio provocato. \nDurante l'esperienza capitolina ebbe modo di debuttare nelle coppe europee, scendendo in campo contro la Dinamo Bucarest nei preliminari della Champions League 2007-08.\nBologna.\nIl 17 luglio 2008 lascia la per trasferirsi al Bologna per 7 milioni di euro, firmando un quadriennale da 500.000 euro l'anno. Durante la stagione 2008/2009, colleziona 31 presenze in campionato, senza andare in gol.\nL'anno successivo, nonostante le turbolenze iniziali intercorse tra il giocatore e la societ\u00e0, \u00e8 autore di alcune ottime partite che ne confermano l'importanza nel centrocampo rossoblu.\nIl 13 dicembre 2009, durante la partita -Bologna terminata 2-1 per i crociati, segna il suo primo gol in maglia rossobl\u00f9.\nNella stagione 2010/2011, disputa 32 gare in campionato, segnando un gol, il terzo in carriera in Serie A.\nNella stagione 2011-2012 colleziona 34 presenze e con Di Vaio e Portanova risulta il titolare con maggiori presenze e minutaggio della squadra.\nInter.\nIl 20 luglio 2012 passa all'Inter con la formula del prestito oneroso di 750.000 euro con diritto di riscatto fissato a 750.000 euro, firmando un contratto biennale fino al 30 giugno 2014 da 1,1 milioni a stagione. Il centrocampista belga sceglie la casacca numero 16, facendo il suo esordio (e rimediando un leggero infortunio che lo costringe ad uscire dopo pochi minuti) nel preliminare di Europa League vinto 2-0 contro il Vaslui. Per quanto riguarda il campionato, esordisce in Chievo - giocando una decina di minuti.\nIl 27 gennaio 2013, durante la partita Inter-Torino valida per la seconda giornata di ritorno di serie A, si rompe il Tendine d'Achille che sancisce la fine della sua stagione.\nPer la stagione 2013-2014 l'Inter esercita il diritto di riscatto dal Bologna. Il 1\u00ba dicembre fa il suo esordio nella nuova stagione con la maglia dell'Inter entrando al minuto 82' nella partita Inter-Sampdoria (1-1). In questa stagione gioca soltanto 3 partite in tutto. A fine stagione, dopo 17 presenze totali con l'Inter, rimane svincolato.\nElche.\nIl 21 ottobre 2014 viene ingaggiato con un contratto annuale dalla squadra valenziana dell'Elche, prendendo il numero 12. L'accordo prevedeva che il calciatore si allenasse con la squadra fino a dicembre 2014 ed entrasse a far parte effettivamente della squadra da gennaio 2015, ma ci\u00f2 non \u00e8 avvenuto: questo perch\u00e9 la LFP ha bloccato il mercato dell'Elche, alle prese, tra le altre cose, anche con una crisi finanziaria.\nIl 3 febbraio 2015 l'Elche comunica la risoluzione del contratto del centrocampista a causa dei gravi problemi economici che affliggono il club.\nDi nuovo in Italia.\nL'11 febbraio si lega per quattro mesi al .\nDopo essere rimasto svincolato pi\u00f9 di un anno, ed essersi allenato per oltre un mese con il Pisa, il 24 ottobre 2016 firma fino al giugno seguente con la squadra toscana. Il 31 gennaio 2017, dopo sole 2 partite, rescinde il contratto con i toscani.\nNazionale.\nCon la maglia della Nazionale Under-21 disputa 4 partite valide per le qualificazioni agli Europei U-21 2004. Esordisce in Nazionale maggiore nel 2003.\nStatistiche.\nPresenze e reti nei club.\n\"Statistiche aggiornate al 31 gennaio 2017\""}
{"id": "728532", "revid": "1632387", "url": "https://it.wikipedia.org/wiki?curid=728532", "title": "Whorehouse Blues", "text": "Whorehouse Blues \u00e8 una canzone della famosa band inglese heavy metal Mot\u00f6rhead.\nIl cd singolo contiene i brani \"Whorehouse Blues\" e \"Killers\", tratti dall'album \"Inferno\" ed il videoclip della title track. Poich\u00e9 in molti paesi non \u00e8 stato messo in commercio ma usato solo come cd promozionale, il disco \u00e8 gi\u00e0 diventato un raro oggetto da collezione.\nLa title-track \"Whorehouse Blues\" \u00e8 il pezzo conclusivo di tale album e si distingue dalle altre tracce del disco perch\u00e9 si tratta di un inaspettato blues acustico con Phil Campbell e il batterista Mikkey Dee a suonare la chitarra e con il frontman Lemmy Kilmister che accompagna con l'armonica la canzone.\nIl brano ha riscosso immediatamente molto successo, e infatti i Mot\u00f6rhead sono soliti suonarla nei loro spettacoli dal vivo; come dimostra per esempio il DVD del 30\u00ba anniversario uscito nel 2005 e intitolato Stage Fright.\nLe altre tracce del singolo sono \"Killers\", brano molto hard rock e che si sostanzia immediatamente come classico della band.\nLa terza traccia del singolo \u00e8 il videoclip della title-track; girato nel giugno 2004, vede un'apparizione della leader dei Meldrum Moa Holmsten, insieme ad alcune avvenenti donne e sosia delle celebrit\u00e0 mondiali, tra le quali spicca il sosia di Brad Pitt.\nTracce.\nTutte le tracce sono composte da Campbell, Dee, Kilmister"}
{"id": "728534", "revid": "767487", "url": "https://it.wikipedia.org/wiki?curid=728534", "title": "American Graffiti", "text": "American Graffiti \u00e8 un film del 1973 diretto da George Lucas.\nNel 1995 \"American Graffiti\" \u00e8 stato scelto per la conservazione nel National Film Registry della Biblioteca del Congresso degli Stati Uniti.\nNel 1998 l'American Film Institute l'ha inserito al settantasettesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al sessantaduesimo posto.\nTrama.\nCurt Henderson, Steve Bolander, John Milner e Terry Fields sono quattro giovani amici. I quattro si incontrano nel parcheggio del \"Mel's Drive-In \"al tramonto. Steve e Curt si stanno preparando per lasciare la citt\u00e0 e frequentare un college nell'East Coast, e questa sar\u00e0 l'ultima notte che passeranno insieme ai loro amici. Mentre Steve non vede l'ora di lasciare la piccola cittadina, Curt \u00e8 dubbioso e ha paura di ci\u00f2 che lo attende. La ragazza di Steve, Laurie, sorella minore di Curt, non vuole che Steve parta, sa bene che tutto cambierebbe. Mentre girano in macchina, Curt vede una bellissima bionda in una Ford Thunderbird bianca. La donna gli sussurra \"Ti amo\" per poi scomparire per le strade. Lui rimane folgorato. Si incrociano varie volte durante la notte, ma Curt non riesce mai a parlarle o capire realmente chi sia.\nIntanto John, meccanico di professione, maggiore degli altri, il \"duro buono\", quello con la macchina pi\u00f9 veloce e personale di tutte, l'idolo ed il punto di riferimento per gli amici, \u00e8 in giro alla ricerca di ragazze mentre da un'auto all'altra gli comunicano che c'\u00e8 in giro un forestiero che lo cerca per sfidarlo a una corsa in macchina. Ad un semaforo abborda un gruppo di amiche che per\u00f2 gli infila in macchina una ragazzina minorenne che lui cerca di riportare a casa, ma lei lo minaccia di urlare che l'ha violentata se non le fa trascorrere una serata da \"grande\" piena di emozioni e soprattutto che la faccia sentire donna e sexy.\nSteve nel frattempo, preparandosi a lasciare il suo paese, ha affidato la sua macchina a Terry (detto \"il rospo\") durante la sua assenza - fino a Natale - mentre sar\u00e0 al college. Terry non ci pu\u00f2 credere e parte subito sulla splendente auto e proprio grazie a questo abborda una bella e svampita bionda che, nonostante il poco \"sex-appeal\" del ragazzo, le bugie raccontate, l'ingenuit\u00e0 di lei, e le svariate avventure della notte, alla fine dice di essersi divertita e sorprendentemente propone di rivedersi.\nCurt, deciso a rintracciare la voluttuosa bionda va alla stazione radio dove trasmette il famoso D.J. \"Lupo Solitario\" (unico attore a recitare se stesso) per far passare un messaggio alla sfuggente platinata della T-Bird ma parla con un uomo che dice di essere un dipendente del famoso D.J. e che Lupo Solitario non c'era. Appena uscito dalla stazione, Curt vede l'uomo con cui aveva parlato continuare le trasmissioni come Lupo Solitario e trasmettere il messaggio alla bionda: capisce quindi che era proprio lui. Nel frattempo John giocando d'astuzia riesce a farsi dare l'indirizzo della ragazzina e a riaccompagnarla a casa. Steve e Laurie litigano e si lasciano e lei, per fare un dispetto a Steve, sale sulla macchina di Bob Falfa, che continua a cercare John per la corsa in auto.\nCurt inciampa nei Pharaohs, la banda di teppisti della citt\u00e0, che lo costringono a seguirli nelle loro scorribande e a subire una sorta di iniziazione: sgattaiolare sotto la vettura della polizia e fissare all'asse posteriore dell'auto un cavo legato ad una struttura fissa. Provocati i poliziotti, questi partono a sirene spiegate e l'asse posteriore si stacca dall'auto. Ora Curt sarebbe pronto a diventare un Pharaoh, ma riesce a staccarsi dal gruppo e proseguire libero la sua nottata.\nTutto converge verso la \"Paradise Road\" dove arrivano anche Toad e Steve e vedono John gareggiare contro Bob Falfa, con Laurie come passeggera di quest'ultimo. Dopo la partenza bruciante, la vettura di Falfa sbanda e capotta nel fosso e Steve e John corrono a salvare Bob e Laurie prima che l'auto esploda. Laurie stringe Steve e gli chiede nuovamente di non abbandonarla. Egli ammette di aver deciso di rimanere in citt\u00e0 con lei.\nAll'alba la misteriosa bionda chiama Curt alla cabina telefonica rispondendo al messaggio trasmesso via radio qualche ora prima. Curt vuole sapere chi \u00e8, almeno il suo nome, ma la bionda si palesa essere una prostituta, come gi\u00e0 gli avevano detto i Pharaohs, e Curt resta comprensibilmente deluso. Le vicende della notte allontanano da Curt ogni dubbio sulla sua partenza per il college, che puntualmente compir\u00e0 la mattina, salutato dagli amici di sempre.\nUna didascalia finale, con tanto di fotografie, ci informa che John \u00e8 morto travolto da un automobilista ubriaco nel 1964, Terry \u00e8 morto disperso in Vietnam presso An L\u1ed9c nel 1965, Steve \u00e8 diventato agente di assicurazioni a Modesto, e Curt \u00e8 uno scrittore e vive in Canada.\nProduzione.\nNel 1971 la Universal Pictures si accord\u00f2 con Lucas affinch\u00e9 girasse due film: \"American Graffiti\" e \"Guerre stellari\", ma lo studio rifiut\u00f2 quest'ultimo nelle prime fasi di produzione, a causa del suo alto costo di realizzazione e della relativa inesperienza del regista con film ad alto budget. Il film venne girato a Petaluma, in varie altre localit\u00e0 in California e negli Universal Studios di Hollywood (ove venne realizzata la copia del \"Mels Drive in\" di San Francisco).\nIl film \u00e8 un omaggio nostalgico del regista alla sua giovent\u00f9 e a quella dei ragazzi degli anni '60 (nel film si cita \"il presidente Kennedy\", in carica dal 1961 al 1963) raccontato attraverso una serie di situazioni che mostrano le esperienze di alcuni giovani in un carosello di situazioni, ora comiche, ora patetiche, ora grottesche, ora sentimentali. Questo insieme \u00e8 guidato magistralmente dai ritmi musicali.\nOttenne incassi straordinari, vinse il Golden Globe e conquist\u00f2 cinque nomination all'Oscar. Malinconico e autobiografico, lanci\u00f2 la moda del film nostalgico e rest\u00f2 nella storia soprattutto per la sua indimenticabile colonna sonora.\nInfluenza culturale.\nLa macchina di John \u00e8 targata THX 138, chiaro riferimento al film d'esordio di George Lucas: \"L'uomo che fugg\u00ec dal futuro\". La celebre scena in cui la macchina della polizia viene legata con un cavo a un palo per staccarne l'asse posteriore \u00e8 impossibile nella realt\u00e0. Il cavo visto nel film si spezzerebbe. Nel programma \"Miti da sfatare\" \u00e8 stato dimostrato che servirebbe un cavo molto pi\u00f9 spesso aiutato dalle viti dell'asse quasi staccate. Nel film la scena \u00e8 stata realizzata con l'ausilio di esplosivi e di una rampa in modo tale che l'asse scivolasse dietro il paraurti posteriore. La scena della macchina della polizia viene ripresa nella nona puntata della prima serie televisiva di Dawson's Creek dal titolo \"Una serata fra amici\". In quel caso Dawson si serve di una catena.\nSequel.\nDel film \u00e8 stato realizzato un sequel nel 1979 dal titolo di \"More American Graffiti\" sceneggiato e diretto da Bill L. Norton e con lo stesso cast del film precedente (escluso Richard Dreyfuss).. Distribuito in Italia con il titolo di \"American Graffiti 2\". Le vicende narrate nel film sono state rivisitate, adattate e pubblicate in un fumetto Disney intitolato \"Paperopoli Graffiti\" con protagonista Paperino."}
{"id": "728535", "revid": "253269", "url": "https://it.wikipedia.org/wiki?curid=728535", "title": "Lee Majors", "text": "\u00c8 noto per i ruoli televisivi di Heath Barkley in \" La grande vallata \" (1965-1969), di Jess Brandon in \"Difesa a oltranza\" (1971-1974), del colonnello Steve Austin in \"L'uomo da sei milioni di dollari\" (1974-1978), e di Colt Seavers in \"Professione pericolo\" (1981-1986). \u00c8 anche stato il colonnello Seymour Kooze in tre episodi della serie \"Son of the Beach\" (2002) e il padre di Ash Williams nella serie \"Ash vs Evil Dead\" (2016-2018).\nBiografia.\nFiglio di Carl Yeary (morto in un incidente sul lavoro) e Alice Yeary (morta in un incidente d'auto), Harvey Lee Yeary Jr. nasce a Wyandotte, nelle vicinanze di Detroit (Michigan). Rimasto orfano nel 1941, fu adottato dai suoi zii, Harvey Sr. &amp; Mildred Yeary, e si trasfer\u00ec a Middlesboro (Kentucky), dove frequent\u00f2 la Middlesboro High School, partecipando a numerose competizioni sportive ed eccellendo in diverse discipline, dall'atletica leggera al football americano. Come stella sportiva del suo corso di studi, vinse numerosi premi ed \u00e8 ancora oggi l'atleta pi\u00f9 ricordato nella storia della sua high school. \nDiplomatosi nel 1957, frequent\u00f2 poi l'Indiana University continuando a distinguersi in numerosi sport. Lasci\u00f2 l'Indiana University nel 1959 e si trasfer\u00ec all'Eastern Kentucky University a Richmond, Kentucky, dove entr\u00f2 in una confraternita. Lo stesso anno, sub\u00ec un grave infortunio rimanendo a rischio di paralisi permanente per due settimane, evento che pose fine alla sua carriera di giocatore di football americano. Si laure\u00f2 nel 1962 in Storia ed Educazione Fisica e intraprese la carriera di insegnante. Prima di diventare attore, adott\u00f2 il nome d'arte Lee Majors. \u00c8 stato il marito dell'attrice Farrah Fawcett dal luglio 1973 al febbraio 1982.\nDopo la laurea conseguita nel 1963, Majors ricevette un'offerta dagli Arizona Cardinals, una squadra di football americano, per un provino; tuttavia, rinunci\u00f2 per star vicino alla prima moglie Kathy Robinson, ed al figlio. L'anno successivo si trasfer\u00ec con la famiglia a Los Angeles (California), dove lavor\u00f2 al dipartimento parchi ed attivit\u00e0 ricreative della citt\u00e0, in qualit\u00e0 di direttore del \"North Hollywood Park\". \u00c8 l\u00ec che conobbe numerosi attori e personalit\u00e0 del mondo dello spettacolo, tra cui Dick Clayton, che fu anche l'agente di James Dean. Su consiglio di Clayton, Majors si iscrisse per un anno alla sua scuola di recitazione e studi\u00f2 anche con l'insegnante di arte drammatica Estelle Harman presso l'MGM. All'et\u00e0 di 25 anni, esord\u00ec nel film horror \"5 corpi senza testa\" (1964), con Joan Crawford, e la sua carriera decoll\u00f2.\nLo stesso anno, Majors fu scelto tra oltre 400 attori, compreso Burt Reynolds, per il ruolo di Heath Barkley, co-protagonista nella nuova serie western \"La grande vallata\", per la rete ABC, accanto alla leggendaria attrice Barbara Stanwyck e alla stella nascente Linda Evans (nel ruolo di Audra, la giovane sorella di Barkley). Tra Majors, la Stanwyck e la Evans vi fu subito affiatamento, e lo show ottenne un immediato successo. Majors si impegn\u00f2 molto per la parte, in quanto dovette imparare a cavalcare. Ottenne inoltre un ruolo cinematografico nel western \"Costretto ad uccidere\" (1968) con Charlton Heston. Lo stesso anno fu chiamato per recitare in \"Un uomo da marciapiede\" (1969), ma dovette rinunciare per registrare la seconda stagione de \"La grande vallata\". Al suo posto fu ingaggiato Jon Voight.\nNel 1970 Majors entr\u00f2 nel cast di \"Il virginiano\" per l'ultima stagione (10 episodi), quindi firm\u00f2 un contratto pluriennale con l'Universal, interpretando il ruolo di Jess Brandon, socio di Arthur Hill, nella serie \"Difesa a oltranza\", che fu trasmesso per tre stagioni dall'ABC.\nL'uomo da sei milioni di dollari.\nNel 1973 gli fu affidato il ruolo del colonnello Steve Austin, un ex astronauta divenuto bionico nel telefilm \"L'uomo da sei milioni di dollari\", sempre trasmesso sull'ABC. Majors divenne una stella a livello mondiale ed un'icona degli anni settanta, riscuotendo successo in oltre 70 nazioni. Con lui recitavano Richard Anderson, nel ruolo di Oscar Goldman, capo del colonnello Austin, e Alan Oppenheimer - successivamente rilevato da Martin E. Brooks - nel ruolo del dottor Rudy Wells. Farrah Fawcett, all'epoca moglie di Majors, apparve in quattro episodi, e la coppia collezion\u00f2 copertine sulle riviste di tutto il mondo.\nNel corso della terza stagione, apparve per la prima volta nella serie l'attrice Lindsay Wagner, nel ruolo di Jaime Sommers, grande amore del passato di Austin. Il personaggio di Jaime subisce un grave incidente e viene fatto morire, ma gli spettatori dell'ABC spedirono dozzine di lettere di protesta, costringendo i produttori a \"resuscitare\" il personaggio: per salvarle la vita, Jaime viene operata e resa bionica come il compagno, dando origine allo spin-off di un altro grande successo di quegli anni, \"La donna bionica\", trasmesso sulla rete NBC. Tuttavia, dopo il grave incidente, Jaime perde la memoria ed ogni ricordo di Steve Austin. Entrambi i telefilm furono un successo planetario: \"L'uomo da sei milioni di dollari\" termin\u00f2 nel 1978, seguito da \"La donna bionica\", qualche mese pi\u00f9 tardi.\nCinema e TV.\nDopo il ruolo di Steve Austin, Majors tent\u00f2 di conquistare il successo anche in campo cinematografico. Recit\u00f2 in diversi film (dei quali pochi arrivarono in Italia), ma nessuno ebbe grande riscontro al botteghino. Torn\u00f2 alla televisione e recit\u00f2 in \"Professione pericolo\" (1981-1986), nel ruolo di Colt Seavers, accanto a Douglas Barr, Heather Thomas e Markie Post. Special guest in alcuni episodi furono Linda Evans e Peter Breck, che avevano lavorato con lui ne \"La grande vallata\" (Breck nel ruolo del fratello di Majors, Nick) e Richard Anderson. La serie termin\u00f2 nel 1986, dopo cinque stagioni.\nNel 2007 recit\u00f2 nel film \"Ben 10 - Corsa contro il tempo\", nel ruolo di Max Tennyson, nonno di Ben. Dal 2016 al 2018, ha recitato nella parte di Brock Williams, padre di Ash, l'eroe protagonista di \"Ash vs Evil Dead\", serie derivata dal film horror \"La casa\" e dai relativi sequels."}
{"id": "728540", "revid": "729019", "url": "https://it.wikipedia.org/wiki?curid=728540", "title": "Angiomiolipoma renale", "text": "L'angiomiolipoma renale \u00e8 un amartoma costituito da percentuali variabili di tessuto adiposo, muscolare liscio, vascolare localizzato principalmente nella corticale del rene.\nEpidemiologia.\nL'incidenza del tumore nella popolazione oscilla tra lo 0,3% ed il 3%. Il rapporto maschi:femmine \u00e8 di 1 a 4. Nel 20% \u00e8 una delle manifestazioni della sclerosi tuberosa, patologia nella quale la prevalenza di questa neoplasia \u00e8 del 67-85% secondo alcuni studi.\nAnatomia patologica.\nMacroscopicamente la lesione unica o multipla (nella sclerosi tuberosa),\u00e8 di dimensioni comprese tra 2 mm e 20cm a localizzazione nella corticale del rene o esofitica, non capsulata.\nIstologicamente, la neoformazione risulta costituita da un coacervo di tessuto muscolare liscio, tessuto adiposo e vasi sanguigni in percentuale variabile. In alcuni casi pu\u00f2 avere aspetti infiltranti.\nClinica.\nGeneralmente \u00e8 asintomatico (riscontro occasionale). Le lesioni di maggiori dimensioni possono originare sintomi legati all'effetto compressivo sulla via escretrice (simile alla colica renale) o sintomi correlati con il sanguinamento (dolore al fianco, ematuria).\nLe lesioni multiple tipiche della sclerosi tuberosa possono determinare sovvertimento del rene e perdita della sua funzione (insufficienza renale).\nDiagnosi differenziale.\nLa diagnosi differenziale pi\u00f9 importante, effettuata tramite TC, \u00e8 quella con il carcinoma delle cellule renali dato che una percentuale variabile (fino al 30%) dei carcinomi renali, in particolare quelli di piccole dimensioni sono iperecogeni come gli angiomiolipomi, ma non presentano tessuto adiposo (fatta eccezione per quello che infiltra il seno renale).\nTrattamento.\nNessun trattamento \u00e8 richiesto nelle lesioni asintomatiche.\nNelle lesioni sanguinanti il trattamento di elezione \u00e8 quello chirurgico (resezione della lesioni o del rene) o attraverso embolizzazione percutanea.\nLe lesioni con diametro superiore a 4cm, hanno maggior probabilit\u00e0 di andare incontro a sanguinamento e pertanto sono meritevoli di valutazione ecografica periodica(ripetizione semestrale dell'indagine ecografica dell'addome)."}
{"id": "728541", "revid": "22989", "url": "https://it.wikipedia.org/wiki?curid=728541", "title": "Teoria della conoscenza", "text": ""}
{"id": "728542", "revid": "1782831", "url": "https://it.wikipedia.org/wiki?curid=728542", "title": "Mickey Mouse Works", "text": "Mickey Mouse Works \u00e8 una serie di cartoni animati creata e prodotta dalla Walt Disney Television Animation nel 1999 per la TV. Essa cerca di riprendere lo spirito dei vecchi cortometraggi Disney che spopolavano negli anni 30, 40 e 50 e hanno reso famosi personaggi come Topolino e Paperino stesso, ma con una grafica pi\u00f9 moderna; vengono ripescati personaggi come Cip e Ciop, Pico De Paperis e anche i cartoon in cui Pippo si cimenta con vari tipi di sport, con risultati esilaranti. I \"Mickey Mouse Works\" vengono poi riutilizzati nella nuova serie \"House of Mouse - Il Topoclub\" come piacevoli intermezzi nella vera trama. Ogni episodio, che dura circa mezz'ora, presenta diversi cartoni animati di differente lunghezza, dai 12 minuti ai 90 secondi. Questi corti sono generalmente di 3 tipi: il sintetico cartone comico, il lungo cartone incentrato su un personaggio, il cartone di stampo pi\u00f9 classico, quest'ultimo riprende la tradizionale serie delle Sinfonie allegre.\nSerie.\nI corti pi\u00f9 sintetici vengono raggruppati con diversi titoli:\nMentre la maggior parte degli episodi sono focalizzati su un unico personaggio (intitolati \"Le avventure di...\" seguiti dal nome del protagonista di turno), alcuni vedono protagonisti Topolino, Pippo e Paperino che insieme formano uno speciale gruppetto che si offre di svolgere differenti lavori, dagli imbianchini ai trasportatori di organi.\nHome video.\nDVD.\nAl momento non esistono DVD che raccolgano l'intera serie, e nemmeno episodi completi. Tuttavia, alcuni segmenti sono stati inseriti, oltre che nei film tratti da \"House of Mouse - Il Topoclub\", nei DVD \"Topolino e l'arte del divertimento\", \"Topolino e il giro del mondo in 80 giorni\" e \"Il Natale pi\u00f9 bello\". In alcuni casi non sono state inserite le versioni originali, ma quelle utilizzate in \"House of Mouse\"."}
{"id": "728543", "revid": "2039709", "url": "https://it.wikipedia.org/wiki?curid=728543", "title": "Capriata", "text": "La capriata (o incavallatura o cavalletto) \u00e8 un elemento architettonico, tradizionalmente realizzato con il legno, formato da una travatura reticolare piana posta in verticale ed usata come elemento base di una copertura a falde inclinate. La capriata ha il vantaggio di annullare le spinte orizzontali grazie alla sua struttura triangolare nella quale l'elemento orizzontale (catena) elimina le spinte di quelli inclinati (puntoni): rientra quindi tipicamente tra le strutture non spingenti dell'architettura.\nElementi.\nQuando la capriata fa da ossatura di un \"tetto alla lombarda\", su di essa vengono appoggiate delle travi perpendicolari. Quella alla sommit\u00e0 \u00e8 detta \"colmareccio\", mentre quelle che poggiano direttamente sui puntoni si chiamano \"arcarecci\" (o \"terzere\" quando suddividono la falda in tre parti). Su arcarecci e colmareccio sono poi appoggiate ulteriori travi perpendicolari, dette \"travetti\" o \"travicelli\", che scendono in obliquo parallele ai puntoni. Sui travetti poggiano i \"listelli\" o \"correntini\" che a loro volta sostengono il manto di copertura che pu\u00f2 essere realizzato in coppi o tegole curve, in coppi ed embrici, o in tegole stampate.\nNei \"tetti alla piemontese\", invece, la capriata sostiene - mediante un gattello o mensola (vincolato al monaco) oppure con una traversa (vincolata a monaco e puntoni) - una trave di colmo posta a quota pi\u00f9 bassa rispetto alla testa del monaco; su questa trave di colmo poggiano uno o pi\u00f9 falsi puntoni per falda (che formano dei \"falsi cavalletti\" intermedi fra due capriate) complanari ai puntoni, sui quali poggiano degli arcarecci che possono sostenere dei travetti o direttamente i listelli a sostegno del manto.\nStatica della capriata.\nLa capriata ha la sua forza dalla sua struttura di ripartizione in triangoli. Basilare \u00e8 la coesione tra i suoi vari elementi: puntoni e catena sono chiusi agli angoli da incastri (marginali semplici o a doppio dente cuneiforme) e rinforzati da pi\u00f9 staffe in ferro che le tengono unite e ferme.\nNelle capriate in legno il monaco viene collegato alla catena in due modi differenti:\nLa capriata \u00e8 soggetta a sforzi di trazione (il monaco e soprattutto la catena), compressione (le saette) e pressoflessione (i puntoni).\nNell'Ottocento la nascita della teoria classica delle reticolari ha fornito alcuni metodi grafici per la quantificazione (a costo di numerose semplificazioni) delle azioni negli elementi componenti la capriata (metodo delle sezioni o di Ritter, metodo di equilibrio dei nodi, metodo di Cremona).\nGi\u00e0 dalla fine dell'Ottocento gli studi sulla teoria dell'elasticit\u00e0 (in particolare il teorema di Castigliano) avevano fornito strumenti adatti a un'analisi pi\u00f9 corretta del problema. La complessit\u00e0 dell'impostazione fisico-matematica dello schema statico ne limitava per\u00f2 l'applicazione a casi eccezionali. Alcuni studi proposero formule pre-elaborate per determinate tipologie di capriata per eliminare l'onere dell'impostazione del problema, senza per\u00f2 poter eliminare la laboriosit\u00e0 dei calcoli.\nPer questi motivi i metodi grafici sono rimasti in uso nella pratica corrente fino all'avvento dei computer.\nStoria.\nIl concetto costruttivo della capriata matura intorno al IV secolo d.C. seppure a partire dalla conformazione di coperture a falde di templi e basiliche, che gi\u00e0 in epoca greca presentavano complesse strutture lignee con travi inclinate sostenute da murature, pilastrini, travi orizzontali, senza per\u00f2 giungere, secondo la maggior parte degli studiosi, alla concezione reticolare.\nInfatti Marco Vitruvio Pollione, nel suo trattato \"De architectura\" non sembra trattare delle capriate.\nTuttavia alcuni autori ipotizzano che gi\u00e0 i greci abbiano messo in opera capriate triangolari, quanto meno nelle colonie della Sicilia dove le celle avevano una maggior ampiezza da coprire con la copertura lignea (circa 10 metri).\nLa capriata venne massicciamente usata in epoca paleocristiana come copertura per le prime basiliche cristiane, anche se non ci rimane alcuna struttura originale e non si pu\u00f2 conoscere la conformazione di tali capriate. La caratteristica della capriata di non generare spinte laterali permetteva alle basiliche paleocristiane di avere mura abbastanza esili completamente lisce, senza bisogno di contrafforti, caratterizzandone cos\u00ec l'aspetto esteriore che denuncia, con la sua semplicit\u00e0, la concezione strutturale della copertura.\nNel periodo romanico inizi\u00f2 la graduale sostituzione, nella copertura delle chiese, delle capriate con le volte, prima nelle pi\u00f9 piccole navate laterali delle chiese, poi, via via che gli artefici acquisivano dimestichezza e perizia con la nuova tecnica, vennero iniziate ad essere coperte anche le pi\u00f9 alte e ampie navate centrali. La Basilica di Santa Maria Maggiore a Lomello per esempio \u00e8 il pi\u00f9 antico esempio pervenutoci della fase di transizione del XII secolo, con navate laterali coperte a volte e navata centrale a capriate.\nDa rilevare inoltre come al di sopra delle volte fosse presente comunque una complessa struttura lignea destinata a sorreggere la copertura a falde.\nNonostante quindi che l'architettura monumentale a partire dal periodo romanico preferisse la volta, la capriata si diffuse ugualmente in tutta l'Europa medievale dando vita a numerose varianti. Nelle regioni mediterranee si perfezion\u00f2 il tipo pi\u00f9 essenziale ed in Italia perdur\u00f2 l'uso della capriata anche per grandi chiese monumentali; nell'Europa continentale sono presenti capriate pi\u00f9 complesse con elementi di iperstaticit\u00e0 e nell'Europa settentrionale si diffondono strutture tridimensionali con falde molto inclinate e sottotetti agibili.\nNel Medioevo si era soliti dipingere le capriate con motivi decorativi spesso a colori vivaci come si pu\u00f2 rilevare in alcune chiese medievali di Firenze.\nNel Rinascimento la capriata fu studiata nel suo funzionamento e nelle sue varianti dai vari trattatisti come per esempio Mariano di Jacopo detto il Taccola, Leonardo da Vinci, Sebastiano Serlio. In generale tali studi rivelano come ancora non fosse maturata la conoscenza della natura \"reticolare\" della capriata, tanto pi\u00f9 che la tipologia classica viene accompagnata da numerose varianti con aste disposte in modo vario e per le quali si potrebbe parlare di pseudo capriate, venendo meno il criterio della maglia triangolare.\nAndrea Palladio invece disegna sempre la capriata con monaco e spesso saettoni, ben collegati con la catena, in una struttura razionale ed ordinata, pienamente reticolare.\nIn questo periodo vengono realizzate strutture molto ardite come la copertura della Sala del Maggior Consiglio del Palazzo Ducale di Venezia, di venticinque metri di luce.\nSolo in seguito la capriata fu codificata nell'immagine manualistica che si impose definitivamente nel XIX secolo, con il monaco staccato e la catena come puro tirante.\nL'uso della capriata, comunque fu piuttosto raro per l'architettura monumentale nel periodo rinascimentale e barocco, anche se si mantenne vitale negli edifici meno rappresentativi.\nNel XVIII e soprattutto nel XIX secolo la capriata fu studiata sul piano teorico, giungendo alla piena comprensione del funzionamento statico, il cui principio diede vita a strutture ben pi\u00f9 complesse come le travature reticolari ad aste e nodi.\nL'uso della capriata si \u00e8 mantenuto anche nel XIX e nel Novecento soprattutto nell'edilizia industriale, affiancando al tradizionale legno, anche il metallo ed il cemento armato."}
{"id": "728544", "revid": "24798", "url": "https://it.wikipedia.org/wiki?curid=728544", "title": "Locomotiva E666", "text": ""}
{"id": "728546", "revid": "729019", "url": "https://it.wikipedia.org/wiki?curid=728546", "title": "Strada europea E62", "text": "La strada europea E62 \u00e8 una strada di classe A e, come si evince dal numero, \u00e8 una intermedia ovest-est.\nSi sviluppa in tre nazioni (Francia, Svizzera e Italia) per complessivi collegando due grandi porti marittimi europei, Nantes e Genova. Tra le citt\u00e0 pi\u00f9 importanti toccate dall'itinerario, oltre ai due capisaldi, vi sono Poitiers e M\u00e2con in Francia, Ginevra e Losanna in Svizzera, Milano e Pavia in Italia.\nIl suo percorso comprende per la maggior parte autostrade e superstrade, ma anche strade a viabilit\u00e0 ordinaria (tra le quali vi sono strade di montagna). La E62 valica le Alpi al Passo del Sempione, confine tra Svizzera e Italia, a una quota di 2005 metri."}
{"id": "728551", "revid": "125297368", "url": "https://it.wikipedia.org/wiki?curid=728551", "title": "Madonna di Senigallia", "text": "La Madonna di Senigallia \u00e8 un dipinto a olio su tavola di noce (61x53,5\u00a0cm), realizzato dal pittore Piero della Francesca e conservato nella Galleria Nazionale delle Marche. La datazione \u00e8 molto incerta, oscillante tra il 1470 e il 1485, e il nome dell'opera deriva dalla collocazione pi\u00f9 antica conosciuta, la chiesa di Santa Maria delle Grazie di Senigallia.\nStoria.\nL'opera presenta numerose affinit\u00e0 formali e stilistiche con la \"Pala di Brera\" (databile al 1472 circa), perci\u00f2 viene spesso ipotizzato che le due tavole siano state dipinte a breve distanza l'una dall'altra e magari commissionate entrambe da Federico da Montefeltro. La \"Madonna di Senigallia\" in particolare venne forse fatta dipingere in occasione del matrimonio di Giovanna, figlia di Federico, con Giovanni della Rovere, signore di Senigallia, celebrato pro-forma nel 1474 (poich\u00e9 la sposa era giovanissima) e di nuovo nel 1478.\nLa pala comunque non poteva trovarsi originariamente nella chiesa francescana senigalliese, poich\u00e9 questa venne costruita solo dopo il 1491, su disegno di Baccio Pontelli. Un'iscrizione sul retro, dalla grafia settecentesca, riporta la dicitura \"Giovanni da Udine dipinse\", che farebbe pensare a un'annotazione collezionistica privata, considerato lo sforzo attributivo, per cui non \u00e8 da escludere che l'opera pervenne nella chiesa in epoca molto tarda. Il dipinto venne musealizzato nel 1917, dopo che nel 1915, quando un bombardamento austro-ungarico colp\u00ec Senigallia, si decise per motivi di sicurezza di trasportarlo al Palazzo Ducale di Urbino.\nL'opera venne trafugata dalla sua nuova sede il 6 febbraio del 1975, e recuperata poi a Locarno, in Svizzera, il 22 marzo dell'anno successivo. Con la \"Madonna di Senigallia\" venne rubata e recuperata anche la \"Flagellazione di Cristo\", dello stesso autore.\nDescrizione e stile.\nLa scena mostra una Madonna stante col Bambino tra due angeli, all'interno di un'abitazione. Il taglio del dipinto \u00e8 insolito e mostra i protagonisti come mezze figure, tagliate dal margine inferiore del dipinto. Il Bambino, in atto di benedire, tiene in mano una rosa bianca, simbolo della purezza della Vergine, mentre al collo ha una collana di perle rosse con un corallo, un simbolo arcaico di protezione degli infanti, che nel caso delle scene sacre acquistava anche un valore di premonizione della Passione per via del colore rosso-sangue.\nGli angeli, dalle tenui vesti di colore grigio e rosa salmone, sono fedelmente ripresi dalla \"Pala di Brera\", tanto che alcuni ipotizzano l'intervento di allievi che copiarono le fisionomie dell'opera precedente.\nSullo sfondo si vede a destra un armadio a muro con mensole inquadrato da una cornice scolpita con una candelabra, come ne esistevano nel Palazzo Ducale di Urbino (sebbene non ne ritragga nessuna in particolare), mentre a sinistra si apre, alla maniera fiamminga, un altro ambiente da dove proviene un doppio raggio di sole tramite una finestra aperta, rifrangendosi sulla parete ombrosa non prima di aver illuminato il pulviscolo atmosferico lungo la traiettoria. La luce disegna poi riflessi sui rilievi della decorazione della nicchia, sulle piccole nature morte del cestello con il panno di lino e della scatola cilindrica d'avorio nell'armadio, e poi nei capelli, nelle vesti e nei gioielli dei quattro protagonisti. Marchi scrisse: \"come in nessun'altra opera di Piero la luce vi svolge un ruolo fondante\". La luce, che attraversa il vetro a rondelle senza romperlo, \u00e8 anche una metafora del mistero dell'Incarnazione, che attraversa il corpo di Maria, nella concezione e nel parto, senza violarlo.\nLa mancanza di punti di appoggio tra le figure e lo spazio impedisce di determinare la distanza reciproca, facendo apparire i protagonisti vicinissimi allo spettatore.\nNonostante la ricchezza di analogie con la \"Pala di Brera\", la \"Madonna di Senigallia\" ha un carattere molto diverso, pi\u00f9 intimo, con l'allusione alla camera dal letto dell'Incarnazione (presente tradizionalmente nelle raffigurazioni dell'Annunciazione). Di derivazione fiamminga sono anche l'uso del legno di noce al posto del consueto pioppo, la tecnica pittorica con un largo uso di leganti oleosi, nonch\u00e9 i delicati effetti materici nella pittura, come il velo sulla testa della Madonna, le luccicanti rotondit\u00e0 dei gioielli degli angeli e le pieghe plastiche e luminose dei panneggi."}
{"id": "728553", "revid": "287204", "url": "https://it.wikipedia.org/wiki?curid=728553", "title": "Skoda Roomster", "text": ""}
{"id": "728554", "revid": "6923", "url": "https://it.wikipedia.org/wiki?curid=728554", "title": "Fiat 1300 / 1500", "text": ""}
{"id": "728556", "revid": "6923", "url": "https://it.wikipedia.org/wiki?curid=728556", "title": "Basso-baritono", "text": "Basso-baritono \u00e8 un cantante il cui registro si colloca tra baritono e basso. Il termine apparve intorno alla fine del XIX secolo per descrivere il particolare tipo di voce per cantare il ruolo di basso wagneriano come \"Wotan\" ne \"L'anello del Nibelungo\" e \"Hans Sachs\" ne \"I maestri cantori di Norimberga\". Wagner scrisse questi ruoli per quello che lui chiamava \"Hoher Bass\" (\"basso alto\").\nCaratteristiche della voce del basso-baritono sono la facilit\u00e0 d'emissione nel registro acuto e il timbro abbastanza scuro ma pi\u00f9 brillante e chiaro di quello del basso cantante. Il basso-baritono \u00e8 s\u00ec una voce ambigua che si pone tra le due categorie, ma \u00e8 spesso usata per descrivere la sfumatura pi\u00f9 grave della voce di baritono e quella pi\u00f9 acuta della voce di basso. Sono rarissimi i casi di voci di basso-baritono in grado di dominare sia la tessitura del baritono sia quella del basso: il basso-baritono sceglie un tipo di repertorio pi\u00f9 idoneo alla propria vocalit\u00e0, rientrando in una delle due categorie."}
{"id": "728558", "revid": "1833487", "url": "https://it.wikipedia.org/wiki?curid=728558", "title": "Conservatorio della Piet\u00e0 dei Turchini", "text": "Il conservatorio della Piet\u00e0 dei Turchini era uno dei quattro conservatori napoletani. Estinti i quattro conservatori successivamente nacque l'attuale conservatorio di San Pietro a Majella. Assieme alle altre tre scuole di musica, il Conservatorio della Piet\u00e0 dei Turchini fu il fulcro della gloriosa scuola musicale napoletana tra XVII e XVIII secolo.\nStoria.\nFu fondato nel 1583 grazie all'opera dei laici appartenenti alla Confraternita dei Bianchi della Croce, i quali si riunivano per l'appunto nella chiesa dell'Incoronatella (oggi Chiesa di Santa Barbara dei Marinai, in via Flavio Gioia) gi\u00e0 dal 1573. Analogamente a quello di Sant'Onofrio fu originariamente adibito a orfanotrofio. Quando divent\u00f2 un istituto di musica prese il nome di \"conservatorio Santa Maria della Piet\u00e0 dei figlioli\", nome mutato pi\u00f9 tardi in \"conservatorio della Piet\u00e0 dei Turchini\", proprio per il fatto che i fanciulli ospitati veniva chiamati \"li turchini\", per via del colore turchino dei loro abiti e dei loro berretti.\nNel 1592 l'orfanotrofio fu trasferito, ad opera della Confraternita, in una sede pi\u00f9 ampia nella strada larga dell'Incoronata.\nFu la pi\u00f9 longeva scuola di musica napoletana: essa infatti, dopo aver inglobato il Conservatorio di Sant'Onofrio a Capuana e quello di Santa Maria di Loreto, fu estinto e nel 1807 nacque il \"Real collegio di Musica\" che, in seguito, diventer\u00e0 l'attuale conservatorio di San Pietro a Majella.\nBench\u00e9 tanti a Napoli asseriscano di essere gli eredi del Conservatorio della Piet\u00e0 dei Turchini, in realt\u00e0 esso rimane di pertinenza del Conservatorio di San Pietro a Majella, non essendo mai stato soppresso ed il cui fondo, fatto di partiture e di tutti i libri riguardanti la sua gestione, si trova presso l'attuale conservatorio della citt\u00e0 partenopea. \nL'edificio della Piet\u00e0 dei Turchini \u00e8 ancora oggi esistente ed \u00e8 il compendio dei tre condomini di via Medina 17, via Medina 13 e via San Bartolomeo 63 - oggi di propriet\u00e0 privata e destinati a civili abitazioni susseguentemente all'accorpamento dei Conservatori partenopei nell'unico istituto di San Pietro a Majella, che, privando il complesso edilizio di una precipua funzione, indusse la Confraternita dei Bianchi, nel corso del 1833, prima a concedere in enfiteusi e poi ad alienare il palazzo. \nInsegnamento.\nL'insegnamento musicale ebbe inizi\u00f2 agli inizi del XVII secolo. Il primo insegnante di musicale documentato \u00e8 un certo Don Lelio d'Urso, attivo tra il 1615 al 1622; a questo succedette Giovanni Maria Sabino, operante come primo maestro del conservatorio dal 1622 al 1626, il quale fu il primo maestro di cappella \"ufficiale\". Nel periodo di massimo splendore ebbe tra i suoi insegnanti Francesco Provenzale, Nicola Fago e Leonardo Leo e formava numerosi cantanti e strumentisti soprattutto per il vicino teatro San Carlo.\nCome gli altri istituti aveva un solo insegnante per gli strumenti ad arco e un solo insegnante per gli strumenti a fiato. A differenza di altre scuole, il conservatorio della Piet\u00e0 dei Turchini presentava un ambiente pi\u00f9 \"umano\": aveva dormitori e servizi spaziosi, viveri di prima qualit\u00e0, un'infermeria, una farmacia e altre cose che lo rendevano molto pi\u00f9 vivibile.\nDirettori.\nQuella che segue, con i relativi periodi di carica, \u00e8 la lista dei direttori (primi maestri) che si sono avvicendati al vertice del conservatorio della Piet\u00e0 dei Turchini:\nMaestri e allievi.\nTra i maestri ed allievi invece si ricordano:"}
{"id": "728573", "revid": "1869172", "url": "https://it.wikipedia.org/wiki?curid=728573", "title": "Parco nazionale Noel Kempff Mercado", "text": "Il parco nazionale Noel Kempff Mercado \u00e8 un parco nazionale situato nella parte nord-orientale del dipartimento boliviano di Santa Cruz, al confine con il Brasile. Il parco venne fondato il 28 giugno 1979 col nome di \"parco nazionale Huanchca\", ma venne ribattezzato in onore del professor Noel Kempff Mercado per le numerose ricerche e scoperte che egli comp\u00ec nel parco.\nIl parco si estende su 15.234 chilometri quadrati ed \u00e8 una delle aree a maggior biodiversit\u00e0 del mondo. Il clima qui \u00e8 caldo e umido, l'ideale per una zona che brulica di foreste pluviali e animali tropicali.\nLa temperatura varia di norma fra i 25 e i 29 gradi, e nel parco cadono annualmente tra i 1.700 e i 2.500 millimetri di pioggia.\nFlora.\nSi stima che nel parco siano presenti circa 4.000 specie di piante vascolari, oltre a diverse specie di bromelie, passiflora, heliconia, aracee e palme. Vi sono inoltre importanti tipi di legno, come il \"mara\".\nLa regione del parco abbraccia 5 importanti ecosistemi, che vanno dalla foresta pluviale amazzonica alla foresta, alla foresta tropicale semi-decidua, alla savana, alla savana tipica di regioni come il Cerrado brasiliano.\nFauna.\nIl parco ospita oltre 130 specie di mammiferi, tra cui lontre, delfini di fiume, tapiri, ragni e giaguari, tra cui una popolazione del raro giaguaro nero.\nNel parco sono inoltre presenti 620 specie di uccelli (fra cui 9 specie di ara, probabilmente la pi\u00f9 alta concentrazione del mondo in una singola area protetta), che rappresentano circa il 20% di tutti gli uccelli del Sudamerica. Studi recenti fanno pensare che questi numeri non possano che aumentare nel momento in cui si includeranno nel conto anche le specie di uccelli migratori.\nFra i rettili, il Parco nazionale Noel Kempff Mercado ospita 70 specie, fra cui il caimano nero, numerosi serpenti e altre specie in pericolo d'estinzione.\nOltre a queste si devono aggiungere almeno 347 specie di insetti (ad oggi ancora poco studiate), tra cui alcune rarissime, e una notevole variet\u00e0 di farfalle dai colori sgargianti.\nIn questo parco nazionale vive anche una specie di forpus coelestis\nProblemi.\nIl parco nazionale Noel Kempff Mercado deve affrontare un gran numero di problemi, dal bracconaggio (caccia di tartarughe, pesca illegale, solo per citarne alcuni), allo sfruttamento illegale delle foreste, al narcotraffico (molti trafficanti di droga cercano riparo nella foresta per cercare di sottrarsi alle forze dell'ordine), a problemi finanziari."}
{"id": "728580", "revid": "1494169", "url": "https://it.wikipedia.org/wiki?curid=728580", "title": "Franco Evangelisti", "text": ""}
{"id": "728583", "revid": "2153076", "url": "https://it.wikipedia.org/wiki?curid=728583", "title": "Justified (album)", "text": "Justified \u00e8 il primo album in studio del cantautore statunitense Justin Timberlake, pubblicato il 5 novembre 2002.\nDescrizione.\nIl disco \u00e8 stato anticipato dal singolo \"Like I Love You\", mentre successivamente vengono estratti, \"Cry Me a River\" (accompagnato da un videoclip che \u00e8 rivolto all'ex-fidanzata Britney Spears cui la canzone \u00e8 dedicata), \"Rock Your Body\" e \"Se\u00f1orita\". Il disco ha valso al cantante quattro nomination ai Grammy Awards, delle quali una al Grammy Award all'album dell'anno, e ha vinto il Grammy Award al miglior album pop vocale."}
{"id": "728584", "revid": "1005847", "url": "https://it.wikipedia.org/wiki?curid=728584", "title": "Monte Sillara", "text": "Il Monte Sillara \u00e8 una cima dell'Appennino tosco-emiliano alta 1.861 m. slm., al confine tra l'Emilia e la Toscana, tra i comuni di Monchio delle Corti, (Parma), e Bagnone, (Massa-Carrara).\nRappresenta la massima elevazione dell'Appennino parmense ed uno dei monti pi\u00f9 elevati della Lunigiana. \nLa montagna \u00e8 inserita nel contesto del Parco Nazionale dell'Appennino Tosco-Emiliano.\nLa montagna e i percorsi.\nIl Sillara \u00e8 una delle vette pi\u00f9 significative dell'Appennino Settentrionale, facilmente individuabile sia provenendo dalla Val di Magra per la presenza di un grosso massiccio pietroso posizionato in corrispondenza della vetta stessa, quasi fosse un balcone rivolto verso il fiume Magra e il Mar Ligure, sia dalla parte parmense per la caratteristica forma di una prua di nave rivolta verso il cielo che assume il pendio che porta fino alla sua cima.\nLa montagna \u00e8 facilmente raggiungibile dal Monte Losanna (1.856\u00a0m.) e dal Monte Bragalata (1.835\u00a0m.), passando per il \"passo di Compione\" (1.794\u00a0m.), mentre il percorso dal Monte Paitino (1.815\u00a0m.) e dal Monte Matto (1.837\u00a0m.) \u00e8 molto pi\u00f9 ostico e pericoloso, a causa dei notevoli dislivelli e precipizi lungo il cammino.\nVolgendo lo sguardo verso la Lunigiana si pu\u00f2 intravedere il caratteristico borgo medioevale di Iera o Jera. In direzione nord ovest si para la valle del Parma e si scorge la frazione di \"Trefiumi\", poco distante dal borgo di \"Valditacca\". In direzione nord est si estende la Val Cedra, appartenente al bacino idrografico dell'Enza.\nL'ascensione del monte \u00e8 pi\u00f9 agevole dal versante parmense. Il versante lunigianese \u00e8 molto ripido e scosceso, adatto consigliabilmente ad arrampicatori esperti. Sulla vetta si trova una piccola cappella in pietra con una statua della Madonna.\nI laghi e le sorgenti.\nPoco al di sotto della vetta, in direzione nord-est, sul versante parmense, si trovano due laghi di origine glaciale. \nIl lago Sillara superiore (11.400\u00a0m\u00b2, a quota 1.732\u00a0m.) e il lago Sillara inferiore (11.350\u00a0m\u00b2, a quota 1.731\u00a0m.), che sono i pi\u00f9 elevati dell'appennino parmense.\nDurante i periodi particolarmente piovosi il livello delle acque lacustri aumenta visibilmente sommergendo il piccolo braccio pietroso di terra che separa i due laghi, con l'effetto di creare un unico bacino.\nAlla base del monte Sillara, sul versante sud, nasce il Bagnone, affluente di sinistra del fiume Magra, molto ricco d'acqua, che percorre tutta l'omonima valle. Dal versante nord scende il \"Rio dei Frasconi\", che confluisce nel torrente Cedra, affluente di sinistra dell'Enza."}
{"id": "728589", "revid": "767487", "url": "https://it.wikipedia.org/wiki?curid=728589", "title": "Dare I Say", "text": "Dare I Say \u00e8 il secondo album del gruppo statunitense Hermano, pubblicato nel 2004 dalla Suburban Records. Dopo la pubblicazione di \"...Only a Suggestion\" nel 2002, gli Hermano pubblicano il loro secondo album con una formazione largamente rimaneggiata. Mancano infatti il chitarrista Mike Callahan ed il batterista Steve Earle, che saranno sostituiti rispettivamente da Eric Belt e da Chris Leathers. Il disco vira verso direzioni pi\u00f9 vicine al metal rispetto al precedente album, e i pezzi rappresentativi sono \"Cowboy Suck\", \"My Boy\" (pezzo del quale \u00e8 stato girato anche un \"videoclip\"), \"Let's Get It On\" e la finale \"Angry American\"."}
{"id": "728590", "revid": "125757056", "url": "https://it.wikipedia.org/wiki?curid=728590", "title": "Muggia", "text": "Muggia (\"Muja\" in dialetto istroveneto e in dialetto triestino, \"Milje\" in sloveno) \u00e8 un comune italiano di abitanti del Friuli-Venezia Giulia.\n\u00c8 il comune situato pi\u00f9 a meridione della regione Friuli-Venezia Giulia ed \u00e8 assieme a San Dorligo della Valle l'unico comune dell'Istria rimasto italiano.\nGeografia fisica.\nIl territorio comunale muggesano si allunga sul versante settentrionale dell'omonimo promontorio, tra i Monti di Muggia e le acque del \"Vallone di Muggia\" che lo separano dalla citt\u00e0 di Trieste. Il capoluogo, esposto a nord-est, sorge sul mare e si estende sulle colline e valli retrostanti. Il territorio comunale \u00e8 caratterizzato da un tipico paesaggio collinare costiero, digradante verso il golfo di Trieste: dalle propaggini occidentali del promontorio si pu\u00f2 godere dello spettacolo (cosa che avviene in pochi altri luoghi dell'Italia) del tramonto sul mare Adriatico.\n\u00c8 l'unico lembo d'Istria \u2013 insieme ad una sezione del comune di San Dorligo della Valle/Dolina\u00a0\u2013 rimasto alla Repubblica italiana dopo la seconda guerra mondiale ed in seguito al Memorandum di Londra (1954) ratificato dal Trattato di Osimo (1975).\nStoria.\nMuggia sorse probabilmente come castelliere (villaggio fortificato) protostorico (et\u00e0 del ferro, VIII-VI secolo a.C.).\nLa cittadina sorse sicuramente sul colle di 172 m denominato \u201cMuggia-Vecchia\u201d. Nei pressi della cittadina furono rinvenute iscrizioni romane, un orologio solare, frammenti di mosaico e mattoni con bollo di fabbrica. Il primo documento certo in cui appare il nome di Muggia risale all\u2019anno 931 e concerne la donazione fatta dai re d\u2019Italia Ugo e Lotario al Patriarca di Aquileia dei \u201c\"Castellum Mugla\"\u201c.\nDopo l'inizio della penetrazione romana nel Friuli e la fondazione di Aquileia nel 181 a.C., il territorio muggesano venne conquistato insieme al resto dell'Istria con le campagne condotte nel 178-177 a.C.\nI Romani vi posero un accampamento in posizione elevata, \"Castrum Muglae\", per difendere le vie di comunicazione con la colonia dalle incursioni degli istri.\nDopo la caduta dell'Impero romano d'Occidente, a Muggia si avvicendarono le dominazioni del goto Teodorico, dei Longobardi, dei Bizantini e dei Franchi. Nel 931 fu donata dai re d'Italia Ugo e Lotario al Patriarcato di Aquileia. Nel 1354 sub\u00ec un attacco da parte dei Genovesi e scelse di passare nel 1420 con la Repubblica di Venezia.\nAlla fine del XV secolo l'abitato sul colle, l'odierna Muggia Vecchia, perse progressivamente importanza, col trasferimento di buona parte degli abitanti sulla riva del mare, presso il \"Borgolauro\", dove tuttora si trova il centro cittadino.\nDopo la fine della Repubblica di Venezia (1797) e la breve parentesi del Regno italico napoleonico (1805-1814), Muggia pass\u00f2 sotto il dominio asburgico, sotto il quale svilupp\u00f2 una fiorente industria cantieristica navale. Questa prima industrializzazione, unita all'impetuosa crescita economica che stava interessando la vicina Trieste mutarono radicalmente il tessuto economico e sociale muggesano, fino ad allora incentrato sulla pesca e sul commercio di piccolo cabotaggio. Nei primi decenni del XX secolo la cittadina si afferm\u00f2 definitivamente come cantieristico, grazie all'apertura Cantiere San Rocco e dell'antistante Cantiere \"San Marco\" di Trieste, facendo di Muggia un centro operaio e proletario.\nAlla fine dell'Ottocento il dialetto \"muglisano\", una parlata ladina simile al friulano, si estinse. Le testimonianze delle ultime persone che parlavano il Muglisano sono state raccolte dall'abate Jacopo Cavalli nel 1889. L'ultimo dei \"Muglisani\" fu Niccol\u00f2 Bortoloni che fu una delle fonti, la pi\u00f9 attendibile, a cui attinse il Cavalli e che mor\u00ec all'inizio del 1898. Va rilevato che per lungo tempo prima d'estinguersi il muglisano aveva convissuto con l'attuale \"muggesano\", dialetto di tipo istro-veneto.\nStoria contemporanea.\nDopo la prima guerra mondiale il territorio di Muggia pass\u00f2 come l'intera Venezia Giulia al Regno d'Italia e nel 1919 l'ex Campo di aviazione austro-ungarico di Zaule del 1911 ospitava la 38\u00aa Squadriglia del Regio Esercito italiano fino al 20 dicembre 1920 e la 77\u00aa Squadriglia aeroplani fino al maggio 1919, dal 28 febbraio 1919 il I Gruppo fino a maggio e da giugno la 91\u00aa Squadriglia.\nNel 1923 il comune di Muggia cedette parti delle frazioni di Albaro Vescov\u00e0 e di Valle Oltra al comune di Capodistria.\nDopo l'8 settembre 1943 il territorio sub\u00ec l'occupazione militare tedesca diventando parte dell'Adriatisches K\u00fcstenland. Durante la Guerra di Liberazione Muggia, forte della sua tradizione proletaria ed antifascista, fu tra i pi\u00f9 attivi centri della Resistenza istriana come dimostrato dalla Medaglia d'Argento al Valor Militare (la massima onorificenza non fu concessa a causa dei movimenti filo-jugoslavi) e dalle vicende umane di Alma Vivoda, Natale Colarich e Luigi Frausin.\nA seguito del trattato di pace di Parigi del 1947 Muggia venne inclusa nella \"zona A\" del Territorio Libero di Trieste.Le ulteriori rettifiche territoriali previste dal Memorandum di Londra (1954), con la definitiva assegnazione della Zona B del Territorio Libero di Trieste all'amministrazione jugoslava, furono effettuate a spese di Muggia (pi\u00f9 di circa con 3\u00a0500 abitanti) perdendo le frazioni di Albaro Vescov\u00e0, dei Monti di Muggia e la zona di Punta Grossa che sino ad allora si trovavano nella Zona A del Territorio Libero di Trieste. Le principali frazioni e localit\u00e0 perdute nel 1954 furono, Albaro Vescov\u00e0 (\u0160kofije), Barisoni (Barizoni), Bosini (Bosinj), San Colombano (Kolomban), Crevatini (Hrvatini), Elleri (Elerji), Faiti (Fajti), Plavia Monte d'Oro (Plavje), Premanzano (Preman\u010dan) e Punta Grossa (Debeli Rti\u010d).\nIl comune muggesano, nonostante costituisse uno dei pochissimi lembi della regione istriana rimasti sotto sovranit\u00e0 italiana, perse in occasione delle modifiche confinarie dell'ottobre 1954 un terzo del suo territorio. In quest'occasione oltre 2700 persone decisero di lasciare le localit\u00e0, oramai jugoslave, per riparare in Italia.\nVerso la fine degli anni sessanta il settore cantieristico, fino ad allora motore di traino dell'economia locale, inizi\u00f2 a mostrare i primi segnali di crisi con la chiusura del Felszegi nel 1968, seguito nei decenni successivi dal San Rocco e dal San Marco di Trieste. Il 10 novembre 1975 fu firmato il trattato di Osimo da delegati italiani e jugoslavi per accordarsi riguardo al confine tra zona A e zona B amministrate da Italia e Jugoslavia.\nNel dicembre 2007, con l'ingresso della Slovenia nello spazio Schengen la frontiera che separava la citt\u00e0 dal resto dell'Istria \u00e8 di fatto scomparsa. Oggi la cittadina di Muggia \u00e8 un centro turistico e commerciale, grazie all'apertura del confine ed ai progetti di collaborazione transfrontaliera.\nOnorificenze.\nMuggia \u00e8 tra le citt\u00e0 decorate al valor militare per la guerra di liberazione, insignita della medaglia d'argento al valor militare per i sacrifici delle sue popolazioni e per l'attivit\u00e0 nella lotta partigiana dopo l'8 settembre 1943 durante la fase finale della seconda guerra mondiale:\nMonumenti e luoghi d'interesse.\nParco archeologico e Santuario di Muggia Vecchia.\nSul colle Muggia Vecchia \u00e8 stato realizzato il Parco archeologico di Muggia Vecchia (\"Castrum Muglae\"), che ospita la Basilica di Santa Maria Assunta, unico edificio rimasto in piedi, ed i resti archeologici dell'abitato medioevale. La basilica venne probabilmente fondata in epoca longobarda dai monaci benedettini bianchi di San Colombano gi\u00e0 presenti nell'area veneta, nel regno longobardo e soprattutto lungo la Via Postumia dopo la fondazione regia dell'abbazia matrice di San Colombano di Bobbio e l'espansione monastica dal VII al IX secolo nel regno; testimonianza anche toponimi longobardi e di \"Colombano\" presente nelle chiese e nella localit\u00e0 Colombano o Kolomban (oggi sotto Capodistria).\nSi riteneva che l'abitato di Muggia Vecchia cess\u00f2 di essere luogo abitato, dopo la sua distruzione avvenuta da parte dei genovesi e di Pagano Doria nel 1353; invece fu distrutta, lasciando in piedi la basilichetta, dai triestini in perenne lotta contro i muggesani, causa le saline.\nPrima dell'attuale chiesa doveva esserci una precedente del VIII o IX secolo, della quale esistono alcuni elementi: l'ambone, il leggio e due grandi e larghe transenne o balaustre di marmo a pluteo di arte longobarda databili al periodo longobardo di re Liutprando VIII secolo o comunque al periodo della Rinascenza liutprandea VIII-IX secolo, a destra ed a sinistra dell'ingresso, dopo il rifacimento avvenuto nel secolo XIII.\nI resti del borgo medioevale sono stati rimessi in luce dalle indagini archeologiche: un tratto di strada su cui si aprivano diverse distinte case, su un lato della strada appoggiate alle mura di cinta, un'abitazione che conserva resti del piano superiore, accessibile da una scala esterna in muratura e presumibilmente sede dell'officina di un fabbro al piano terra.\nGli scavi hanno rimesso in luce anche tracce di frequentazione nell'VIII secolo d.C., ovvero una cava da cui furono scavate lastre di Arenaria, successivamente sistemata con murature di contenimento. I rinvenimenti testimoniano la presenza di un centro abitato del periodo risalente l'et\u00e0 del ferro, collocabile tra l'VIII e VI-V secolo a.C.\nL'attuale borgo di Muggia Vecchia \u00e8 una localit\u00e0 sorta relativamente di recente.\nCastello di Muggia.\nIl castello si affaccia in posizione elevata sul porto, \u00e8 di propriet\u00e0 dello scultore Villi Bossi e di sua moglie Gabriella, e viene aperto al pubblico in particolari occasioni, specie per iniziative culturali e musicali.\nIl primo nucleo del castello fu una torre fatta erigere dal patriarca di Aquileia, Marquardo di Randeck, nel 1374, nella zona chiamata Borgolauro. Successivamente venne aggiunto un quadrilatero di mura e delle torri di guardia per ospitare una guarnigione di soldati, la cui costruzione si protrasse sino al 1399. I merli della torre sono piani, ovvero di tipo guelfo. Nel 1701 fu avviato un primo progetto di restauro, curato dal conte Giovanni Polcenigo, che per\u00f2 fu effettuato solo nel 1735, su spinta del governo della Serenissima, nella cui orbita Muggia gravitava. Nell'Ottocento, il castello ricadde in uno stato di abbandono, nel quale rimase sostanzialmente sin quasi alla fine del secondo millennio, quando gli attuali proprietari lo riportarono all'originale splendore.\nDuomo di Muggia.\nIl duomo dei Santi Giovanni e Paolo, fu consacrato nel 1293. L'attuale facciata, in stile gotico veneziano, \u00e8 opera del XV secolo e richiama quella della Cattedrale dell'Assunzione di Maria (Ossero) di Ossero.\nChiesa di san Francesco d'Assisi.\nOggi suffraganea della parrocchia dei Santi Giovanni e Paolo, era annessa all'antico chiostro di un convento dei padri minori conventuali francescani insediatisi a Muggia tra il 1330 e il 1340. L'edificio fu completato nel 1410-11. A pianta rettangolare con abside poligonale, conserva una tempera trecentesca con la \"Madonna allattante\", di scuola bolognese o marchigiana; una quattrocentesca Piet\u00e0 o \"Vesperbild\" di scuola salisburghese; una pala seicentesca, la \"Madonna della Cintola\", di Pietro Liberi (1614-1687). Nella chiesa \u00e8 esposta una collezione di presepi da varie parti d'Italia e del mondo.\nChiesa del Santissimo Crocifisso.\nUn tempo nota come chiesa della Visitazione di Maria Vergine, fu completata il 1\u00b0novembre nel 1347 per volont\u00e0 di ser Raffaele di ser Steno, un sostenitore del partito filo veneto che voleva impossessarsi di Muggia. Al suo interno un'epigrafe in caratteri gotici con lo stemma di ser Raffaele attesta la data di costruzione e la dedica alla Vergine. L'altare barocco, realizzato nel XVIII secolo, \u00e8 affiancato da quattro fanali da processione. \u00c8 conosciuta oggi come \"Chiesa del Cristo\".\nChiesa di San Matteo a Zindis.\nI lavori della chiesa, su progetto degli architetti Carlo Celli e Dario Tognon, iniziarono nel 1970; contestualmente alla consacrazione dell'edificio (il 7 ottobre 1973), inizi\u00f2 l'attivit\u00e0 indipendente della nuova parrocchia di Zindis-San Rocco-Lazzaretto. \nChiesa di San Rocco a San Rocco.\nLa piccola chiesetta di San Rocco fu edificata nel 1864 e dipende dalla parrocchia di San Matteo Apostolo di Zindis.\nChiesetta di san Sebastiano.\nL'edificio sorge sulla salita Ubaldini, a met\u00e0 strada tra il centro di Muggia e Muggia Vecchia, lungo l'antico percorso penitenziale noto come \"\"Strada del perd\u00f2n\": da qui il remoto soprannome di \"Cesa de mezo\"\" (chiesa di mezzo). Costruita con ogni probabilit\u00e0 dopo la peste del 1446, ha pianta rettangolare con facciata a capanna e un piccolo rosone. All'interno alcune rustiche statue della Madonna del Buon Consiglio, di san Michele, san Biagio, san Sebastiano e s.Antonio Abate. \nChiesa di Santa Barbara.\nPosta nell'omonimo paese, la chiesa di Santa Barbara fu costruita nella seconda met\u00e0 dell'Ottocento l\u00ec dove \u00e8 accertato che nel XVII secolo esisteva una piccola cappella.\nChiesa di San Benedetto Abate ad Aquilinia.\nLa chiesa della frazione di Aquilinia fu costruita nel 1962 ed \u00e8 stata eretta a parrocchiale nel 1964.\nSociet\u00e0.\nLingue e dialetti.\nMuggia fa parte dei comuni del Friuli-Venezia Giulia in cui vige la tutela della comunit\u00e0 slovena. Tuttavia, pur esistendo un ufficio dedicato alla minoranza slovena, non viene applicato il bilinguismo visivo previsto dalla legge.\nLa popolazione \u00e8 quasi per la sua totalit\u00e0 di madrelingua italiana. \u00c8 altres\u00ec molto diffuso il dialetto muggesano (\"mujesan\"), una variet\u00e0 locale di transizione tra il dialetto triestino, ormai dominante, e l'istroveneto.\nLa minoranza slovena storica \u00e8 concentrata soprattutto nella zona di Rabuiese/Rabujez, Vignano/Vinjan, Belpoggio/Beloglav e nelle frazioni di Santa Barbara/Koro\u0161ci ed Aquilinia/\u017davlje.\nCultura.\nEventi.\nGli statuti del 1420 parlano della festa di Carnevale che si svolgeva a Muggia e Nicol\u00f2 Manzuoli nella sua \"Nova descrittione dell'Istria\" (1611) menziona il \"ballo della verdura\" che si teneva nella piazza principale, danza che lo storico ipotizzava avesse remote origini greche. Un altro storico, Prospero Petronio, avalla tale tesi (1681) rifacendosi a una antica tradizione secondo la quale gli Argonauti sarebbero approdati in Istria (Zubini 2008). Il sapore di un multicolore spettacolo popolare \u00e8 per\u00f2 rimasto la caratteristica principale di questa festa. Il Carnevale moderno fu istituzionalizzato nel 1954 dal sindaco Giordano Pacco ed \u00e8 organizzato come un concorso a premi per carri e gruppi in costume che, bandito dall'apposito comitato organizzatore, sfila per le strade di Muggia la domenica di carnevale; le compagnie carnevalesche sono (in ordine alfabetico) : \"Bellezze Naturali, Bora, Brivido, Bulli &amp; Pupe, Lampo, Mandrioi, Ongia, Trottola\"; va detto che molte compagnie si sono sciolte nel corso dei decenni.\nLa \"Brivido e l'Ongia\" sono le compagnie che sfilano da pi\u00f9 anni, in forte competizione l'una con l'altra. La \"Brivido\" ha un punto in pi\u00f9 rispetto all\"'Ongia\", avendo vinto anche l'edizione del 2014. Esiste anche una edizione estiva del Carnevale, con piccole gare ludiche, musica e chioschi enogastronomici.\nBiblioteche.\nBiblioteca comunale Edoardo Guglia\nCivico museo archeologico di Muggia.\nIl Civico museo archeologico di Muggia, inaugurato nel 1997, ha sede presso la Casa Veneta nel centro storico di Muggia, e offre un'esposizione di reperti ritrovati nei 25 siti sparsi sul territorio di Muggia, in particolare sul Monte Castellier: la stele dedicata al Dio Mitra, la Necropoli di Santa Barbara e il Castelliere di Elleri.\nMuseo d'arte moderna Ugo Car\u00e0.\nIl Museo d'arte moderna Ugo Car\u00e0, inaugurato il 7 marzo 2006 in seguito a una donazione del maestro al Comune di Muggia, rappresenta l\u2019unico corpus di opere dello scultore e designer Ugo Car\u00e0 (Muggia, 26 novembre 1908 - Trieste, 12 dicembre 2004) e offre ogni anno un fitto programma di mostre d'arte moderna e contemporanea.\nTeatri.\nSala teatrale Giuseppe Verdi\nInfrastrutture e trasporti.\nFerrovie.\nDal 1902 al 1935 era in funzione la Ferrovia Parenzana che collegava Trieste con Parenzo (oggi in Croazia) e anche Muggia aveva la sua stazione ferroviaria, che dopo la chiusura della linea fu demolita.\nMobilit\u00e0 urbana.\nIl 5 agosto 1952 fu inaugurata la linea filoviaria n.20 della azienda municipalizzata Acegat per collegare Muggia al centro di Trieste. Alle filovie sono subentrati negli anni Settanta gli autobus (oggi dell'azienda Trieste Trasporti), che compiono il medesimo percorso, pur con varie modifiche intervenute nei decenni. La linea 47 garantisce un collegamento tra Muggia e San Dorligo della Valle, mentre la linea 49/ permette di raggiungere l'ospedale di Cattinara. Altre linee della stessa azienda (7, 27, 31, 32, 90) svolgono il servizio soltanto all'interno del territorio comunale.\nAmministrazione.\nFonte\nSport.\nCalcio.\nLa principale squadra di calcio della citt\u00e0 era l\"'A.S.D. Muggia 1945\" che militava nella Eccellenza Friuli-Venezia Giulia. Nacque nel 1945. Giocava le partite interne presso lo stadio comunale \"Paolo Zaccaria\" sito in via dei Mulini; le altre societ\u00e0 dilettantistiche del comune muggesano sono l'A.S.D. Muglia Fortitudo, nata nel 2004, che milita in prima categoria. Nel 2015 la societ\u00e0 A.S.D. Muggia \u00e8 fallita, quindi si \u00e8 unita con il Muglia Fortitudo, l'unica squadra di calcio del comune. Oltre a questa societ\u00e0 \u00e8 presente anche l'A.S.D. Zaule Rabuiese, che rappresenta la zona di Aquilinia, frazione del comune muggesano, anch'essa militante nella Promozione del Friuli Venezia-Giulia.\nAltri sport.\nA Muggia sono presenti altre societ\u00e0 impegnate nella diffusione di altri sport, come la Pallacanestro Interclub, la Societ\u00e0 Nautica Giacinto Pullino per il canottaggio, la Societ\u00e0 Velica di Muggia ed il Tennis Borgolauro."}
{"id": "728592", "revid": "287204", "url": "https://it.wikipedia.org/wiki?curid=728592", "title": "Origine del granito", "text": "L'origine del granito \u00e8 stata per molti decenni fonte di controversie e accese discussioni fra molti studiosi di geologia.\nLe due tesi discusse sono:\nLa prima tesi, attualmente pi\u00f9 diffusa, continua tuttavia ad essere negata da alcuni studiosi. Magmatisti e trasformisti portano diverse prove a sostegno delle loro idee.\nIntrusioni granitiche di due tipi.\nLe intrusioni granitiche possono dividersi in due grandi gruppi.\nI graniti del primo gruppo hanno limiti netti con le \"rocce incassanti\" (cio\u00e8 le rocce pi\u00f9 antiche entro cui sono intrusi), le quali mostrano una chiara aureola metamorfica di contatto; la transizione tra granito e roccia incassante avviene in pochi metri, anche nel caso di corpi intrusivi di notevoli dimensioni, e si pu\u00f2 seguire per grandi distanze. La giacitura di questi graniti \u00e8 inoltre nettamente discordante rispetto alla tettonica generale delle rocce incassanti.\nPer tutti questi motivi i graniti in massicci circoscritti, o graniti diapirici, vengono quasi concordemente ritenuti di origine magmatica, intrusi in rocce appartenenti ai livelli superiori della crosta terrestre subito dopo i principali cicli orogenici; di conseguenza la loro formazione \u00e8 avvenuta indipendentemente da azioni tettoniche, e vengono detti \"graniti post-tettonici\".\nI graniti del secondo gruppo hanno invece limiti molto meno netti rispetto alle rocce incassanti: il passaggio avviene attraverso una larga fascia di migmatiti, o rocce miste, costituite in parte da materiale granitico e in parte da residui di rocce preesistenti, intimamente mescolati; le rocce incassanti mostrano le tracce di un forte metamorfismo regionale, evidente anche negli stessi graniti, che spesso hanno tessiture gneissiche. Questi corpi intrusivi sono inoltre generalmente concordanti, a grandi linee, con le strutture tettoniche delle rocce incassanti e sono pertanto detti \"graniti concordanti\".\nQuesti graniti si sono formati probabilmente in regioni profonde della crosta terrestre, contemporaneamente a deformazioni orogeniche (graniti sintettonici), per iniezione di magma e cristallizzazione sotto pressione orientata (secondo i magmatisti), oppure per metasomatismo delle rocce preesistenti ad opera di emanazioni gassose provenienti da regioni pi\u00f9 profonde (secondo i trasformisti).\nProblematiche.\nLa dislocazione delle rocce incassanti.\nUna difficolt\u00e0 teorica che si oppone all'intrusione di un magma granitico, almeno per i maggiori batoliti, \u00e8 la necessit\u00e0 del magma di trovare posto tra le rocce preesistenti. Un'iniezione forzata con dislocazione delle rocce incassanti \u00e8 provata per i laccoliti ed altri corpi intrusivi analoghi, ma generalmente le rocce incassanti i corpi intrusivi di maggiori dimensioni non mostrano segni di dislocazione conseguente all'intrusione magmatica.\nSecondo Reginald Aldworth Daly (18 marzo 1871 \u2013 19 settembre 1957), geologo canadese, il magma in questi casi si intrude per \"sprofondamento\" in esso delle rocce sovrastanti frammentate in enormi blocchi. Effettivamente molti batoliti contengono, specie ai margini, blocchi distaccati nettamente dalla roccia incassante e in vari stadi di assimilazione nella massa granitica (xenoliti). D'altra parte la genesi dei maggiori batoliti granitici per metasomatismo allo stato solido di rocce preesistenti, o per fusione differenziale dei minerali delle rocce preesistenti a pi\u00f9 basso punto di fusione (quarzo e feldspati), e la loro successiva ricristallizzazione \"in situ\" risolverebbero questo problema.\nLa direzione dei cristalli allungati.\nMolti graniti in \"massicci circoscritti\" presentano tessitura orientata dei cristalli allungati e appiattiti (miche, anfiboli, ecc.), specie presso i margini dei corpi intrusivi: il rilevamento su vasta scala delle direzioni di allungamento o di appiattimento di tali cristalli ha mostrato che esse sono orientate parallelamente ai contorni del corpo intrusivo. Questo pu\u00f2 probabilmente essere spiegato in seguito all'intrusione di un magma liquido, contenente in sospensione cristalli gi\u00e0 separati, che si sono disposti durante il consolidamento seguendo i vasti moti convettivi del magma nella camera magmatica. Queste tessiture orientate non corrispondono generalmente alla scistosit\u00e0 delle rocce incassanti, e quindi non sono di origine metamorfica.\nLa graduale variazione di composizione.\nLa graduale variazione di composizione chimica e mineralogica, che \u00e8 spesso possibile osservare nei punti di contatto tra granito e roccia incassante, \u00e8 stata diversamente interpretata dai magmatisti e dai trasformisti.\nQuando una intrusione granitica \u00e8 delimitata da rocce ignee o metamorfiche basiche, come gabbri o anfiboliti, compaiono in queste ultime, nei punti di contatto, minerali propri delle rocce acide, quali plagioclasi sodici, feldspati potassici e quarzo.\nAnche la composizione mineralogica del granito presso il contatto cambia, facendosi affine a quella delle granodioriti e tonaliti, come \u00e8 stato frequentemente osservato ai margini di grandi batoliti granitici. Ci\u00f2 \u00e8 attribuibile ad una mutua contaminazione del magma in via di solidificazione e della roccia incassante.\nPer quest'ultima si deve ammettere che la modificazione mineralogica sia avvenuta essenzialmente allo stato solido, per apporto di elementi alcalini e silice dal magma; analogamente alcuni elementi contenuti nei minerali delle rocce incassanti, come ferro e magnesio, sono migrati verso il magma granitico.\nLe rocce calcaree a contatto con masse granitiche intrusive vengono trasformate in calcefiri, ricchi di silicati di calcio, ferro e magnesio, e anche in questo caso vi \u00e8 apporto di elementi dal magma, avvenuto durante il consolidamento della roccia granitica. Il magma granitico, nel corso di questo processo, si impoverisce di silice, e quindi la percentuale di altri ossidi, compresi gli alcali, aumenta: di conseguenza al contatto con rocce calcaree possono cristallizzare sieniti, talora con pirosseni e anfiboli sodici, e con feldspatoidi.\nLa spiegazione dei magmatisti.\nLa contaminazione reciproca fra roccia incassante e magma granitico pu\u00f2 essere in accordo con l'origine di molti graniti da un magma liquido, tanto pi\u00f9 che \u00e8 analoga a quanto si osserva, con minore intensit\u00e0, alla periferia di rocce intrusive basiche, per le quali l'origine da un magma non \u00e8 messa in dubbio.\nLa spiegazione dei trasformisti.\nD'altra parte alcuni sostenitori dell'origine metasomatica del granito spiegano diversamente questi fenomeni. Lo studio mineralogico e chimico dettagliato del contatto granito-roccia incassante ha permesso di esprimere quantitativamente la contaminazione reciproca attraverso dei \"gradienti\" di composizione chimica.\nLa prima modificazione della roccia preesistente sarebbe una modificazione del contenuto in silice, conseguente ad una feldspatizzazione di rocce quarzose (soprattutto arenarie quarzose) o ad una introduzione di calcio, ferro e magnesio, in vari tipi di rocce.\nIn questa prima fase aumenta anche la percentuale degli alcali, oltre che del ferro e del magnesio, e di elementi presenti in quantit\u00e0 minori e caratteristici delle rocce granitiche, come titanio, fosforo e manganese. Gli elementi leggeri come potassio e sodio, necessari a modificare la composizione chimica di rocce preesistenti, proverrebbero, secondo i trasformisti, da livelli profondi della crosta terrestre, e migrerebbero come ioni attraverso i cristalli delle rocce preesistenti, ma soprattutto lungo le superfici di discontinuit\u00e0 dei reticoli, rappresentate dai limiti tra i cristalli.\nQuesto \"fronte sialico\" di granitizzazione provocherebbe delle variazioni mineralogiche nelle rocce che attraversa, rendendone la composizione progressivamente pi\u00f9 simile a quella granitica, ed espellendone gli elementi non in accordo con la composizione chimica del granito stesso (ferro, magnesio, calcio) i quali formerebbero a loro volta un \"fronte femico\" in movimento davanti a quello sialico, producendo una basificazione temporanea delle rocce che attraversa.\nCi\u00f2 sarebbe in accordo con l'osservazione che spesso gli xenoliti inclusi nel granito presentano una concentrazione di minerali femici (biotite) ai margini.\nElementi contrari alla spiegazione dei trasformisti.\nIn realt\u00e0 la diffusione ionica allo stato solido \u00e8 efficace solo su brevi distanze, dell'ordine dei millimetri o dei centimetri, come provano esperimenti di laboratorio. Inoltre le rocce ignee contengono spesso minerali zonati (plagioclasio e pirosseno), con forti differenze di composizione chimica su brevissime distanze, che non sono state eliminate da nessuna migrazione ionica.\nAncora, spesso l'aureola metamorfica di contatto delle intrusioni granitiche non mostra tracce di metasomatismo, cio\u00e8 di apporto ed allontanamento di sostanze, ma solo di un metamorfismo termico isochimico, avvenuto cio\u00e8 senza sostanziali modifiche della composizione chimica delle rocce.\nElementi a favore della spiegazione dei trasformisti.\nD'altra parte alcuni fenomeni di transizione graduale ai margini delle masse granitiche sembrano sostenere l'ipotesi dei trasformisti. Talvolta le rocce metamorfiche incassanti i graniti sono ricche di grossi cristalli di feldspato potassico, identico a quello presente in fenocristalli nel granito, presso il contatto, ed entro xenoliti di rocce preesistenti inglobati nel granito. Questo fenomeno dimostrerebbe una feldspatizzazione avvenuta su una roccia preesistente allo stato solido, ma potrebbe anche essere dovuto ad una limitata migrazione di ioni potassio per diffusione solida o per mezzo di agenti volatili pneumatolitici, provenienti da un magma in via di consolidamento.\nIn regioni costituite essenzialmente da rocce sedimentarie profondamente trasformate per metamorfismo regionale, sono spesso presenti massicci granitici stratiformi, che lateralmente passano ad arenarie metamorfosate. Ci\u00f2 ha fatto pensare che il granito provenga o da fusione selettiva di rocce, la cui composizione mineralogica o chimica fosse simile a quella del granito stesso, oppure da granitizzazione metasomatica per apporto di elementi alcalini e alluminio, che avrebbe agito selettivamente: quest'ultima ipotesi sarebbe in accordo con l'osservazione che la feldspatizzazione di rocce incassanti masse granitiche avviene di preferenza su rocce originariamente arenacee.\nTuttavia, anche in questo caso, potrebbe invece trattarsi di un'intrusione di magma che ha seguito alcuni livelli, dissolvendoli e assimilandoli selettivamente. Spesso poi si osserva che corpi granitici stratiformi includono lenti e strati di rocce la cui composizione \u00e8 molto diversa da quella del granito, come le quarziti.\nEsistenza di magmi granitici fluidi.\nL'esistenza di magmi granitici fluidi \u00e8 provata:\nFormazione del magma granitico.\nAttraverso l'opera di valenti studiosi, come il finlandese Pentti Eelis Eskola (1883-1964) e lo svizzero C. Eugene Wegmann (1896-1982), negli anni settanta si \u00e8 giunti ad una serie di ipotesi che mettono in relazione la formazione del granito con gli imponenti fenomeni di metamorfismo che avvengono nei livelli inferiori della crosta terrestre, a profondit\u00e0 di venti o trenta km, e che possono essere studiati laddove il diastrofismo ha sollevato intere regioni terrestri e l'erosione ha portato alla luce i livelli originariamente pi\u00f9 profondi. Queste teorie, bench\u00e9 diverse nei particolari, concordano nel ritenere che il magma granitico si formi per fusione differenziale delle rocce preesistenti, portate da fenomeni di subsidenza in zone dove la temperatura raggiunge quella necessaria per la fusione dei minerali sialici, cio\u00e8 circa 700\u00a0\u00b0C.\nParte del magma cos\u00ec formato cristallizza \"in situ\", dando origine a migmatiti, costituite dai residui non fusi delle rocce preesistenti (minerali femici o basici) e da vene e piccoli livelli di minerali sialici fusi e non ricristallizzati. Dove la fusione o anatessi differenziale \u00e8 pi\u00f9 intensa, si forma un magma di anatessi, cio\u00e8 una massa mobile costituita da una mescolanza di fuso sialico prevalente e di cristalli di minerali femici non disciolti. Il magma di anatessi ha capacit\u00e0 di intrudersi in rocce sovrastanti, formando corpi granitici con giacitura discordante rispetto alle rocce incassanti, ma cristallizzati non lontano dal luogo della fusione differenziale.\nIn complesso per\u00f2 i graniti formati in zone profonde della crosta terrestre sono concordanti con le strutture delle rocce incassanti, verso le quali hanno limiti sfumati e costituiti da vaste zone di migmatiti. Sia graniti che rocce incassanti mostrano di essersi originati allo stesso livello nella crosta terrestre, contengono cio\u00e8 minerali stabili a grandi profondit\u00e0.\nUna parte del magma di anatessi, eventualmente accompagnato da quantit\u00e0 pi\u00f9 o meno grandi di minerali non disciolti, pu\u00f2 migrare in livelli superiori a quelli dove avviene la fusione differenziale, ed intrudersi in giacitura discordante nelle rocce preesistenti, le quali, se metamorfiche, presentano un grado di metamorfismo regionale inferiore a quello degli gneiss che ne includono i \"graniti concordanti\".\nQueste intrusioni di magma granitico possono essere precedute e accompagnate dalla formazione di migmatiti provenienti da iniezione di magma e non da liquefazione e ricristallizzazione \"in situ\" dei minerali a pi\u00f9 basso punto di fusione.\nSi pu\u00f2 anche ammettere l'esistenza di fronti metasomatici, determinati dalla migrazione, per diffusione ionica o per processi pneumatolitici, di elementi leggeri (metalli alcalini e silicio) provenienti dal magma e responsabili di alcuni fenomeni di granitizzazione delle rocce incassanti le intrusioni granitiche. Questa sarebbe l'origine dei \"graniti in massicci circoscritti\", gli unici per i quali anche i sostenitori delle teorie trasformate riconoscono un'origine magmatica."}
{"id": "728596", "revid": "125932962", "url": "https://it.wikipedia.org/wiki?curid=728596", "title": "Aggiungi un posto a tavola", "text": "Aggiungi un posto a tavola \u00e8 una commedia musicale italiana in due atti di Garinei e Giovannini, scritta tra il 1973 e il 1974 con Iaia Fiastri, liberamente ispirata al romanzo Dopo di me il diluvio di David Forrest. Le musiche sono di Armando Trovajoli, le scene e i costumi di Giulio Coltellacci con le coreografie di Gino Landi.\nTrama.\nLa storia si apre in un immaginario paese di montagna in cui Don Silvestro, il parroco, organizza uno spettacolo musicale intitolato \"Aggiungi un posto a tavola\". Una sera, dopo le prove, Don Silvestro rimane da solo in canonica a parlare con il suo amico Toto. Questi per\u00f2, non sapendo minimamente cosa sia l'amore, non capisce ci\u00f2 che Don Silvestro cerca di spiegargli. Durante la conversazione irrompe in casa Clementina, una ragazza perdutamente innamorata di Don Silvestro, che dice di volersi confessare per l'ennesima volta. In realt\u00e0, come tutte le altre volte, si tratta di un pretesto per stare un po' insieme al suo amato. Dopo la confessione Clementina torna a casa e Don Silvestro riceve una sorprendente telefonata: \u00e8 Dio che gli annuncia l'intenzione di mandare sulla Terra un secondo diluvio universale e di aver scelto il suo paese per ripopolare la Terra. Egli incarica pertanto Don Silvestro di costruire un'arca per salvare tutti gli abitanti e gli animali del paese. Il Signore aggiunge che la notte successiva sar\u00e0 destinata alla procreazione e tutti gli uomini dovranno giacere con le proprie mogli per generare figli.\nIl giorno seguente il Signore, col suono delle campane, sveglia tutti i paesani, tra cui anche l'avido sindaco Crispino, padre di Clementina. Don Silvestro \u00e8 costretto a spiegare la situazione, ma i suoi compaesani restano increduli. Dopo un miracolo che permette a don Silvestro di suonare le campane con un semplice gesto della mano, tutti si ricredono e cercano di convincere il sindaco a fornire il legname per poter costruire l'arca. Crispino non ha alcuna intenzione di regalare il suo prezioso legname ma, avendo tutto il paese contro, cede e si dimette e prima che possa chiamare i gendarmi, viene rinchiuso in un cascinale. Giunta sera Don Silvestro che ha dimenticato a che cosa era destinata quella notte, incita tutti a cominciare i lavori per l'arca. Con l'aiuto del Signore e di una piacevole atmosfera romantica tutto va come dovrebbe, ma a ribaltare nuovamente la situazione \u00e8 l'arrivo in paese di Consolazione, una donna di facili costumi che invoglia tutti gli uomini a passare la notte con lei anzich\u00e9 con le loro mogli. Don Silvestro, disperato, chiede aiuto al Signore, il quale con un ennesimo miracolo restituisce a Toto la sua virilit\u00e0 per far s\u00ec che tenga occupata Consolazione mentre tutti gli altri uomini possono stare in pace con le loro donne. Ora, Toto vuole per\u00f2 rimettersi in pari e quindi, sotto consiglio di Don Silvestro, chiede a Consolazione di sposarlo. La donna accetta, ma, avendo un passato burrascoso non \u00e8 bene accolta dagli altri abitanti. Don Silvestro cercher\u00e0 invano di convincerli ad accettarla ricordando loro il significato di \"Aggiungi un posto a tavola\" e, cio\u00e8 di saper perdonare. I paesani non cedono e vorrebbero abbandonare l'idea dell'arca. Sar\u00e0 Clementina a far ripartire i lavori e a convincere tutti a sostenersi a vicenda, come fanno le piccole formiche.\nConclusa l'arca, arriva una spiacevole notizia: Crispino \u00e8 fuggito dal cascinale e nessuno sa dove si possa trovare. Mentre il sindaco si nasconde dietro la statua di San Crispino, santo e protettore del paese, tutti lo cercano disperatamente, soprattutto Ortensia, sua moglie. Don Silvestro, per evitare che i paesani si agitino, li tranquillizza incoraggiandoli a continuare con i preparativi.\nNel frattempo Crispino riesce a contattare le forze dell'ordine e per evitare di essere scoperto da Consolazione a causa della sua allergia alle candele, si spaccia per la voce del santo e le annuncia che il diluvio non ci sar\u00e0 e le chiede di avvertire tutti quanti. Don Silvestro per\u00f2, che ha assistito alla scena e riconosciuto la voce del sindaco, fa intendere a Consolazione che se lei rivelasse le parole di Crispino, molto probabilmente Toto non la sposerebbe pi\u00f9. La donna quindi decide di tenere la bocca chiusa. Tutto fila liscio come dovrebbe e in quella seconda sera, Don Silvestro comincia a far salire tutti gli animali sull'arca. Subito dopo arriva Clementina che gli rivela finalmente il suo amore, ma lui le ricorda che non pu\u00f2 stare insieme a lei per via del celibato ecclesiastico. Don Silvestro tuttavia si lascia un po' andare e bacia Clementina. Costretto ad affrontare nuovamente il Signore, scopre che anche Lui \u00e8 contrario al celibato dato che avendo inventato un modo nuovo per procreare, non vede perch\u00e9 dovrebbe vietarlo proprio ai suoi \"collaboratori diretti\". Dopo il diluvio le cose per\u00f2 cambieranno e Don Silvestro potr\u00e0 stare con Clementina.\nAl matrimonio di Toto e Consolazione il sindaco Crispino viene infine smascherato e sorvegliato in canonica dove, parlando al telefono con il Signore, viene fulminato e, spaventato, prega Don Silvestro di farlo salire sull'arca. Tutti si affrettano a partire e salutano la terra, ma proprio al momento di salire sull'arca, arriva inaspettatamente il cardinale, inviato da Roma per invogliare tutti, tranne Clementina, a non credere pi\u00f9 a Don Silvestro, accusato di follia.\nNel frattempo scoppia il diluvio e tutti cercano invano di salire sull'arca. Grazie all'intervento di Don Silvestro per salvare i suoi amici il Signore decide di far cessare la pioggia. La commedia si conclude quando tutti siedono a tavola a brindare. \u00c8 per Lui che \u00e8 stato aggiunto un posto a tavola.\nStoria.\nTra l'anno 1973 e il 1974, Pietro Garinei e Sandro Giovannini scrissero con Iaia Fiastri un soggetto ispirato al romanzo \"After me the Deluge\" ovvero \"dopo di me il diluvio\" di Forrest, affidando la composizione delle musiche ad Armando Trovajoli, il grande jazzista romano che, dagli anni '50 in poi, si era specializzato in colonne sonore.\nIl costo complessivo della messa in scena dello spettacolo era molto alto, circa 250 milioni di lire, impiegati soprattutto per la realizzazione delle magnifiche scenografie in legno, montate sul palcoscenico girevole del \"Sistina\". Di particolare effetto furono le scene della costruzione dell'arca e del diluvio.\nLo spettacolo ebbe il suo titolo a pochi giorni dal debutto, in seguito a una votazione della compagnia che prefer\u00ec \"Aggiungi un posto a tavola\" a \"La bis bisarca\" e a \"Concerto per prete e campane\".\nEdizione 1974.\nLa prima edizione di \"Aggiungi un posto a tavola\" (musica: Armando Trovajoli; arrangiamenti: maestro Renato Serio; scene e costumi: Giulio Coltellacci; coreografie: Gino Landi)\ndebutt\u00f2 al teatro Sistina di Roma l'8 dicembre 1974, dopo settanta giorni di prove. Lo spettacolo fu premiato dal pubblico e rimase in scena al Sistina per ben sei mesi, tutta una stagione, cosa che non era mai avvenuta prima.\nIl cast della prima edizione era formato da:\ncon direttore d'orchestra Angel 'Pocho' Gatti.\nEdizione 1977.\nNel 1977 la seconda edizione.\nIl cast della seconda edizione era formato da:\ncon il cast quasi immutato: unica variazione Jenny Tamburi al posto di Daniela Goggi nel ruolo di Clementina.\nUn'altra stagione in Italia, quindi, negli anni seguenti, a Londra, Vienna, Lubecca, Madrid, Barcellona, Valencia, Buenos Aires, Santiago del Cile, Citt\u00e0 del Messico, Caracas e San Paolo.\nA Londra il musical (il titolo liberamente tradotto era \"Beyond the Rainbow\") non ebbe lo stesso successo, perch\u00e9 l\u00ec era poco sentito il tema centrale del celibato dei preti, che dava luogo a diversi siparietti durante lo spettacolo; inoltre Johnny Dorelli dovette essere sostituito, perch\u00e9 investito da un taxi durante le repliche.\nEdizione 1990.\nLa terza edizione, la pi\u00f9 celebre in assoluto e trasmessa anche dalla RAI, debutt\u00f2 il 9 marzo 1990, al Teatro Carcano di Milano, con il seguente cast:\nEdizione 2002.\nLa quarta edizione and\u00f2 in scena a partire dal 17 dicembre 2002 al Teatro Nazionale con questo cast:\nEdizione 2009-2010-2011.\nLa quinta edizione dello spettacolo \u00e8 andata in scena il 2 dicembre 2009, con repliche fino al 10 gennaio 2010, al teatro Sistina di Roma (in occasione del sessantennale del teatro) per proseguire le repliche nel resto d'Italia fino al 20 marzo 2010 e, visto il grande successo, anche nella stagione successiva da novembre 2010 ad aprile 2011.\nLa regia \u00e8 quella originale di Pietro Garinei e Sandro Giovannini ma con la ripresa teatrale di Gino Landi e la supervisione di Johnny Dorelli.\nIl cast \u00e8 il seguente:\nEdizione 2013.\nLa sesta edizione dello spettacolo \u00e8 andata in scena dal 18 aprile 2013, al \"Teatro Fenaroli\" di Lanciano in Anteprima Nazionale, per proseguire le repliche nel resto d'Italia fino al 2014.\nRegia e coreografie riprodotte da Fabrizio Angelini rispettando fedelmente quella originale di Pietro Garinei e Sandro Giovannini. Scenografie di Gabriele Moreschi e Costumi di Maria Sabato. Opera messa in scena dalla \"Compagnia dell'Alba\" di Ortona (CH)\nIl cast \u00e8 il seguente:\nEdizione 2017-2018-2019.\nLa settima edizione dello spettacolo ha debuttato il 12 ottobre 2017 (fino al 26 novembre) al Teatro Brancaccio di Roma, ripresa anche la stagione successiva dal 22 novembre fino al 6 gennaio 2019, dato l\u2019enorme successo, per poi proseguire il tour in giro per l'Italia: Genova, Napoli e Bologna, Firenze, Milano, Catania, Messina, Torino...\nRegia teatrale originale di Garinei&amp;Giovannini, coreografie di Gino Landi; la direzione musicale di Maurizio Abeni con la ripresa teatrale di Gianluca Guidi.\nEcco il cast della settima edizione:\nEdizione 2019-2020.\nL'edizione pi\u00f9 recente di \"Aggiungi un posto a tavola\" inizi\u00f2 il 7 novembre 2019 al Teatro Carlo Felice di Genova. Poi part\u00ec un tour in diversi teatri italiani arrivando il 18 dicembre al Teatro Brancaccio di Roma fino al 6 gennaio 2020. In seguito ci fu un'altra tourn\u00e9e in altri teatri italiani.\nIl cast di quest'edizione \u00e8 il seguente:"}
{"id": "728601", "revid": "125730429", "url": "https://it.wikipedia.org/wiki?curid=728601", "title": "Il nome della rosa (film)", "text": "Il nome della rosa (\"The Name of the Rose\") \u00e8 un film del 1986 diretto da Jean-Jacques Annaud.\nScritto da Andrew Birkin, G\u00e9rard Brach, Howard Franklin e Alain Godard, \u00e8 tratto dall'omonimo romanzo di Umberto Eco del 1980.\nTrama.\nTramite flash-back, l'anziano frate Adso da Melk racconta di quando, ancora semplice novizio, trascorse dei giorni in un'abbazia benedettina sperduta sui monti dell'Appennino toscano, da Pisa verso i cammini di San Giacomo, assieme al suo mentore, Guglielmo da Baskerville.\nNel 1327 alcuni terribili omicidi sconvolgono un'abbazia benedettina. Nel monastero dovr\u00e0 svolgersi un'importante disputa sulle tesi dell'Ordine francescano a cui \u00e8 chiamato a partecipare il dotto frate inglese Guglielmo da Baskerville, che giunge all'abbazia insieme al suo giovane novizio, Adso da Melk. L'abate, conoscendo il passato da inquisitore di Guglielmo, gli affida il delicato caso delle morti avvenute dentro il monastero, poich\u00e9 molti sono convinti che siano state causate dalla mano del maligno e prova ne \u00e8 che le vittime avevano le dita e la lingua di un intenso colore nero. Guglielmo non \u00e8 per\u00f2 convinto da questa versione, e ritiene che l'assassino si trovi, in realt\u00e0, all'interno dell'abbazia.\nI due frati si ritrovano in un ambiente ostile, visti con sospetto da molti monaci. Il giovane Adso incontra brevemente una ragazza che abita in un povero villaggio ai piedi del monastero, dove gli abitanti vivono nella fame e nella miseria, costretti a rifornire di cibo l'abbazia in cambio della salvezza eterna. Le indagini iniziano subito, a partire dalla morte di un giovane monaco, Adelmo il miniatore, il cui cadavere \u00e8 stato ritrovato ai piedi delle alte mura dell'abbazia dopo una tempesta; Guglielmo afferma fin da subito che si tratta di suicidio. Durante le loro indagini i due fanno la conoscenza di due frati, il bibliotecario Jorge da Burgos, vecchio e cieco, ostile alla commedia allegra, alle risate e al secondo libro della \"Poetica\" di Aristotele, e il deforme Salvatore, un monaco che parla una lingua mista tra il volgare e il latino (con parole francesi, inglesi e spagnole), rivelatosi essere stato un dolciniano, una setta eretica rispetto alla Chiesa cattolica.\nLe misteriose morti continuano e questa volta a perire \u00e8 Venanzio, il traduttore dal greco dello \"scriptorium\", il cui cadavere viene trovato immerso in un recipiente contenente sangue animale. Guglielmo crede che le due morti siano collegate tra loro e scopre che la vittima, che presenta le dita e la lingua nere, aveva un rapporto di amicizia con Adelmo. Una notte, Adso ritrova la giovane ragazza del villaggio mentre si nasconde dal cellario Remigio, il quale le fornisce del cibo in cambio di favori sessuali. La ragazza si concede al novizio e i due hanno un'appassionata relazione carnale; Adso rimane turbato, vista la sua posizione di religioso, ma viene consolato dal proprio maestro, il quale gli dice che, sebbene la cosa non dovr\u00e0 pi\u00f9 ripetersi, non ha provato nient'altro che un sentimento umano e naturale.\nLa vittima successiva \u00e8 Berengario, un monaco in sovrappeso, anch'esso bibliotecario e di chiare tendenze omosessuali, che viene ritrovato annegato nella sua vasca da bagno, anch'egli con le dita e la lingua nere. Guglielmo ritrova una nota sullo scrittoio, al quale si trovava la notte prima Berengario, e vi legge il numero di un libro, intuendo quindi cosa accadde: Berengario aveva approfittato della passione per i libri del giovane Adelmo per consegnargli un volume, un libro proibito che lui desiderava leggere da molto tempo, in cambio di rapporti illeciti. Adelmo aveva acconsentito, ma poi, preso dalla vergogna e dal senso di colpa, aveva vagato per l'abbazia nella notte in cui si era svolta la tempesta e aveva incontrato il traduttore dal greco, al quale consegn\u00f2 la nota, dopodich\u00e9 si era gettato dalle mura dell'abbazia. Venanzio, volendo vedere il libro che era stato causa della sua morte, lo aveva recuperato e si era messo a leggerlo nella notte ma, improvvisamente, aveva avuto un malore e il cadavere venne ritrovato da Berengario che, per paura di essere incolpato, aveva trascinato il corpo e l'aveva gettato nella cisterna, dove era stato ritrovato.\nIl libro era rimasto sullo scrittoio del traduttore e Berengario si era messo a leggerlo, ma i malori avevano cominciato a manifestarsi anche in lui; dopo aver riportato il libro al suo posto, per paura di essere scoperto, aveva fatto un bagno con delle foglie di cedro per alleviare il dolore, ma tutto era stato inutile ed era morto annegato. La conclusione, dunque, \u00e8 che la causa delle morti sia un libro che uccide o, per meglio dire, per cui qualcuno \u00e8 disposto a uccidere; le dita e la lingua nere possono essere, dunque, state causate da un avvelenamento. L'abate, tuttavia, non d\u00e0 ascolto alle parole di Guglielmo e rivela di aver richiamato l'inquisitore Bernardo Gui a indagare. Guglielmo e Adso trovano un passaggio segreto per la biblioteca, accessibile solo ai bibliotecari e all'abate, e rimangono quasi imprigionati nel complesso di stanze, dal quale escono grazie ad Adso che, per non perdersi nel labirinto, aveva ingegnosamente legato un filo della sua veste a un tavolo della stanza.\nDopo l'arrivo dell'inquisitore Bernardo, la situazione in abbazia precipita: la ragazza del villaggio viene ritrovata durante la notte, insieme a Salvatore, nel fienile, con un galletto nero morto (che la ragazza aveva preso per fame) e un gatto nero, e i due vengono arrestati con l'accusa di aver praticato riti satanici in quanto, per errore, il fienile prende fuoco e Bernardo ritiene che la fanciulla sia il maligno. Frate Salvatore viene poi torturato e interrogato e confessa il suo passato di dolciniano, facendo anche il nome del cellario Remigio. Nel mentre, un altro frate, Severino l'erborista, viene ucciso e la colpa ricade su Remigio, che viene arrestato e accusato delle morti avvenute nel monastero.\nDurante il processo contro i tre (la ragazza, il cellario e Salvatore), che culmina con la sentenza della loro condanna a morte sul rogo, Guglielmo d\u00e0 la sua approvazione a eseguire il verdetto emesso da Bernardo, ma afferma anche che le morti nell'abbazia non si fermeranno. L'inquisitore lo accusa di aver tentato di difendere la ragazza e i due eretici e gli dice che, l'indomani, si recher\u00e0 ad Avignone insieme a lui per rispondere di eresia di fronte al papa. Adso, disperato per la sorte della fanciulla che ama, \u00e8 risentito verso Guglielmo, che sembra interessarsi pi\u00f9 ai libri che alle sorti della giovane.\nIl giorno dopo, durante la messa, un altro frate, fratello Malachia, che \u00e8 solito accompagnare il \"venerabile Jorge\", si sente male e muore, mostrando anch'egli le dita e la lingua nere. Bernardo, avendo assistito alla scena, ritiene che l'assassino sia Guglielmo, basandosi sulla predizione da lui fatta durante il processo, e ordina alle sue guardie di catturarlo, ma il monaco riesce a fuggire di soppiatto insieme ad Adso e i due si recano nella biblioteca. Intanto la ragazza (considerata una strega), Salvatore e Remigio vengono messi sulla pira, in attesa di essere bruciati. Guglielmo e Adso giungono all'entrata della biblioteca attraverso una porta camuffata come uno specchio e vi trovano Jorge, al quale Guglielmo chiede di poter leggere il secondo libro della \"Poetica\" di Aristotele che tratta della commedia, unica copia esistente in tutto il mondo. Jorge acconsente, ma Guglielmo si mette un guanto, poich\u00e9 sa che le pagine del libro sono avvelenate. Il mistero \u00e8 cos\u00ec chiarito: Jorge era il colpevole di quelle morti ed \u00e8 stato lui ad avvelenare le pagine del libro, in modo che chiunque le leggesse trovasse una morte certa. Questi, capendo di essere stato scoperto, si d\u00e0 alla fuga, portando con s\u00e9 il libro e venendo inseguito dai due monaci.\nGuglielmo gli chiede perch\u00e9 abbia fatto tutto questo e Jorge rivela di aver sempre avuto in odio il libro di Aristotele, in quanto il riso, in esso trattato, uccide la paura e senza la paura non pu\u00f2 esserci fede in Dio: se tutti, infatti, apprendessero dal libro che \u00e8 possibile ridere di tutto, anche di Dio, il mondo precipiterebbe nel caos. Preso, cos\u00ec, da fanatico fervore, Jorge ingoia le pagine del libro, suicidandosi, ma prima di morire ha il tempo di aggredire Adso, gettandogli la lampada che portava e bruciando anche il resto dei libri proibiti nella biblioteca. Un grosso incendio inizia a divampare in biblioteca e, intanto, Remigio e Salvatore vengono bruciati, mentre la ragazza viene salvata dagli abitanti del villaggio, che attaccano le guardie di Bernardo, distratte dall'incendio alla biblioteca. Mentre Guglielmo tenta disperatamente di salvare quanti pi\u00f9 libri possibile dalle fiamme, Adso, incitato dal maestro e preoccupato per la ragazza, si precipita fuori dall'abbazia. Bernardo, in fuga con la sua carrozza, muore precipitando in un dirupo e infine Guglielmo riesce a uscire incolume dall'incendio.\nL'indomani, l'abbazia \u00e8 completamente bruciata. Guglielmo e Adso partono cos\u00ec da quel luogo ma, sulla strada, il ragazzo viene raggiunto dalla fanciulla, che lo prega di restare. Adso si accorge che il suo maestro lo osserva da lontano, perch\u00e9 vuole che sia lui a decidere liberamente chi seguire e, dopo un toccante addio, i due innamorati si lasciano per sempre. Mentre Guglielmo e Adso si allontanano, la voce fuori campo di quest'ultimo, nel terminare la narrazione, afferma di non essersi mai pentito di aver fatto quella scelta. Il suo maestro, in segno di rispetto, gli regal\u00f2 i suoi occhiali e i due si lasciarono. Adso non seppe mai che fine avesse fatto, ma \u00e8 comunque certo che Guglielmo sia morto, probabilmente a causa dell'epidemia di peste scoppiata qualche anno pi\u00f9 tardi in Europa. Egli, comunque, non si dimentic\u00f2 mai del suo unico amore terreno, del quale tuttavia non seppe mai il nome.\nProduzione.\nDopo 5 anni di preparazione, il film viene girato in 16 settimane fra gli studi di Cinecitt\u00e0 a Roma per le scene degli esterni e l'Abbazia di Eberbach in Germania per le scene degli interni. Come erroneamente si pensa, il film non fu mai girato a Castel del Monte in Puglia, ma il castello ha solo ispirato la forma della biblioteca ottagonale. Non fu neanche utilizzata Rocca Calascio in Abruzzo come abbazia, che infatti fu ricostruita a Fiano Romano come confermato da Umberto Eco. Le scene finali del film furono invece girate in una valle situata tra Rocca Calascio e Santo Stefano di Sessanio, nell'Aquilano).\nIl budget per le riprese, che si svolsero tra l'11 novembre 1985 e il 10 marzo 1986, fu di circa 17 milioni di dollari.\nInizialmente il film doveva essere ambientato nella piemontese Sacra di San Michele (l'abbazia valsusina ispiratrice di Eco per il suo romanzo) ma questa scelta venne reputata troppo dispendiosa dai produttori.\nPrima di Sean Connery, per il ruolo di Guglielmo vennero considerati Michael Caine, Roy Scheider, Jack Nicholson, Marlon Brando, Max von Sydow, Donald Sutherland e Robert De Niro, quest'ultimo scartato perch\u00e9 aveva preteso di inserire una scena dove il suo personaggio e Bernardo Gui si scontravano all'arma bianca.\nPer il ruolo della ragazza venne selezionata inizialmente Mathilda May, che invece prese parte al film flop \"Space Vampires\". La parte and\u00f2 a Valentina Vargas, scelta su pressante richiesta di Christian Slater.\nSalvatore Baccaro era stato scelto per il ruolo di Salvatore, ma l'improvvisa morte dell'attore, avvenuta nel 1984, fece propendere per Franco Franchi il quale per\u00f2, quando scopr\u00ec che i truccatori l'avrebbero sottoposto alla tonsura dei capelli, rifiut\u00f2 la parte, in seguito assegnata a un allora sconosciuto Ron Perlman.\nHelmut Qualtinger, interprete di Remigio da Varagine, mor\u00ec di cirrosi epatica subito dopo la fine delle riprese, a causa del peggioramento improvviso delle sue gi\u00e0 precarie condizioni fisiche dovute all'alcolismo.\nDistribuzione.\nFu distribuito in anteprima negli Stati Uniti d'America il 24 settembre 1986, mentre in Italia giunse il 17 ottobre dello stesso anno.\nAccoglienza.\nIl film ottenne scarso successo al botteghino americano, dove consegu\u00ec un incasso di poco superiore ai 7 milioni di dollari, contro un budget di 17 milioni e mezzo. Recuper\u00f2 ampiamente con i guadagni in Europa, che fecero salire il ricavato complessivo a 77 milioni. In Italia fu il primo film per incassi della stagione 1986-87, superando \"blockbuster\" come \"Top Gun\" e \"Platoon\".\nCon l'ascolto di 14.672.000 telespettatori per il suo primo passaggio televisivo, avvenuto su Raiuno il 5 dicembre 1988, \"Il nome della rosa\" ha detenuto il primato di pellicola cinematografica pi\u00f9 vista in televisione in Italia per 13 anni, fino al 2001, quando \u00e8 stata superata da \"La vita \u00e8 bella\".\nDifferenze rispetto al romanzo.\nIl film, con il consenso di Umberto Eco, \u00e8 stato tratto dal suo romanzo del tutto liberamente e autonomamente, tant'\u00e8 che nei titoli di testa non \u00e8 stato scritto \"tratto dal romanzo di Umberto Eco\", ma \"palinsesto del romanzo di Umberto Eco\". \"Annaud ha deciso\", dice Eco, \"di definire nei titoli di testa il suo film come un palinsesto dal \"Nome della rosa\". Un palinsesto \u00e8 un manoscritto che conteneva un testo originale e che \u00e8 stato grattato per scrivervi sopra un altro testo. Si tratta dunque di due testi diversi\". \"Ed \u00e8 bene\" aggiunge Eco \"che ciascuno abbia la sua vita. Annaud non va in giro a fornire chiavi di lettura del mio libro e credo che ad Annaud spiacerebbe se io andassi in giro a fornire chiavi di lettura del suo film\".\n\"Posso solo dire\" aggiunge Eco, \"per tranquillizzare chi fosse ossessionato dal problema, che per contratto avevo diritto a vedere il film appena finito e decidere se acconsentivo a lasciare il mio nome come autore del testo ispiratore o se lo ritiravo perch\u00e9 giudicavo il film inaccettabile. Il mio nome \u00e8 rimasto e se ne traggano le deduzioni del caso.\"\nNe consegue che il film presenta differenze, in alcuni casi anche rilevanti, rispetto sia alla trama sia ai dialoghi che s'intrecciano nel romanzo di Eco. La differenza principale rispetto all'originale sta nella rimozione delle discussioni teoriche, troppo complesse per poter essere riportate al cinema, specialmente le scene iniziali tra Guglielmo e l'abate e tra Guglielmo e Ubertino, ridotte a pochi frammenti. Lo stesso vale per quanto riguarda il processo a Remigio e l'ultimo decisivo scontro tra Guglielmo e Jorge.\nDal film risulta dunque una visione della storia pi\u00f9 semplice, meno inserita in un contesto culturale e volutamente complesso, dove la soluzione del giallo e le chiavi interpretative sono nascoste proprio nelle lunghe digressioni storico-filosofiche.\nIn modo particolare si segnalano le seguenti discrepanze:"}
{"id": "728603", "revid": "1157034", "url": "https://it.wikipedia.org/wiki?curid=728603", "title": "Monte Orsaro", "text": "Il Monte Orsaro \u00e8 una montagna dell'Appennino Tosco-Emiliano alta 1.831\u00a0m sul livello del mare. Il nome sembrerebbe derivare dalla presenza di orsi su tale tratto dell'appennino sin verso la met\u00e0 del XVII secolo; le cronache locali narrano che l'ultimo esemplare di orso fu catturato e ucciso alla fine del XVII secolo.\nGeografia.\nLa vetta della montagna \u00e8 ubicata al confine tra Emilia e Toscana, tra i comuni di Corniglio, (Parma), e Pontremoli, (Massa-Carrara). Sul lato emiliano il complesso montuoso \u00e8 inserito nel contesto del Parco Nazionale dell'Appennino Tosco-Emiliano.\nLa montagna e i percorsi.\nIl versante lunigianese della montagna \u00e8 roccioso e scosceso, non prestandosi affatto a scalate agevoli. Il versante emiliano \u00e8 invece pi\u00f9 abbordabile e permette di raggiungere la vetta partendo dal \"Rifugio Mariotti\" nei pressi del \"lago Santo\", bacino lacustre raggiungibile da localit\u00e0 \"Lagdei\" e ubicato alla base del \"Monte Orsaro\" e del Monte Marmagna.\nIl complesso del \"Monte Orsaro\" si caratterizza per la presenza di altre due cime limitrofe: la Bocchetta dell'Orsaro (1.724\u00a0m) e il Monte Braiola (1.821\u00a0m).\nIl monte Orsaro campeggia con la sua imponente mole sulla citt\u00e0 di Pontremoli, sul vicino Passo di Cirone (1.255\u00a0m) e sul Passo della Cisa (1.041\u00a0m).\nDalla sua cima \u00e8 possibile ammirare tutta la Lunigiana e la valle della Magra, nonch\u00e9 le monumentali Alpi Apuane.\nAnche l'occhio inesperto \u00e8 in grado di individuare il \"monte Orsaro\" trattandosi della prima montagna di un certo tenore, posizionata a est di Pontremoli, che si staglia nettamente sull'orizzonte rispetto alle basse cime dell'Appennino ligure.\nLa flora.\nLa flora che si pu\u00f2 osservare alle pendici della montagna \u00e8 molto caratteristica. Vi si pu\u00f2 trovare la malva alcea, il timo, il serpillo, la genziana blu, la dulcamara.\nCuriosit\u00e0.\nIl nome della Stazione parmense del Corpo Nazionale di Soccorso Alpino e Speleologico \u00e8 proprio \"Monte Orsaro\"."}
{"id": "728607", "revid": "110157", "url": "https://it.wikipedia.org/wiki?curid=728607", "title": "Pokinatcha", "text": "Pokinatcha \u00e8 l'album di debutto della band pop punk statunitense MxPx. Uscito nel 1994, \u00e8 l'unico lavoro del gruppo cui ha preso parte Andy Husted, che ha abbandonato gli MxPx subito dopo la sua pubblicazione. L'album fu apprezzato dai fan per il suo ritmo veloce e orecchiabile e per le sonorit\u00e0 tipicamente punk.\nIl nome \u201cPokinatcha\u201d deriva dalla pubblicit\u00e0 di un dolciume, il cui slogan recitava \"\u201cpoking at you\u201d\" (traducibile in italiano pi\u00f9 o meno con \"\u201cti colpisce\u201d\"): la parola \u201cpoking\u201d fu abbreviata in \u201cpokin\u201d, mentre \u201cat you\u201d fu trasformato, sulla base di un'assonanza, in \u201catcha\u201d.\nElenco delle tracce.\nTutte le canzoni sono state scritte da Mike Herrera"}
{"id": "728608", "revid": "253269", "url": "https://it.wikipedia.org/wiki?curid=728608", "title": "Lindsay Wagner", "text": "Biografia.\nPrimi anni.\nNata in California, quando aveva sette anni i suoi genitori divorziarono e lei si trasfer\u00ec con la madre nel quartiere di Eagle Rock, a nord est di Los Angeles, presso Pasadena. In seguito, si trasfer\u00ec di nuovo con la madre e il patrigno a Portland, dove frequent\u00f2 la \"David Douglas High School\" e apparve in numerose recite scolastiche. Dopo il diploma, la Wagner trascorse un paio di mesi in Francia per poi iscriversi all'Universit\u00e0 dell'Oregon, che frequent\u00f2 per circa un anno. Si trasfer\u00ec infine al \"Mt. Hood Community College\" a Gresham per sei mesi, prima di abbandonare gli studi, per poi tornare a Los Angeles. In questo periodo, le venne diagnosticata una forma di dislessia, che in seguito riusc\u00ec a superare.\nCinema e Televisione.\nInizi\u00f2 lavorando come modella a Los Angeles e fece la comparsa in \"Playboy After Dark\". Dopo un contratto con l'Universal Studios ebbe una piccola parte nella serie televisiva \"Marcus Welby\" e nei film \"Two People\" (1973) e \"Esami per la vita\" (1973).\nLa svolta nella carriera della Wagner avvenne quando partecip\u00f2 a una decina di episodi della serie tv \"L'uomo da sei milioni di dollari\", nel ruolo di Jaime Sommers, un'ex tennista professionista che, dopo un grave incidente con lancio col paracadute, viene soccorsa dal fidanzato Steve Austin (Lee Majors). Feritasi gravemente, viene operata e diventa \"bionica\", ma muore a causa di una crisi di rigetto. Fu il suo ultimo ruolo per la \"Universal\": tuttavia, il pubblico amava il personaggio di Jaime, che venne fatto rinascere nello spin-off \"La donna bionica\". Jaime divenne cos\u00ec un agente della U.S. Government Agency, l'O.S.I. e, a causa dell'amnesia provocatale dell'incidente, senza pi\u00f9 alcuna memoria della sua storia d'amore con Steve Austin.\nLa serie dur\u00f2 3 stagioni e la Wagner si aggiudic\u00f2 un Emmy Award come \"Miglior attrice protagonista\" nel 1976.\nNel 1987 scrisse il primo di una serie di libri, iniziando quindi anche l'attivit\u00e0 di scrittrice. Nel 2019 ha partecipato al videogioco \"Death Stranding\", scelta dal creatore Hideo Kojima.\nVita privata.\nIl 18 gennaio 1976, dopo la messa in onda dei primi sei episodi de \"La donna bionica\", Lindsay Wagner fu coinvolta in un incidente d'auto con l'allora suo fidanzato, l'attore Michael Brandon, in cui perse il controllo della macchina e colp\u00ec un albero. La Wagner, che si trovava sul sedile del passeggero, riport\u00f2 alcuni tagli al viso e sul cuoio capelluto, oltre a una piccola cicatrice permanente sul labbro superiore destro.\n\u00c8 stata sposata quattro volte: tra il 1971 e il 1973, con il produttore discografico Allan Rider. Nel periodo 1976\u20131979, con l'attore Michael Brandon. Nel 1981, si spos\u00f2 con Henry Kingi, uno stuntman incontrato sul set de \" La donna bionica\", dal quale ebbe due figli, Dorian nel 1982, e Alex nel 1986. Nel 1990 spos\u00f2 il produttore televisivo Lawrence Mortorff, divorziando dopo un paio d'anni.\nDoppiatrici italiane.\nNelle versioni in italiano dei suoi film, Lindsay Wagner \u00e8 stata doppiata da:"}
{"id": "728610", "revid": "1442080", "url": "https://it.wikipedia.org/wiki?curid=728610", "title": "Santiago Vernazza", "text": "Caratteristiche tecniche.\nPossedeva un tiro molto potente e preciso. La sua peculiarit\u00e0 era quella di stoppare il pallone con la coscia e tirare al volo. Possedeva anche senso della posizione.\nCarriera.\nDebutta nel calcio professionistico nel 1947 con il Club Atl\u00e9tico Platense, per passare poi, nel 1951, al pi\u00f9 blasonato River Plate con cui vince quattro campionati argentini (1952, 1953, 1955, 1956) e il titolo di capocannoniere del 1956; in Argentina, in questi anni, viene considerato da giornali quali \"El Gr\u00e1fico\" un calciatore capace di alternare prestazioni eccellenti a giornate negative.\nNel mercato di gennaio del 1957 si trasferisce in Italia, al , dove rimane per tre stagioni e mezzo, una e mezza in Serie A e due in Serie B, collezionando 115 partite con 51 gol e vincendo il titolo di capocannoniere del campionato di Serie B 1958-1959 (primo straniero a vincere la classifica marcatori del campionato cadetto). Aveva un ingaggio di 7 milioni di lire all'anno. Alla sua prima apparizione allo Stadio La Favorita venne fischiato dal pubblico, ma oggi viene considerato il pi\u00f9 grande giocatore straniero che abbia vestito i colori rosanero e nel 2000 \u00e8 stato eletto quale miglior giocatore rosanero del secolo. Storici sono la sua tripletta negli ultimi sei minuti della partita contro il nella stagione 1958-1959 con la squadra sotto per 1-0 e una sua punizione segnata da quasi quaranta metri contro l'.\nDei siciliani \u00e8 stato anche allenatore per un solo giorno, all'et\u00e0 di quasi 32 anni, il 15 maggio della Serie A 1959-1960 in -Palermo (3-3): sostituisce infatti \u010cestm\u00edr Vycp\u00e1lek, esonerato dalla guida del Palermo a poche ore dall'inizio della partita, per decisione dell'allora segretario Tot\u00f2 Vilardo.\nIn totale, con il Palermo ha segnato 54 goal in 121 partite: 62 presenze e 31 reti in Serie B, 53 presenze e 20 reti in Serie A, 5 presenze e 2 reti in Coppa Italia e 1 presenza con 1 rete in Coppa delle Alpi, qui nella gara in trasferta del 1960 vinta contro lo , 0-2, che sar\u00e0 anche la sua ultima marcatura con la squadra siciliana.\nNella stagione 1960-1961 passa al per 100 milioni di lire, dove gioca 29 partite e segna 14 gol che valgono il secondo posto alla compagine rossonera alle spalle della .\nNell'estate del 1961 si trasferisce al Lanerossi Vicenza dove gioca altri due campionati (30 presenze e 3 gol in maglia biancorossa), prima di ritirarsi a 35 anni, nel 1963.\nNell'aprile del 2009 \u00e8 tornato nella citt\u00e0 di Palermo ed \u00e8 stato premiato con una maglia ufficiale prima della partita casalinga tra la squadra rosanero e il , nel campionato di Serie A 2008-2009 (1-0).\nDopo il ritiro.\nDopo il ritiro apre una segheria e un'azienda di trasporti a Buenos Aires. Ha anche una scuola calcio nella periferia di Baires, nel quartiere Aldo Bonzi del Partido di La Matanza."}
{"id": "728611", "revid": "36426", "url": "https://it.wikipedia.org/wiki?curid=728611", "title": "Valerio Giacomini", "text": "\u00c8 stato una delle massime personalit\u00e0 scientifiche italiane ed europee, e il principale riferimento di tutta una cultura ecologica, sia per le sue attivit\u00e0 basilari nel campo delle biologia e della conservazione della natura (Parchi e Riserve), sia per l'autorevolezza e la vastit\u00e0 delle sue concezioni filosofiche e scientifico-umanistiche.\nBiografia.\nGiacomini nasce a Fagagna (Udine), figlio di Nino e di Maria Patat, ma assai presto la famiglia si trasferisce a Brescia, che diverr\u00e0 la sua citt\u00e0 adottiva. Si laurea quindi con lode in Scienze a Pavia nel (1937), indirizzo biologia. Nel 1939 \u00e8 all'Istituto botanico di Jena con una borsa di studio. Rientrato nell'Ateneo di Pavia abbraccia la carriera universitaria e nel 1940 \u00e8 gi\u00e0 Assistente ordinario alla cattedra di Botanica.\nArruolato nell'Esercito, dopo l'armistizio \u00e8 catturato, e, in quanto ufficiale, viene internato in un campo di concentramento in Germania. Ma, essendosi rifiutato di collaborare con le SS all'esecuzione degli ebrei, viene trasferito in un campo di sterminio in Polonia e condannato a morte per inedia. Viene salvato in extremis dalle truppe alleate e ricoverato in un ospedale militare americano nel Lunenburgo. Finita la convalescenza torna a Pavia specializzandosi all'inizio nelle briofite, poi nello studio della Fitosociologia, sulle orme di Josias Braun-Blanquet e infine dell'Ecologia.\nNel 1956 \u00e8 professore ordinario di botanica nell'Universit\u00e0 degli Studi di Sassari. Successivamente \u00e8 nominato direttore degli istituti botanici delle Universit\u00e0 degli Studi di Catania, Napoli e Roma, dove si stabilisce definitivamente e dove, dal 1975, ricopre la prima cattedra italiana di Ecologia. Partecipa anche alle trasmissioni scolastiche della Rai TV, impartendo lezioni di Botanica per gli studenti delle scuole medie superiori.\nColpito da un tumore al fegato, muore a Roma all'alba del 6 gennaio 1981, lasciando una vastissima eredit\u00e0 culturale ed un'autentica scuola di pensiero.\n\u00c8 sepolto a Roma, nel Cimitero del Verano.\nIl pensiero e l'opera.\nValerio Giacomini ha legato il suo nome a numerose iniziative scientifiche, specialmente di carattere transdisciplinare, fra cui il contenimento della desertificazione del Sahel, il consolidamento delle Pampas argentine e, ultima e pi\u00f9 significativa, il programma Man &amp; Biosphere dell'UNESCO, per il quale diresse sia il progetto 8 (\"Le riserve della biosfera\"), che il progetto 11 (\"L'ecosistema urbano di Roma\").\nAssieme al Tomaselli ha introdotto e diffuso in Italia la fitosociologia sin dai primi anni cinquanta, fondando la Societ\u00e0 Italiana di Fitosociologia.\nFondamentali sono stati i suoi contributi nella geobotanica, nella cartografia vegetazionale, nell'ecologia teorica e applicata e nel campo della conservazione della natura, per i quali ha ricoperto molteplici e prestigiosi incarichi in campo nazionale e soprattutto internazionale. Gett\u00f2 inoltre le basi della concezione scientifica del Paesaggio (\"il paesaggio \u00e8 un insieme di ecosistemi ...\") anticipando spesso concetti di Ecologia del paesaggio. Fu inoltre presidente di numerosissimi sodalizi scientifici e culturali di elevato livello.\nProfondamente cattolico, pressoch\u00e9 apolitico, ma di mentalit\u00e0 estremamente aperta, non ader\u00ec mai all'ideologia evoluzionista, pur considerando la Teoria dell'evoluzione come il massimo ed insostituibile strumento di indagine della biologia attuale. Non ebbe mai in simpatia l'ambientalismo e l'ecologismo, anche se ne riconosceva i molti meriti, e avvers\u00f2 sempre la formazione di un partito politico \"verde\". Difese sempre fermamente il metodo ed il rigore scientifico, coniugandolo spesso con i pi\u00f9 profondi valori umani e le pi\u00f9 dilatate istanze sociali. Fu l'uomo delle grandi sintesi, delle ampie visioni unificatrici e, al tempo stesso, dei pi\u00f9 meditati approfondimenti.\nA lui sono stati intitolati i giardini botanici del Parco Nazionale dello Stelvio (Bormio) e dell'Etna, il Rifugio \"Valerio Giacomini\" presso il Giardino Botanico \"Nuova Gussonea\" a Catania, nonch\u00e9 un'importante e attiva \"Fondazione V.Giacomini\", con sede a Gargnano (BS), presso il Parco Regionale dell'Alto Garda Bresciano.\nLa sua biblioteca, di notevole importanza, comprendente oltre 4000 volumi, e i suoi erbari sono oggi conservati presso il Museo di Storia Naturale di Brescia.\nOpere.\nLe sue pubblicazioni assommano ad oltre 450 opere, fra cui citeremo qui soltanto: \"Sillabus Bryophitarum Italicarum\" (1946), \"La flora\", (Ediz. T.C.I., 1958), e la sua ultima e penetrante opera (uscita postuma e purtroppo assai poco diffusa): \"Perch\u00e9 l'ecologia\" (Ediz. La Scuola, 1980).\nL'unica bibliografia ragionata di V. Giacomini, peraltro non del tutto completa, \u00e8 stata pubblicata nel 1983 in seno ad un'antologia di suoi testi (\"La rivoluzione tolemaica\") per i tipi dell'Editrice \"La Scuola\" di Brescia."}
{"id": "728612", "revid": "125726372", "url": "https://it.wikipedia.org/wiki?curid=728612", "title": "RSS", "text": "RSS (sigla di \"RDF Site Summary\", spesso riportato come \"Really Simple Syndication\" o \"Rich Site Summary\") \u00e8 uno dei pi\u00f9 popolari formati per la distribuzione di contenuti Web; \u00e8 basato su XML, da cui ha ereditato la semplicit\u00e0, l'estensibilit\u00e0 e la flessibilit\u00e0. L'applicazione principale per cui \u00e8 noto sono i flussi che permettono di essere aggiornati su nuovi articoli o commenti pubblicati nei siti di interesse senza doverli visitare manualmente a uno a uno.\nRSS definisce una struttura adatta a contenere un insieme di notizie, ciascuna delle quali sar\u00e0 composta da vari campi (nome autore, titolo, testo, riassunto, ...). Quando si pubblicano delle notizie in formato RSS, la struttura viene aggiornata con i nuovi dati; visto che il formato \u00e8 predefinito, un qualunque lettore RSS potr\u00e0 presentare in una maniera omogenea notizie provenienti dalle fonti pi\u00f9 diverse.\nSviluppo.\nFu lanciato per la prima volta da Netscape. Si trattava di un formato derivato da RDF (un linguaggio generico per rappresentare informazioni su Web) per la gestione dei contenuti del portale web My Netscape Network : il formato permetteva la visualizzazione sul portale di \"headline\" e link relativi a notizie pubblicate su altri siti e rese disponibili attenendosi a specifiche ben precise. Fu subito un grande successo: in breve, centinaia di fornitori di contenuti aderirono all'iniziativa e il portale My Netscape pot\u00e9 beneficiare di una vasta raccolta di notizie a disposizione dei propri utenti registrati.\nNel frattempo, lo stesso formato (e le sue variazioni successive) fu adottato progressivamente dalla comunit\u00e0 dei blogger: i \"post\" di un blog potevano essere facilmente esportati in RSS, in modo da essere resi disponibili a servizi di raccolta di contenuti. La popolarit\u00e0 dei blog \u00e8 forse una delle ragioni principali del successo di RSS: migliaia di \"weblog\" iniziarono a produrre contenuti in RSS e iniziarono a proliferare siti che raccoglievano una selezione di post dai blog pi\u00f9 seguiti (i cosiddetti \"blog aggregator\") e programmi per fruire i contenuti di un blog direttamente sul proprio desktop o su altri dispositivi (lettori RSS).\nAttualmente RSS \u00e8 lo standard \"de facto\" per l'esportazione di contenuti Web. I principali siti di informazione, i quotidiani online, i fornitori di contenuti, i blog pi\u00f9 popolari: tutti sembrano aver adottato il formato RSS. Gli utenti possono oggi accedere a migliaia di flussi RSS: alcuni siti (directory) raccolgono i riferimenti agli innumerevoli flussi RSS disponibili sul Web.\nL'utente finale infatti \"sfrutta\" la tecnologia RSS attraverso due macro-tipologie di software. L'una, quella dei lettori di Feed RSS, l'altra quella degli aggregatori, che - appunto - aggregano attraverso algoritmi specifici le notizie provenienti dalle pi\u00f9 disparate fonti RSS.\nUn formato, tanti \"dialetti\".\nIl formato inizialmente adottato da Netscape era una semplificazione del primo \"draft\" proposto dal W3C. Netscape denomin\u00f2 la versione 0.9: mentre la proposta del W3C era del tutto conforme a RDF, la versione di Netscape ne eliminava gli aspetti pi\u00f9 complessi, ed era totalmente slegato da esso.\nNel 2000 il W3C ha pubblicato la prima versione ufficiale di RSS (versione 1.0): la versione era conforme a RDF, integrava la possibilit\u00e0 di estendere il formato con nuovi moduli e il supporto ai namespace XML. Quasi contemporaneamente, Dave Winer (CEO di Userland Software, societ\u00e0 produttrice del popolare \"blog publisher\"Radio Userland), ha distribuito una versione di RSS, figlia del formato utilizzato da Netscape, denominata 0.91. A causa della popolarit\u00e0 del formato adottato da Netscape prima, e da Userland poi, il formato 0.91 ha iniziato a convivere accanto a quello proposto dal W3C. I due formati sono incompatibili (sebbene i principali \"feed reader\" siano in grado di interpretarli entrambi correttamente).\nIl formato 0.91 si \u00e8 evoluto perdendo alcune limitazioni nella versione 0.92 ed \u00e8 stato ulteriormente perfezionato nella versione 2.0 (distribuito da Userland nel 2002).\nDi fatto, abbiamo a che fare con almeno tre differenti \"dialetti\":\nChi produce contenuti da distribuire in formato RSS \u00e8 cos\u00ec costretto a scegliere quale versione utilizzare o, come avviene nella maggior parte dei casi, a esportare i propri contenuti in tutti i formati disponibili.\nNonostante le differenti implementazioni delle diverse versioni, i documenti RSS condividono tutti la stessa struttura di base, che prevede:\nRSS 0.92.\nRSS 0.92 \u00e8 stato sviluppato da Dave Winer (di Userland Software) nel 2000. Si tratta di un'espansione del formato originale RSS 0.91 che aggiunge alcuni elementi addizionali e rimuove alcuni limiti per gli elementi imposti nella versione precedente.\nGli elementi addizionali permettono l'implementazione di funzionalit\u00e0 che consentono l'iscrizione al \"feed\" (per ricevere notifiche automatiche quando il \"feed\" viene aggiornato).\nRSS 2.0.\nRSS 2.0 \u00e8 un'evoluzione del formato 0.92 (e, a detta dell'autore Dave Winer, non subir\u00e0 ulteriori variazioni future). In particolare sono presenti alcuni utili elementi aggiuntivi (&lt;comments&gt;, &lt;author&gt;, &lt;ttl&gt;, &lt;guid&gt;) ed \u00e8 pienamente supportata la modularizzazione (e la conseguente espandibilit\u00e0) attraverso namespace XML.\nOgni documento RSS 0.92 \u00e8 anche un documento RSS 2.0 valido.\nRSS 1.0.\nLa versione 1.0 di RSS, sviluppata dal World Wide Web Consortium, \u00e8 basata sul formato RDF, un metalinguaggio - a sua volta derivato da XML - utilizzato per la descrizione e la distribuzione di contenuti generici.\nRSS 1.0 \u00e8 progettato per essere estensibile attraverso i namespace XML: \u00e8 infatti possibile estendere RSS 1.0 attraverso l'uso di moduli senza dover modificare il \u201ccuore\u201d del formato. \u00c8 questa la differenza fondamentale con gli altri \u201cdialetti\u201d di RSS.\nStoria di RSS e della sua compatibilit\u00e0.\nNel maggio del 1999 la Netscape commercializz\u00f2 RSS 0.90. RSS 0.90 appare cos\u00ec:\nEsempio 1. RSS 0.90\nNel giugno 1999, Netscape commercializz\u00f2 RSS 0.91. RSS 0.91 fu intenzionalmente incompatibile con RSS 0.90. Netscape elimin\u00f2 la sintassi RDF compatibile e riprogett\u00f2 RSS per essere puro XML. Aggiunsero anche un DTD che definiva diverse entit\u00e0 permesse.\nRSS 0.91 di Netscape appare cos\u00ec:\nEsempio 2. Netscape RSS 0.91\nNel giugno del 2000, Userland prese la specifica RSS di Netscape, rimosse le dichiarazioni di copyright della Netscape inserendone di proprie, fece dei cambiamenti incompatibili, chiam\u00f2 questa RSS 0.91, sostenendo che fosse compatibile con l'RSS 0.90 di Netscape.\nl'RSS 0.91 di Userland appare cos\u00ec:\nEsempio 3. RSS 0.91 di Userland\nRSS 0.91 di Userland \u00e8 incompatibile con quello di Netscape per diverse cose (in questo elenco sar\u00e0 sottinteso \"RSS 0.91\", indicando le 2 diverse specifiche con l'azienda che le ha prodotte):\nNel dicembre 2000, il RSS-DEV Working Group, gruppo del W3C, commercializz\u00f2 la specifica 1.0, dichiarando la compatibilit\u00e0 con RSS 0.90. Di fatto era completamente incompatibile e non condivideva alcun elemento con RSS 0.90, usando un XML namespace completamente diverso. RSS 1.0 fu intenzionalmente incompatibile con RSS 0.91 (sia quello di Netscape che quello di Userland) per via della sua sintassi RDF, che faceva parte del progetto originale dell'RSS prima delle modifiche di Netscape.\nRSS 1.0 appare cos\u00ec:\nEsempio 4. RSS 1.0\nPi\u00f9 tardi, nello stesso dicembre del 2000, Userland commercializz\u00f2 RSS 0.92, dichiarandolo compatibile con la loro versione 0.91.\nEsempio 5. RSS 0.92\nRSS 0.92 \u00e8 incompatibile con RSS 0.91 di Netscape per gli stessi motivi per cui lo era la versione 0.91. Ma questa \u00e8 anche incompatibile con la stessa 0.91 di Userland per via del formato del contenuto del tag &lt;description&gt; che cambia da plain text a HTML. L'esempio di RSS 0.92 (esempio 5) sembra uguale all'esempio di RSS 0.91 di Userland (l'esempio 3) tranne la versione, ma il significato della descrizione \u00e8 diverso, per avere semanticamente lo stesso risultato bisogna convertire il testo cos\u00ec:\nEsempio 6. RSS 0.92, propriamente convertito\nNell'aprile del 2001, Userland commercializz\u00f2 una \"bozza\" (un draft) di RSS 0.93, in cui era dichiarata la compatibilit\u00e0 sia con la versione 0.92 che con la loro versione 0.91. Nonostante non sia stata mai distribuita per uso pubblico la versione RSS 0.93 \u00e8 attualmente usata da aziende del calibro di Disney. RSS 0.93 mantiene la stessa struttura di RSS 0.92, e per questo \u00e8 incompatibile con le versioni precedenti alla 0.92. Aggiunse infine l'elemento opzionale &lt;expirationDate&gt;.\nRSS 0.93 appare cos\u00ec:\nEsempio 7. RSS 0.93\nNell'agosto del 2002, Userland commercializz\u00f2 una bozza di RSS 0.94 (e la 0.93 che fine fece?), dichiaratamente compatibile RSS 0.93, RSS 0.92, la loro versione 0.91. Anche se non fu mai distribuita per uso pubblico, la versione RSS 0.94 \u00e8 usata da diversi siti e aggregatori.\nRSS 0.94 \u00e8 incompatibile con tutte le versioni precedenti RSS per questi motivi:\nPer circostanze storiche, non esistono copie ufficiali della specifica RSS 0.94. La specifica sopra citata si riferisce alla versione 2.0, di cui parleremo sotto.\nRSS 0.94 appare cos\u00ec:\nEsempio 8. RSS 0.94\nNel settembre del 2002, Userland commercializz\u00f2 RSS 2.0 (partendo dalla bozza della 0.94), dichiarando retrocompatibilit\u00e0 con RSS 0.94, RSS 0.93, RSS 0.92, e la loro versione di RSS 0.91. RSS 2.0 \u00e8 in realt\u00e0 incompatibile con tutte le versioni precedenti per questo:\nRSS 2.0 appare cos\u00ec:\nEsempio 9. RSS 2.0\nNel novembre 2002, Userland commercializz\u00f2 RSS 2.01, compatibile, secondo loro, con RSS 2.0, RSS 0.94, RSS 0.93, RSS 0.92, e la loro versione di RSS 0.91. RSS 2.01 cambi\u00f2 la semantica dell'elemento &lt;skipHours&gt;. In RSS 0.94, RSS 0.93, RSS 0.92, e RSS 0.91 di Userland, le ore andavano da 1 a 24. In RSS 2.01, come nelle versioni di Netscape le ore andavano da 0 a 23. RSS 2.01 condivide il modello interno di RSS 2.0, il che vuol dire che \u00e8 incompatibile con RSS 0.94 e tutte le versioni di RSS prima della 0.92.\nRSS 2.01 appare cos\u00ec:\nEsempio 10. RSS 2.0, post-11/11/2002 (RSS 2.01)\nLa specifica RSS 2.01 \u00e8 stata pubblicata al posto della 2.0; non esistono copie ufficiali della specifica 2.0. Come puoi vedere dall'esempio 10, RSS 2.01 usa lo stesso \"2.0\" come numero della versione, come RSS 2.0, rendendo impossibile la distinzione da parte di un programma. Tutti i flussi RSS 2.0 sono da considerarsi \"feed\" RSS 2.01, nonostante l'incompatibilit\u00e0 tra RSS 2.01 e RSS 2.0. Questo significa che, pubblicando un \"feed\" RSS 2.0 valido il 10 novembre contenente &lt;hour&gt;24&lt;/hour&gt;, potresti svegliarti l'11 e scoprire che il tuo flusso \u00e8 diventato invalido mentre dormivi.\nNel gennaio 2003, Userland cambi\u00f2 la specifica, gi\u00e0 pubblicata, RSS 2.01, per riaggiungere l'elemento &lt;rating&gt;. Il formato rest\u00f2 invariato, il che vuol dire che RSS 2.01 \u00e8 ancora incompatibile con RSS 0.94 e tutte le versioni RSS prima della 0.92.\nRSS 2.01 appare cos\u00ec:\nEsempio 11. RSS 2.0, post-1/21/2003 (RSS 2.01 rev 2)\nAncora una volta, la nuova specifica 2.01 fu pubblicata al posto della vecchia, senza nessuna copia ufficiale della versione precedente. N\u00e9 la versione di revisione (\"2.01\u2033) n\u00e9 la versione del formato (\"2.0\u2033) cambiarono, rendendo impossibile ancora una volta distinguere tra i due formati. Questo vuol dire che se un flusso contiene l'elemento &lt;rating&gt; e si dichiara come RSS 2.0, \u00e8 impossibile sapere se \u00e8 valido senza sapere quando \u00e8 stato creato.\nCi sono in tutto 9 versioni di RSS, tutte incompatibili per qualche motivo con una parte delle altre. RSS 0.90 \u00e8 incompatibile con RSS 0.91 di Netscape, RSS 0.91 di Netscape \u00e8 incompatibile con RSS 0.91 di Userland, RSS 0.91 di Netscape \u00e8 incompatibile con RSS 1.0, quella del W3C, RSS 0.91 di Userland \u00e8 incompatibile con la loro stessa 0.92, RSS 0.92 \u00e8 incompatibile con la 0.93, 0.93 con la 0.94, 0.94 con la 2.0, e la 2.0 \u00e8 incompatibile con s\u00e9 stessa."}
{"id": "728613", "revid": "5884259", "url": "https://it.wikipedia.org/wiki?curid=728613", "title": "Schumi", "text": ""}
{"id": "728614", "revid": "4711", "url": "https://it.wikipedia.org/wiki?curid=728614", "title": "Carlos Vernazza", "text": ""}
{"id": "728615", "revid": "173469", "url": "https://it.wikipedia.org/wiki?curid=728615", "title": "Martelange", "text": "Martelange (in lussemburghese \"Maarteleng / Maartel\", in vallone \"M\u00e5tlindje\") \u00e8 un comune del Belgio situato in Vallonia nella provincia del Lussemburgo, al confine col Granducato di Lussemburgo.\nAl 1\u00ba luglio 2004, la popolazione totale di questo comune era di 1.507 abitanti (754 uomini e 753 donne). La superficie totale \u00e8 di 29,82\u00a0km\u00b2. \nDal 1830 al 1947, Martelange fu uno dei capisaldi dell'industria dell'ardesia che oggigiorno \u00e8 totalmente sparita.\n\u00c8 l'ultimo comune belga attraversato dal fiume S\u00fbre.\nGeografia antropica.\nFrazioni.\nA Martelange appartengono le seguenti frazioni:\nPaese di confine.\nLa localit\u00e0 \u00e8 attraversata dalla strada Nazionale 4 che unisce Bruxelles ad Arlon fino a Lussemburgo. La strada costituisce la frontiera col Lussemburgo (Haut-Martelange nel comune di Rambrouch) all'altezza di Martelange. Data una differenza di imposizione fiscale importante sul prezzo della benzina, del tabacco e dell'alcool, la parte orientale della strada, lussemburghese, accoglie molte pompe di benzina che offrono anche altri prodotti a debole pressione fiscale lussemburghese."}
{"id": "728616", "revid": "21880", "url": "https://it.wikipedia.org/wiki?curid=728616", "title": "Pasteurella", "text": "Il genere Pasteurella comprende coccobacilli gram negativi immobili, aerobi-anaerobi facoltativi, fermentanti, che presentano spesso in coltura una colorazione bipolare, che gli dona un aspetto a \"spilla di sicurezza\". Le dimensioni sono tra i 0,3-1 x 1-2 micron. \nCrescono sui comuni terreni di coltura, meglio se arricchiti con sangue. \nInfetta varie specie animali (cani, gatti, suini, conigli).\nP. Multocida \u00e8 l'agente eziologico responsabile della Rinite atrofica del suino e della Corizza nel coniglio.\nLa P. multocida pu\u00f2 essere trasmessa all'uomo attraverso graffi o morsi ma anche per via inalatoria. Ne consegue una setticemia con formazione di ascessi in varie parti del corpo.\nInsieme ad altri generi, ad esempio l\"'Haemophilus\", formano la famiglia delle \"Pasturellaceae\".\nHabitat e diffusione.\nSi ritrovano nel tratto respiratorio e digerente di molti mammiferi, sia domestici che selvatici, e degli uccelli. Nell'uomo sono state isolate in condizioni normali dal tratto respiratorio."}
{"id": "728617", "revid": "113880", "url": "https://it.wikipedia.org/wiki?curid=728617", "title": "Fondo Toce", "text": ""}
{"id": "728621", "revid": "1632387", "url": "https://it.wikipedia.org/wiki?curid=728621", "title": "Bomber (singolo Mot\u00f6rhead)", "text": "Bomber \u00e8 un celebre brano della band inglese heavy metal Mot\u00f6rhead.\n\u00c8 stato pubblicato in vinile 7\" nel 1979; le prime 20,000 copie in vinile blu e quelle successive in nero.\nCome b-side \u00e8 stato inserito \"Over The Top\", gi\u00e0 suonato con il gruppo punk The Damned.\nLa title track fa parte dell'album \"Bomber\", dello stesso anno; successivamente \u00e8 stato suonato dalle Girlschool per l'EP \"St. Valentine's Day Massacre EP\".\nIl 3 dicembre i Mot\u00f6rhead si esibirono nel popolare show della BBC \"Top of the Pops\", per supportare l'uscita del singolo.\nIl 6 settembre 1980 Lemmy venne intervistato da Graham Neil nel programma \"Rock On Saturday\", della BBC Radio 1 e la band si esib\u00ec con i pezzi \"Bomber\", \"Ace of Spades\" e \"Love Me Like A Reptile\"."}
{"id": "728638", "revid": "1087849", "url": "https://it.wikipedia.org/wiki?curid=728638", "title": "Monte Marmagna", "text": "Il Monte Marmagna \u00e8 una montagna dell'Appennino tosco-emiliano alta 1.852\u00a0m sul livello del mare.\nEtimologia del nome.\nLorenzo Marcuccetti (La lingua dimenticata - Lorenzo Marcuccetti - Luna editore; La Spezia) ipotizza che il nome Marmagna potrebbe derivare dal latino Mater Magna (grande madre) con riferimento a perduti culti montani.\nCi\u00f2 potrebbe anche essere messo in riferimento con il sottostante Lago Santo in provincia di Parma anche con riferimento con l'analogo Lago Santo in provincia di Modena sottostante ad altro Monte Giovo con possibile riferimento alla divinit\u00e0 di Giove.\nGeografia.\nLa vetta della montagna \u00e8 ubicata al confine tra Emilia e Toscana, tra i comuni di Filattiera (provincia di Massa e Carrara) e Corniglio (provincia di Parma), ed il complesso montuoso \u00e8 inserito nel contesto del Parco nazionale dell'Appennino Tosco-Emiliano.\nLa Montagna e i percorsi.\nIl versante lunigianese della montagna \u00e8 particolarmente ripido e le scalate sono pertanto assai difficoltose. Dalle sue basi sgorgano le acque del torrente \"Caprio\" che si getta, dal lato sinistro, nel fiume Magra. Il lato parmense \u00e8 invece pi\u00f9 accessibile. Dalla cima del monte \u00e8 visibile il \"lago Santo\", bacino d'alta quota sulle cui acque si specchiano sia il \"Monte Marmagna\" che il Monte Orsaro.\nDalla sua vetta, presso la quale sono presenti una statuetta della Madonna e una croce in ferro alta 10 metri, \u00e8 possibile godere di una vista privilegiata su tutta la Lunigiana, la valle della Magra e le Alpi Apuane. Nelle giornate di cielo terso \u00e8 possibile scorgere il golfo di La Spezia, parte dell'arco alpino e la Corsica.\nIl monte \u00e8 meta di escursionisti nel periodo estivo, mentre nella stagione fredda, nella quale la neve \u00e8 presente da novembre ad aprile, le pendici nord della montagna sono meta di numerosissimi appassionati di alpinismo e scialpinismo, che raggiungono la croce di vetta o la vicina sommit\u00e0 del Monte Aquilotto."}
{"id": "728648", "revid": "116541931", "url": "https://it.wikipedia.org/wiki?curid=728648", "title": "Semper fidelis", "text": "Semper fidelis \u00e8 una locuzione latina che indicava l'eterna fedelt\u00e0 a un capo militare o agli imperatori romani. La locuzione \u00e8 utilizzata in senso pi\u00f9 ampio per indicare la totale adesione e fiducia verso un ideale, un pensiero o l'agire di una persona.\nStoria.\nSi pensa che abbia avuto origine dalla frase che i senatori dell'antica Roma declamavano alla fine del loro intervento alla presenza del popolo, prima, e dell'imperatore, poi, \"Semper fidelis\" rivolto verso la repubblica e la persona dell'imperatore.\nNei papati medioevali si usava per rivolgersi al papa, come dimostrazione della propria eterna e immutata fede in Dio e nella sua rappresentazione terrena. Torn\u00f2 in voga anche tra le milizie fasciste come segno di fedelt\u00e0 al Duce.\nOggi \u00e8 il motto dei granatieri svizzeri, del corpo dei Marines e di altri corpi militari per simboleggiare la propria fedelt\u00e0 al corpo militare e ai propri compagni ovunque si trovino nel mondo. \u00c8 simile a quello dell'italiana Arma dei Carabinieri (\"Nei secoli fedele\")."}
{"id": "728649", "revid": "287204", "url": "https://it.wikipedia.org/wiki?curid=728649", "title": "Abacaxis", "text": "LAbacaxis \u00e8 un fiume del Brasile che si trova nello Stato dell'Amazonas.\n\u00c8 un affluente di destra del Rio delle Amazzoni."}
{"id": "728651", "revid": "1544245", "url": "https://it.wikipedia.org/wiki?curid=728651", "title": "Polo museale ATAC di Roma Porta San Paolo", "text": "Il Polo museale ATAC di Roma Porta San Paolo \u00e8 un museo di Roma che raccoglie alcuni locomotori e tram storici precedentemente in servizio sulle ferrovie Roma-Civita Castellana-Viterbo, Roma-Fiuggi-Alatri-Frosinone e Roma-Lido oltre che sulle tranvie dei Castelli Romani.\nL'ingresso \u00e8 situato in via Bartolomeo Bossi, 7 nel quartiere Ostiense ed \u00e8 adiacente alla stazione di Roma Porta San Paolo, capolinea meridionale della ferrovia Roma-Lido.\nStoria.\nIl Polo museale fu inaugurato da Met.Ro. su idea dell'ingegnere Angelo Curci il 18 settembre 2004 in concomitanza con la seconda notte bianca di Roma. Realizzato nell'ex scalo merci della stazione di Roma Porta San Paolo, esso \u00e8 organizzato in parte all'aperto, dove sono esposti i rotabili restaurati, e in parte al chiuso, dove sono esposti plastici, tra cui quello della stazione di Osilo, strumentazioni ed oggetti particolari che permettono di ricostruire la storia del trasporto ferrotranviario romano.\nA partire dal 2020 il museo \u00e8 stato chiuso al pubblico prima a causa delle misure per il contrasto alla pandemia di COVID-19 e poi per la necessit\u00e0 di portare avanti lavori di manutenzione non ancora finanziati dalla Regione, in attesa del passaggio della gestione della ferrovia Roma-Lido da ATAC a Cotral e ASTRAL.\nRotabili preservati.\nTra i vari esemplari custoditi si segnalano:"}
{"id": "728654", "revid": "110157", "url": "https://it.wikipedia.org/wiki?curid=728654", "title": "Electro-Shock Blues", "text": "Electro-Shock Blues (1998) \u00e8 il secondo album della band Eels, uscito nel 1998. \nIl disco.\n\"Electro-Shock Blues\" \u00e8 un lavoro principalmente del frontman Mark Oliver Everett, Mr. E, insieme al quale si alternano diversi musicisti. L'opera nasce in seguito alla morte in breve tempo della sorella e della madre del cantante, la prima suicidatasi nel 1996, la seconda per cancro ai polmoni. Mr. E elabora un modo del tutto personale per sconfiggere il dolore, scrive canzoni allegre su temi tristi e canzoni tristi sulla felicit\u00e0 il risultato \u00e8 raccolto in questo album capolavoro. Nelle canzoni \u00e8 evidente l'influenza dello stato d'animo dell'artista: il declino, la risposta alla perdita e la realizzazione di essere rimasto l'unico membro della famiglia ancora vivo (suo padre mor\u00ec a causa di un attacco cardiaco nel 1982; Everett, allora diciannovenne, fu il primo a trovarlo).\nSebbene gran parte dell'album sia tetro, c'\u00e8 un tema ricorrente di affrontare, imparare a trattare con la perdita, e continuare a vivere. La registrazione comincia con \"Elizabeth on the Bathroom Floor\", una canzone piuttosto breve, composta da una trascrizione dal diario della sorella deceduta. Il climax emotivo \u00e8 esteso con altre due tracce: \"Climbing Up to the Moon\", che parla dell'esperienza di Everett nel visitare sua sorella ad un centro di salute mentale poco prima della sua morte e \"Dead of Winter\", una canzone riguardo al doloroso trattamento di radioterapia di sua madre e la sua lenta morte. La traccia finale \"P.S. You Rock My World\" \u00e8 una canzone dolce e piena di speranza, con un testo simile ad una commedia, che racconta l'esperienza di Everett in una stazione di rifornimento di benzina, quando una donna anziana suonava il clacson a Mr E credendo che fosse l'inserviente. L'ultima traccia prima del post scriptum \u00e8 \"The Medication is Wearing Off\", una ripresa della canzone del primo album degli Eels, Novocaine for the Soul.\nCome riportato nel sito ufficiale degli Eels, \"Baby Genius\" \u00e8 dedicata al padre di E, il Dr. Hugh Everett III, un fisico quantistico sostenitore della \"teoria dei molti mondi\".\nFormazione.\nAl momento della registrazione dell'album, gli unici membri ufficiali degli Eels erano lo stesso E ed il batterista Butch Norton, mentre Tommy Walter aveva lasciato la band. Gli ospiti presenti durante la registrazione dell'album furono T-Bone Burnett, Lisa Germano, Grant Lee Phillips, e Jon Brion.\nAltre informazioni.\nOltre al formato CD e cassetta, Electro-shock Blues fu pubblicato anche su vinile. Questa versione incluse due dischi RPM da 10\" 33 su vinile blu e trasparente, in edizione limitata.\n\"Cancer for the Cure\" fu anche la colonna sonora del film American Beauty del 1999."}
{"id": "728658", "revid": "767487", "url": "https://it.wikipedia.org/wiki?curid=728658", "title": "Aba (Cina)", "text": "Aba \u00e8 il nome di una contea cinese e della sua principale citt\u00e0 situata nella parte nord occidentale del Sichuan.\nAba \u00e8 a 3200 msm. sull'altopiano tibetano. La contea ha 70.000 abitanti, con una forte presenza di tibetani Kham. Nella contea ci sono 37 monasteri lamaisti con circa 8.000 monaci, due dei maggiori sono nella citt\u00e0 di Aba. A sud della citt\u00e0 vi sono praterie e foreste.\n\"Aba\", come tutta la zona \"Kham\" mantenne una sostanziale autonomia da tibetani e cinesi dal X secolo, periodo del collasso dell'impero tibetano, fino al 1950, quando pass\u00f2 sotto il controllo diretto cinese in seguito alla conquista da parte dell'Esercito di Liberazione Popolare cinese, come tutta la zona \"Kham\". Dopo l'invasione del Tibet del 1958, nel 1960 fu assegnata alla provincia del Sichuan, mentre altre zone \"Kham\" furono assegnate al Tibet.\nLa provincia del Sichuan offre incentivi per le aziende cinesi e straniere che si insediano per produrre. La citt\u00e0 di Aba, e la popolazione nomade che vi fa riferimento, gode di privilegi sulla tassazione per gli investimenti esteri, per attivit\u00e0 riguardanti attivit\u00e0 agricole, di silvicoltura, turismo, di infrastrutture urbane, protezione ambientale, istruzione, studi e ricerche scientifiche e di salute pubblica.\nRecentemente la cittadina \u00e8 stata al centro di un atto di protesta di un monaco tibetano locale che si \u00e8 dato fuoco per protestare contro l'occupazione del Tibet messa in atto dal regime comunista cinese."}
{"id": "728661", "revid": "125018689", "url": "https://it.wikipedia.org/wiki?curid=728661", "title": "Francesca Saverio Cabrini", "text": "Biografia.\nNacque come Maria Francesca Cabrini il 15 luglio 1850, penultima degli undici figli di Agostino Cabrini e Stella Oldini. \nDiplomata maestra elementare, matur\u00f2 la vocazione religiosa nel collegio del Sacro Cuore di Arluno; fattasi religiosa nel 1874, nel 1880 fond\u00f2 a Codogno la congregazione delle Missionarie del Sacro Cuore di Ges\u00f9 e aggiunse al proprio nome il cognome Saverio, in onore di san Francesco Saverio, sacerdote missionario nell'Estremo Oriente. Inizialmente intenzionata a trasferirsi in Cina, papa Leone XIII la invi\u00f2 ad evangelizzare le Americhe. Nel 1889 raggiunse gli Stati Uniti per prestare assistenza agli immigrati italiani. Non si ferm\u00f2 solo alla costa, ma penetr\u00f2 all'interno del continente, conoscendo, benedicendo e convertendo trib\u00f9 alle quali nessun bianco si era mai accostato. Impar\u00f2 lo spagnolo e a cavalcare a dorso di mulo per superare i valichi pi\u00f9 impervi. Oper\u00f2 in altri 7 paesi con 80 istituti. Costru\u00ec asili, scuole, convitti per studentesse, orfanotrofi, case di riposo per laiche e religiose, ospedali a New York e Chicago. Nel 1909 prese la cittadinanza statunitense.\nApr\u00ec un collegio femminile a Granada (Minnesota). Divenne una moda, un simbolo di superiorit\u00e0, per i potenti locali iscrivere a quella scuola tenuta da religiose europee le proprie figlie in et\u00e0 da marito, cattoliche e non. Per quanto riguarda la religione, Francesca Cabrini era tollerante: era pronta ad accogliere tutte le ragazze che le mandava Dio, anche se erano di un'altra fede. Non transigeva per\u00f2, pena l'esclusione delle loro figlie dall'istituto, sul fatto che quei potenti legittimassero con il loro nome le ragazze frutto di unioni passeggere oppure di relazioni con schiave o prostitute. \"Non ci si libera di un essere umano dandolo in balia alle suore per lavarsi la coscienza!\", tuonava.\nLa \"Compagnia femminile\" fondata dalla Cabrini, la congregazione cattolica delle Missionarie del Sacro Cuore di Ges\u00f9, fu la prima sia ad affrontare l'impegno missionario (tradizionalmente prerogativa degli uomini), sia ad essere totalmente autonoma, ovvero non dipendente da un parallelo ramo maschile.\nLe sue iniziative caritative ben presto si svilupparono in opere di assistenza economicamente autosufficienti, grazie all'erogazione congiunta di servizi a pagamento. Le missionarie fornivano agli immigrati corsi di lingua, assistenza burocratica, corrispondenza con le famiglie di origine, raggiungendo anche i pi\u00f9 emarginati sia logisticamente, sia perch\u00e9 infermi, istituzionalizzati o reclusi.\nNel 1890, quando a New Orleans il capo della polizia locale fu assassinato da ignoti e la colpa ricadde, senza alcuna prova, sui Dagos, cio\u00e8 gli italiani laceri, malnutriti, senza fissa dimora; la Cabrini si rec\u00f2 nella citt\u00e0 due anni dopo, annunciando: \"Gli italiani sono stati diffamati, al punto che la folla, aizzata da chi ne voleva l'espulsione, ne ha linciati a dozzine\".\nPrima di andarsene fece nascere dalle rovine un orfanotrofio e poi un ospedale. Il giorno della sua morte il suo corpo venne spostato alla \"Mother Cabrini High School\" a New York.\nLa Cabrini \u00e8 ricordata anche come viaggiatrice, con 28 traversate atlantiche e l'attraversamento delle Ande per raggiungere Buenos Aires partendo da Panama.\nFrancesca Cabrini valorizz\u00f2 la religiosit\u00e0 femminile in un modo considerato moderno, adatto ai tempi in cui visse, rispondente a problematiche ancora attuali per via dell'evento migratorio. Per le sue iniziative \u00e8 ritenuta uno dei riferimenti del moderno servizio sociale. Vide nei principi della democrazia americana una via di integrazione e di avanzamento sociale per gli emigrati italiani. Promosse l'emancipazione delle capacit\u00e0 di iniziativa femminile. Visse la sua devozione al Sacro Cuore interpretando il concetto di \"riparazione\" alle \"offese fatte a Ges\u00f9\" come motivo di impegno nelle opere caritatevoli.\nCulto.\nNel 1938 fu proclamata beata, nel 1946 santa (la prima della Chiesa cattolica statunitense), nel 1950 \"Patrona degli emigranti\". La festa liturgica ricorre il 22 dicembre, giorno della sua morte.\nScriveva in una lettera: \nE nei quaderni di viaggio:\nOggi il suo corpo si trova nella chiesa \"St Cabrini Shrine\" a New York.\nRiconoscimenti.\nA Sant'Angelo Lodigiano, dove nacque, \u00e8 presente una statua in bronzo con le sue fattezze, opera dello scultore Enrico Manfrini (1987).\nNel novembre 2010 le \u00e8 stata intitolata la stazione di Milano Centrale.\nMilano, Brescia, Codogno, Rozzano, Genova, Lodi, Inzago e Torino le hanno dedicato una via.\nA Taranto le \u00e8 stato intitolato un istituto professionale, con indirizzo turistico, chimico biologico, cine-TV, grafico pubblicitario e commerciale.\n\"Mother Cabrini\" \u00e8 un film biografico del 2019 sulla fondazione della comunit\u00e0 religiosa negli USA.\nNel 2020 le \u00e8 stata eretta una statua nel Battery Park di New York. L'opera \u00e8 stata realizzata dagli artisti Giancarlo Biagi e Jill Burkee."}
{"id": "728662", "revid": "767487", "url": "https://it.wikipedia.org/wiki?curid=728662", "title": "Lorenzo Ercoliani", "text": "La vita.\nNato e vissuto a Carpenedolo, in provincia di Brescia, Lorenzo Ercoliani esercit\u00f2 la professione medica. Sin da giovane svilupp\u00f2, inoltre, una passione letteraria e uno spirito patriottico e quindi un'avversione per gli austriaci.\nNacque l'otto giugno 1806 in Carpenedolo, paese al confine tra Brescia e Mantova, dal notabile Gianandrea, setaiolo, e da Marianna Petrali, casalinga. Il monotono frastuono dei telai domestici (le \"trattrici da seta\", come allora si dicevano) accompagn\u00f2 i suoi primi sogni; il ritmo della prosa e della poesia paterne (socio il Gianandrea dell'Ateneo Bresciano) lo incant\u00f2 alle soglie dell'adolescenza.\nRimase orfano in quella tenera stagione e fu affidato alle cure dell'abate Girolamo Bagatta, fondatore dell'omonimo Istituto d'Educazione di Desenzano del Garda. vi super\u00f2, con merito distinto gli studi ginnasiali e liceali.\nDapprima presso l'Universit\u00e0 di Pavia, poi a Padova il giovane Ercoliani si dedic\u00f2 alla medicina e chirurgia. Il successo conclusivo di quegli studi gli permise di rientrare a Carpenedolo per assumervi la condotta medica e per combattere, senza risparmio di energie, il triste contagio del colera nel 1836.\nPagato il suo debito d'affetto al paese natale, l'Ercoliani ascolt\u00f2 il richiamo, mai spento nel suo cuore, dell'arte. Nel 1841 rinunci\u00f2 alla professione medica, ritorn\u00f2 studente a Pavia e vi guadagn\u00f2, ancora con lode, la laurea in lettere.\nIn quel pomeriggio solare della sua vita fu invitato a Venezia Per impartire l'insegnamento di materie letterarie presso quell'Accademia reale. E da Venezia, che lo stim\u00f2 e am\u00f2, pi\u00f9 non si mosse se non per far ritorno, nel 1864, a Carpenedolo, quando si sent\u00ec sfiorare dal freddo sospiro della morte.\nVi chiuse gli occhi il 2 novembre 1866. Dorme accanto ai suoi familiari.\nUna lapide, sulla facciata della casa natale, ricorda: \"Al dr. Lorenzo Ercoliani - per multiforme ingegno - chiarissimo medico del pari che letterato - maestro agli umili di salutari precetti - con l'incanto del romantico stile - un palpito suscitava fra moltitudini maldestre - nella notte dello straniero servaggio. - Il popolo di Carpenedolo - memore e riconoscente - questo marmo pose\".\nLe opere.\nScrisse le opere \"I Valvassori Bresciani\" nel 1842 e \"Leutelmonte\" nel 1844 prendendo spunto da una storia inventata nel Settecento da Giovan Maria Biemmi.\nAltre opere di minor rilevanza sono: \"Adelaide Poncarale\" (Padova, 1831) ed \"Elvira ovvero il disinganno delle passioni\" (Milano, 1836)."}
{"id": "728666", "revid": "92723", "url": "https://it.wikipedia.org/wiki?curid=728666", "title": "Aba (Nigeria)", "text": "\u00c8 la citt\u00e0 pi\u00f9 popolosa dello Stato di Abia. Il suo sviluppo \u00e8 stato estremamente rapido (58.000 abitanti nel 1963, 277.300 nel 1993, 298.900 nel 1996) soprattutto a causa della forte immigrazione seguita alla scoperta di giacimenti di idrocarburi nella zona circostante.\nLa citt\u00e0 \u00e8 situata nella parte orientale del delta del Niger sulle rive del fiume Aba, non molto distante dalla costa del golfo di Guinea.\nAba \u00e8 situata circa 60\u00a0km a sud del capoluogo dello Stato, ovvero la citt\u00e0 di Umuhaia, e a 50\u00a0km a nord-est di Port Harcourt.\nAba \u00e8 una delle stazioni ferroviarie della ferrovia orientale ed \u00e8 il pi\u00f9 importante centro commerciale dello Stato con l\u2019Ariara Market situato nella parte occidentale della citt\u00e0 nei pressi dell'autostrada Port Harcourt-Enugu.\nVi sono inoltre altri mercati, e insediamenti industriali.\nLa sua economia di basa sull'agricoltura (olio e semi di palma e noci di cola) lavorate poi presso alcune industrie alimentari, vi si trovano anche alcune industrie tessili, della birra, chimiche e farmaceutiche.\nUna delle conseguenze dell'importanza economica della citt\u00e0 sono i gravi problemi ambientali che si trova ad affrontare, sovrappopolazione, traffico caotico e inquinamento delle acque."}
{"id": "728668", "revid": "125866370", "url": "https://it.wikipedia.org/wiki?curid=728668", "title": "Will.i.am", "text": "Grazie ai successi ottenuti, ha venduto oltre 90 milioni di copie in tutto il mondo, ricevendo numerosi premi e riconoscimenti, inclusi sette Grammy Award, un Daytime Emmy Award, due Billboard Music Awards, otto American Music Awards, due MTV Video Music Awards.\nCome solista ha pubblicato quattro album e numerosi singoli di successo, tra cui \"Scream &amp; Shout\" con Britney Spears, \"Hall of Fame\" con i The Script, \"3 Words\" con Cheryl Cole, \"ThatPower\" con Justin Bieber e \"This Is Love\" con Eva Simons. Come produttore discografico, Will.i.am ha prodotto altri artisti tra cui Michael Jackson, Kesha, Miley Cyrus, David Guetta, U2, Rihanna, Lady Gaga, Usher, Justin Timberlake e Nicki Minaj.\nDal 2012 fa parte dei coach di The Voice UK e The Voice of Kids UK.\nBiografia.\nL'infanzia e gli inizi.\nWill nasce in un quartiere povero di Los Angeles e viene cresciuto dalla madre Debra Cain, infatti pi\u00f9 volte ha dichiarato di non aver mai conosciuto il padre. Proprio la madre lo aiuta a restare fuori dal mondo della droga e della criminalit\u00e0 che caratterizzava il quartiere in cui viveva. Ad aiutarlo anche l'interesse, sin da piccolo, per il mondo del ballo e soprattutto della musica.\nAi tempi del liceo conobbe Allan Pineda Lindo (apl.de.ap) con cui condivideva la passione per l'hip-hop.\nDagli Atban Klann ai Black Eyed Peas.\nNel 1992 Will.i.am (all'epoca con il nickname Will 1X) fonda insieme ad apl.de.ap e Dante Santiago il gruppo Atban Klann firmando con l'etichetta Ruthless Records. Grazie ad Eazy-E il gruppo pubblica la loro prima canzone \"Merry Muthafuckin' Xmas\" dell'EP \"5150: Home 4 tha Sick\" del rapper. Il gruppo stava lavorando alla pubblicazione del primo album \"Grass Roots\", ma dopo la morte di Eazy-E nel 1995 il progetto fu bloccato. Successivamente cambiarono nome in Black Eyed Pods e Dante Santiago fu sostituito da Jaime Gomez (Taboo).\nNel 1997 cambiarono nuovamente nome in Black Eyed Peas e cominciarono a registrare il primo album \"Behind the Front\" insieme alla cantante soul Kim Hill, sotto l'etichetta Interscope Records. Il disco ottenne abbastanza successo per far pubblicare un secondo album \"Bridging the Gap\" nel 2000. Nello stesso anno lavora al suo primo disco solista \"Lost Change\", colonna sonora dell'omonimo film.\nIl successo con i Black Eyed Peas.\nNel 2001 comincia insieme al resto dei Black Eyed Peas a lavorare al terzo disco \"Elephunk\". Intanto la vocalist Kim Hill abbandona il progetto e viene sostituita da Fergie, che diviene membro ufficiale del gruppo.\nL'album viene pubblicato nel 2003 e riscuote un successo mondiale grazie a singoli come \"Where Is the Love?\" e \"Shut Up\" che raggiungono la numero 1 in moltissimi Paesi. Anche i singoli successivi, \"Hey Mama\" e \"Let's Get It Started\" raggiungono le vette delle classifiche e portano il gruppo ad un tour mondiale.\nDurante questo periodo Will.i.am realizza il suo secondo disco solista \"Must B 21\" in cui collabora con John Legend.\nIntanto duetta con Sting nella canzone \"Stolen Car (Take Me Dancing) \"contenuta nel disco \"Sacred Love\" del cantante britannico. Il quarto album dei Black Eyed Peas, \"Monkey Business\" viene pubblicato nel 2005 e consacra il gruppo come uno dei pi\u00f9 interessanti e di successo degli ultimi anni grazie a canzoni come \"Don't Phunk with My Heart\", \"Don't Lie\" e \"My Humps\".\nCollaborazione con Michael Jackson ed altri.\nNel 2006 Will.i.am produce interamente il primo disco solista di Fergie, \"The Dutchess\". Lo stesso anno viene incaricato da Michael Jackson di produrre il suo nuovo album. La collaborazione va avanti fino alla morte di Jackson nel 2009. Will.i.am ha dichiarato che dalla collaborazione nacquero numerose canzoni, ma ribadendo che non ha intenzione di pubblicarle per rispetto del cantante defunto. Inoltre, sempre con Michael Jackson, partecip\u00f2 anche alla riedizione del disco \"Thriller\", \"Thriller 25\" pubblicato nel 2008, collaborando a due canzoni (i remix dei brani P.Y.T. (Pretty Young Thing) e The Girl Is Mine)\nNel 2007 distribuisce il suo terzo album solista intitolato \"Songs About Girls\", che racconta la vita sentimentale del rapper degli ultimi sette anni. Dal disco vengono estratti singoli di successo come \"I Got It from My Mama\" e \"Heartbreaker\".\nNello stesso periodo collabora con Flo Rida producendo e cantando nella canzone \"In the Ayer\", e con Usher nella traccia \"What's Your Name\" del disco \"Here I Stand\".\nNel gennaio 2008 Will.i.am realizza un singolo in supporto della campagna elettorale di Barack Obama, \"Yes We Can\".\nLa canzone \u00e8 costituita principalmente da un estratto di un discorso del candidato Obama. Al video della canzone parteciparono molte star tra cui Scarlett Johansson, John Legend, Nicole Scherzinger, Kate Walsh e molti altri. La canzone fu premiata con un Emmy Awards nel 2008.\nA \"Yes We Can\" seguirono altre due canzoni sempre a sostegno di Barack Obama: \"We Are the Ones\" e \"It's a New Day\".\nDopo l'elezione di Obama collabora con Seal, Bono Vox, Mary J. Blige e Faith Hill alla canzone \"America's Song\".\nIl ritorno con i Black Eyed Peas.\nNel 2009 torna con i Black Eyed Peas per realizzare il quinto album del gruppo \"The E.N.D.\", che segna la svolta del quartetto verso sonorit\u00e0 pi\u00f9 dance pop. Il disco riscuote un successo planetario coronando i Black Eyed Peas come uno dei gruppi di maggior successo degli ultimi anni, grazie anche al successo dei primi due singoli \"Boom Boom Pow\" e \"I Gotta Feeling\"\nIn questo periodo Will.i.am collabora con Akon e Flo Rida per l'album di quest'ultimo \"R.O.O.T.S.\", e lavora al disco di debutto di Cheryl Cole, \"3 Words\". Duetta con Rihanna nella traccia \"Photographs\" di \"Rated R\". Scrive e produce il singolo \"OMG\" di Usher e collabora con Britney Spears nella canzone \"Big Fat Bass\". Nel 2010 viene pubblicato il singolo \"I'm in the House\" di Steve Aoki, a cui will.i.am partecipa vocalmente con lo pseudonimo Zuper Blahq. Duetta con la rapper Nicki Minaj nel singolo \"Check It Out\".\nNel 2011, sulla scia del fortunato \"The E.N.D\", i Black Eyed Peas pubblicano \"The Beginning\", sesto album del gruppo. Anche questo disco scala le classifiche e conferma il grande successo della band. Il primo singolo \u00e8 \"The Time (Dirty Bit)\" che campiona il famoso brano \"(I've Had) The Time of My Life\". Fu proprio di will.i.am l'idea di rivisitare in chiave moderna questo grande successo del passato.\nCollabora con David Guetta in \"Nothing Really Matters\" contenuta nel disco \"Nothing but the Beat\", e con gli LMFAO (composto da Redfoo e SkyBlu) in \"Best Night\" di \"Sorry for Party Rocking\".\n\"#willpower\".\nNel 2011 Fergie dichiara che Will.i.am sta lavorando ad un nuovo disco solista e che si intitoler\u00e0 \"Black Einstein\".\nIl brano che anticipa l'uscita del disco \u00e8 \"T.H.E. (The Hardest Ever)\" (che poi non verr\u00e0 incluso nella tracklist) che conta la collaborazione di Jennifer Lopez e Mick Jagger.\nUn'altra canzone, \"Great Times\", viene pubblicata solo per il mercato sudamericano e coreano.\nNel 2012 will.i.am viene ingaggiato come giudice nel talent show The Voice UK insieme a Tom Jones, Jessie J e Danny O'Donoghue.\nCollabora con la NASA realizzando il brano \"Reach for the Stars\" che diventa la prima canzone nella storia ad essere trasmessa sul pianeta Marte.\nDuetta nella canzone \"Hall Of Fame\" dei The Script che ottiene un grande successo in tutto il mondo.\nNel 2012 dichiara che il suo prossimo progetto solista non si intitoler\u00e0 \"Black Einstein\" ma \"#willpower\".\nIl primo singolo ufficiale estratto dall'album \u00e8 \"This Is Love\" cantato con Eva Simons e prodotto dagli Swedish House Mafia. La canzone \u00e8 stata cantata durante il concerto per i festeggiamenti del Giubileo di diamante della regina Elisabetta II, in questa occasione insieme a Jessie J.\nIl secondo singolo \u00e8 \"Scream &amp; Shout\" in duetto con Britney Spears. La canzone ottiene un successo mondiale e raggiunge le vette delle classifiche in molti Paesi, diventando la hit di maggiore successo di will.i.am. Il brano viene scelto come tema musicale della pubblicit\u00e0 delle cuffie Beats.\nIn seguito al grande successo di \"Scream &amp; Shout\", Will.i.am incide un remix della canzone con Lil Wayne, Diddy, Waka Flocka e Britney Spears.\nCome terzo singolo viene scelta la canzone \"#thatPOWER\" in duetto con Justin Bieber. \nIl 23 aprile 2013 viene pubblicato il quarto disco solista di will.i.am, \"#willpower\", che conta collaborazioni con Nicole Scherzinger, Chris Brown, Miley Cyrus e le 2NE1.\nCollabora con Kesha nel brano \"Crazy Kids\" del disco della cantante \"Warrior\", e al brano \"Something Really Bad\" di Dizzee Rascal.\nNel 2013 ha presentato al Comic Con di New York il fumetto \"Wizards &amp; Robots\" realizzato insieme a Brian David Johnson.\nAltra musica da solista, ritorno coi Black Eyed Peas.\nNel 2014 Will.I.Am collabora ancora una volta con Britney Spears nel brano \"It Should Be Easy\" nella doppia veste di interprete e autore. Nei mesi successivi collabora con Cody Wise nel brano \"It's My Birthday\", a cui fa seguito nel 2016 la collaborazione con Pia Mia in \"Boys &amp; Girls\". A partire dal 2017, Will.I.Am ritorna insieme ai Black Eyed Peas: il gruppo ritorna in scena sotto forma di trio, senza Fergie. In seguito a una performance durante la finale della Champions League dello stesso anno e il lancio di vari singoli R&amp;B pubblicati fra 2017 e 2018, il gruppo inizia a dedicarsi alla musica latina a partire 2019, realizzando collaborazioni con artisti come J. Balvin, Maluma e Shakira. In seguito al successo di alcuni dei singoli pubblicati, in particolar modo da \"Ritmo\" con J. Balvin per la colonna sonora del film \"Bad Boys for Life\", nel 2020 il gruppo pubblica l'album \"Translation,\" un progetto costituito principalmente da brani latini in collaborazione con altri artisti.\nProduzioni.\nWill.i.am, oltre ad essere famoso come leader dei Black Eyed Peas, lo \u00e8 anche per aver prodotto dischi di numerosi artisti tra cui Michael Jackson, Fergie, S\u00e9rgio Mendes, Whitney Houston, Mary J. Blige, Britney Spears, Usher, U2, John Legend, Flo Rida, Nicole Scherzinger, David Guetta, Sting, Cheryl Cole, Miley Cyrus e Wiz Khalifa.\nNel 2010 Will.i.am ha partecipato insieme a tantissimi altri artisti alla registrazione della canzone \"We Are the World 25 for Haiti\" per aiutare economicamente la popolazione di Haiti colpita dal terremoto. Ha cantato \"Wavin' Flag\" con K'naan (musica di David Guetta) che divenne la colonna sonora del Mondiali di Calcio 2010 in Sudafrica.\nNel 2011 alla sua lunga lista di produzioni si aggiunge il nuovo album degli U2, No Line on the Horizon, due canzoni per l'album Femme Fatale di Britney Spears e una per l'album Nothing but the Beat di David Guetta.\nNel 2013 viene scelto da Britney Spears come produttore esecutivo del suo ottavo album \"Britney Jean\".\nNello stesso anno produce, insieme a David Guetta, \"Fashion!\", una canzone per il quarto album di Lady Gaga, \"Artpop\".\nTecnologia e innovazione.\nNel 2012 \u00e8 stato nominato dalla multinazionale \"Intel Corporation\" come direttore creativo.\nHa fondato la \"iam+\" realizzando un tecnologico accessorio per iPhone. Si tratta di una cover dotata di fotocamera (con obiettivo intercambiabile) e mini-tastiera.\nNell'agosto 2012 will.i.am entra nella storia. Il rover NASA \"Curiosity\" in missione su Marte, invia dal pianeta rosso alla terra una canzone del rapper. La canzone, intitolata \"Reach for the Stars\" \u00e8 scritta appositamente per l'esperimento, \u00e8 la prima ad essere stata inviata da un altro pianeta al nostro. L'evento \u00e8 nato in collaborazione ad un progetto promosso da will.i.am per avvicinare i giovani allo studio della scienza. \"Reach For The Stars\" \u00e8 diventata cos\u00ec anche la seconda canzone ad essere trasmessa nello spazio, dopo \"Across The Universe\" dei Beatles.\nNel 2014 viene ingaggiato come direttore creativo dalla \"3D System\", azienda numero uno nel mercato delle stampanti tridimensionali.\nFilantropia e controversie.\nEssendo cresciuto in condizioni di povert\u00e0 Will.i.am si \u00e8 sempre impegnato nella beneficenza. Ha realizzato, insieme ad altri personaggi del mondo dello spettacolo, la campagna benefica \"In My Name\" proposta per far conoscere a tutti il grave disagio della povert\u00e0.\nNel 2009 ha fondato la \"i.am.angel foundation\" per sostenere i bisognosi. Da questa associazione sono nate la \"i.am.home\" con cui si aiutano le famiglie povere a trovare una casa, e la \"i.am.scholarship\" grazie alla quale i ragazzi svantaggiati trovano il sostegno economico per andare a scuola. Appassionato di tecnologia e innovazione will.i.am ha creato la \"i.am.College Track\" per aiutare gli studenti negli studi della matematica, l'ingegneria, la scienza e l'arte.\nIl rapper \u00e8 da sempre sostenitore dei diritti della comunit\u00e0 LGBT, affermando in pi\u00f9 occasioni che \u00ab\"Le persone dovrebbero potersi sposare e stare con chi vogliono, e concentriamoci sui veri problemi... che sono l'educazione, la salute e le motivazioni per cui muoiono esseri umani\"\u00bb.\nNel 2016 sostiene la candidata alla Presidenza degli Stati Uniti d'America del Partito Democratico, Hillary Clinton, producendo il singolo \"GRAB'm by the PU$$Y,\" insieme a Apl.de.ap e Liane V. Nel video del brano, rilasciato sul canale YouTube di Funny or Die, i cantanti vestono i panni del candidato Donald Trump, deridendo i suoi comportamenti. Alla fine del video Will.i.am dichiara:\u00ab\"Donald Trump non ha l'aspetto del presidente degli Stati Uniti d'America, n\u00e9 dovrebbe esserlo. [...] Se questo fosse un programma televisivo, forse lo guarderei, sarebbe piuttosto divertente, [...] ma questa \u00e8 la vita reale con problemi reali\"\u00bb.\nNel 2020 si schiera a favore del movimento Black Lives Matter.\nCinema.\nNel 2009 Will.i.am ha debuttato come attore nel film \"X-Men le origini - Wolverine\" facendo la parte di John Wraith, un mutante che ha il potere di teletrasportarsi a decine di metri di distanza. Inoltre ha interpretato il ruolo di s\u00e9 stesso nel film \"Be Cool\" con John Travolta e Uma Thurman. Per la televisione ha fatto una comparsa nel telefilm \"Joan of Arcadia\" e un cameo in \"Las Vegas\". Ha prestato la sua voce per i film di animazione \"Madagascar 2\", \"Arthur e la vendetta di Maltazard,\" \" Rio e Rio 2\", e in due episodi nella serie animata \"The Cleveland Show \"(in uno degli episodi interpreta se stesso)\".\"\nModa.\nPrima di fondare i Black Eyed Peas, will.i.am frequent\u00f2 l'istituto di moda e design di Los Angeles. Nel 2001 cominci\u00f2 a lavorare alla sua linea d'abbigliamento \"I.Am\" che debutt\u00f2 nel 2005. Will.i.am ha anche realizzato diversi abiti per i Black Eyed Peas.\nNel 2012 crea insieme alla Coca-Cola il marchio \"EKOCYCLE\" che realizza capi d'abbigliamento e accessori tecnologici con bottiglie di plastica riciclata.\nDoppiatori italiani.\nDa doppiatore \u00e8 sostituito da: "}
{"id": "728674", "revid": "122061594", "url": "https://it.wikipedia.org/wiki?curid=728674", "title": "Soubrette", "text": "Soubrette (AFI: ) \u00e8 un termine francese, derivato dal provenzale \"soubreto\", con il significato originario di servetta, cameriera, ragazza smorfiosa.\nNel XIX secolo cominci\u00f2 ad essere usato nel teatro di prosa, all'op\u00e9ra comique e all'operetta per indicare i ruoli femminili brillanti, per lo pi\u00f9 consistenti in servette maliziose, e le rispettive interpreti. Durante il fascismo, nell'ambito dell'autarchia linguistica decisa dal regime, fu sostituito con \"brillante\" e in passato si \u00e8 usata anche l'italianizzazione \"subretta\" o \"subrettina\".\nNon va confuso con il termine valletta, che indica invece un ruolo secondario e che non necessariamente richiede talento nella recitazione, nel canto o nel ballo.\nOggi viene utilizzato anche il termine inglese \"showgirl\".\nCaratteristiche.\nNel teatro musicale i ruoli da soubrette sono ricoperti da soprani leggeri e, non presentando particolari difficolt\u00e0 vocali, richiedono grandi capacit\u00e0 attoriali e bella presenza. Un ruolo tipico da \"soubrette\" nell'operetta \u00e8 quello di Valencienne ne \"La vedova allegra\" di Franz Leh\u00e1r. In questa tipologia rientra anche il personaggio di Lisette ne \"La rondine\" di Giacomo Puccini, lavoro teatrale al confine tra l'opera lirica e l'operetta.\nNel teatro di rivista italiano la soubrette era un'artista di versatile talento, in grado di svolgere vari ruoli, dalla cantante alla ballerina, dall'attrice drammatica alla \"spalla\" del comico. Nel corso degli anni '50 sub\u00ec tuttavia una netta trasformazione, anche in concomitanza con l'affermarsi della commedia musicale. Cominci\u00f2 a declinare la figura tradizionale, di cui massima esponente era stata Wanda Osiris, caratterizzata da pose seduttive, abiti vistosi, trucco accentuato, entrate in scena solenni e pompose, camminate ancheggianti. Si afferm\u00f2 invece Delia Scala, inizialmente definita \"anti-soubrette\", fu capofila - una figura femminile nuova i cui tratti erano viso acqua e sapone, dinamismo nelle movenze, solida preparazione nel ballo e nel canto, grinta e vivacit\u00e0 in scena, interpretando ruoli di donna volitiva, coraggiosa, esuberante. Dallo spettacolo di variet\u00e0 teatrale molte di queste nuove soubrette passarono con successo al nascente variet\u00e0 televisivo, come la stessa Delia Scala, Sandra Mondaini, Lauretta Masiero, Marisa Del Frate.\nIl termine soubrette entr\u00f2 cos\u00ec anche nel campo del variet\u00e0 televisivo, insieme all'analogo inglese \"showgirl\". Tra le soubrette italiane che conquistarono il successo direttamente nel campo della televisione, che sapevano ballare e cantare, figurano Raffaella Carr\u00e0, Loretta Goggi, Heather Parisi, Lorella Cuccarini. Altra scuola di soubrette, precorritrice della odierna idea del ruolo, fu quella del \"Bagaglino\", con tra le altre, Gabriella Ferri, Pamela Prati e Valeria Marini.\nA cavallo dei secoli XX e XXI, con la progressiva scomparsa del variet\u00e0 dalla televisione, la figura della soubrette, intesa come artista versatile e talentuosa, fu sostituita da quella del personaggio televisivo, facente leva soprattutto sull'avvenenza."}
{"id": "728677", "revid": "1538197", "url": "https://it.wikipedia.org/wiki?curid=728677", "title": "Escherichia", "text": "Escherichia \u00e8 un genere di batteri Gram-negativi.\nIl nome deriva dal suo scopritore, il tedesco-austriaco Theodor Escherich.\nCaratteristiche.\nHanno la forma di bastoncelli con estremit\u00e0 rotondeggianti, sono asporigeni, raramente capsulati, mobili in presenza di ciglia peritriche. La temperatura di sopravvivenza va da 15 a , sono aerobi ma possono anche essere anaerobi in caso di necessit\u00e0. Sensibili alla tetraciclina e alla streptomicina."}
{"id": "728679", "revid": "125119061", "url": "https://it.wikipedia.org/wiki?curid=728679", "title": "Province d'Italia soppresse", "text": "Dall'unit\u00e0 d'Italia, entro le variazioni dei confini amministrativi, alcune province hanno mutato denominazione a seguito di trasformazioni territoriali, altre sono state soppresse del tutto.\nProvince delle ex colonie italiane.\nProvince libiche.\nLa Libia era divisa in 4 province e 1 territorio (Territorio Militare del Sud):\nProvince albanesi.\nIl Regno d'Albania fu occupato il 7 aprile 1939 dall'Italia e nel 1944 riconquist\u00f2 l'indipendenza. Durante il protettorato italiano l'Albania era divisa in 13 province:"}
{"id": "728682", "revid": "254059", "url": "https://it.wikipedia.org/wiki?curid=728682", "title": "Passo di Tremalzo", "text": "Il passo di Tremalzo \u00e8 un valico alpino posto a quota \u00a0m s.l.m. e collega la valle di Ledro (Tiarno di Sopra) al lago di Garda (Tremosine). Il percorso \u00e8 per buona parte non asfaltato e il transito \u00e8 vietato ai veicoli a motore. Sopra il passo si trova il monte Tremalzo."}
{"id": "728684", "revid": "1543377", "url": "https://it.wikipedia.org/wiki?curid=728684", "title": "Volata", "text": "La volata di un'arma da fuoco \u00e8 la parte finale della canna attraverso la quale esce il proiettile\nRiveste un ruolo importante ai fini della precisione di tiro, in quanto dalla volata in poi il proiettile \u00e8 libero, quindi nessuna correzione ad un'eventuale traiettoria imprecisa \u00e8 possibile.\nDescrizione.\nLa volata \u00e8 costituita da:\nFunzione.\nLa volata e il vivo di volata devono essere rifiniti con precisione al fine di assicurare una fuoriuscita del proiettile pi\u00f9 parallela possibile all'asse di mira, per far s\u00ec che i gas ancora presenti nella canna al momento dell'uscita del proiettile escano uniformemente.\nSe i gas uscendo creano dei vortici, si viene a formare una pressione disomogenea sul fondo del proiettile appena uscito che causa una deviazione della traiettoria e compromette la precisione del tiro.\nAccorgimenti.\nLe volate possono avere all'estremit\u00e0:"}
{"id": "728687", "revid": "124972319", "url": "https://it.wikipedia.org/wiki?curid=728687", "title": "Golden Globe per il miglior film d'animazione", "text": "Questo premio \u00e8 stato istituito nel 2007. Si fa notare che i film in lizza per questo premio non possono concorrere per globi al miglior film drammatico o commedia. \nVincitori e candidati.\nL'elenco mostra il vincitore di ogni anno, seguito dai film che hanno ricevuto una candidatura."}
{"id": "728688", "revid": "73537", "url": "https://it.wikipedia.org/wiki?curid=728688", "title": "Stato di Shan", "text": ""}
{"id": "728689", "revid": "287204", "url": "https://it.wikipedia.org/wiki?curid=728689", "title": "Julius Riyadi Darmaatmadja", "text": "Biografia.\nNato a Muntilan, piccolo centro dell'arcidiocesi di Semarang, sull'isola indonesiana di Giava, studia presso il seminario minore di St. Peter Canisius di Magelang dal 1951 e, al termine del suo ciclo di studi, nel 1957 entra a far parte della Compagnia di Ges\u00f9, emettendo i voti nel 1959.\nPer tre anni in India per studiare filosofia, poi insegnante presso il seminario dove \u00e8 stato studente, riceve gli ordini minori il 12 gennaio 1964, passando quindi allo studio della teologia dal 1966 al 1970 nella citt\u00e0 di Yogyakarta.\nOrdinato sacerdote il 18 dicembre 1969, il 29 giugno 1983 viene consacrato arcivescovo di Semarang, per poi diventare ordinario dei cattolici nelle Forze Armate di Indonesia e presidente della Conferenza episcopale indonesiana per due mandati (1988-1997 e 2001-2006).\nPapa Giovanni Paolo II gli conferisce la dignit\u00e0 cardinalizia con il titolo di Sacro Cuore di Maria durante il concistoro del 26 novembre 1994, mentre nel 1996 \u00e8 nominato arcivescovo metropolita di Giacarta.\nNell'aprile 2006 il presule, facendo sentire la voce della Chiesa, si \u00e8 unito a quanti hanno protestato (leader religiosi e politici) contro la condanna a morte inflitta a tre religiosi cattolici indonesiani.\nIl 28 giugno 2010 papa Benedetto XVI accetta la sua rinuncia al governo pastorale dell'arcidiocesi di Giacarta per raggiunti limiti d'et\u00e0. Gli succede nell'incarico Ignatius Suharyo Hardjoatmodjo.\nIl 21 febbraio 2013 annuncia che, per motivi di salute, non raggiunger\u00e0 Roma per partecipare al conclave che elegger\u00e0 il successore di Benedetto XVI.\nIl 20 dicembre 2014, al compimento del suo ottantesimo compleanno, perde il diritto di entrare in conclave per l'elezione del pontefice.\nIncarichi.\nDarmaatmadja \u00e8 membro della Congregazione per l'Evangelizzazione dei Popoli, dei Pontifici Consigli per il Dialogo Inter-religioso e per la Cultura, del Consiglio Speciale per l'Asia della Segreteria Generale del Sinodo dei Vescovi.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "728703", "revid": "1522738", "url": "https://it.wikipedia.org/wiki?curid=728703", "title": "Bandiera delle Isole \u00c5land", "text": "La bandiera delle isole \u00c5land \u00e8 costituita da una croce scandinava rossa, bordata da una fascia di uguale spessore rispetto a quella interna gialla, posta su campo blu.\nUtilizzata per la prima volta a Mariehamn il 3 aprile 1954, la bandiera riprende la croce gialla in campo blu della bandiera svedese, all'interno della quale \u00e8 inserita una croce rossa, che riprende il colore dello stemma della Finlandia.\nLa bandiera pu\u00f2 essere usata ufficialmente nella regione autonoma delle isole \u00c5land e nelle imbarcazioni registrate nell'arcipelago. Queste ultime possono scegliere autonomamente se usare questa bandiera oppure quella finlandese. Le imbarcazioni di propriet\u00e0 dei residenti delle isole \u00c5land utilizzano comunque esclusivamente la bandiera dell'arcipelago."}
{"id": "728705", "revid": "767487", "url": "https://it.wikipedia.org/wiki?curid=728705", "title": "Haemophilus", "text": "Il genere Haemophilus comprende piccoli batteri Gram-negativi, facenti parte della famiglia Pasturellaceae, con spiccato pleiomorfismo (forme bacillari, cocco-bacillari o filamentose) immobili, asporigeni, aerobi-anaerobi facoltativi. Per il loro sviluppo su terreni di coltura sono necessari due fattori indispensabili chiamati \"fattore X\" e \"fattore V\". Questi fattori sono, rispettivamente, il gruppo EME (necessario alla sintesi dei citocromi) ed il coenzima NAD e NADP. Gli Emofili non sono in grado di sintetizzare autonomamente questi fattori, presenti normalmente nel sangue fresco.\nPer la loro coltivazione si usano quindi terreni arricchiti con sangue, oppure terreni arricchiti artificialmente con i fattori stessi. Dato che alcuni Emofili richiedono entrambi i fattori, mentre altri mancano o dell'uno o dell'altro, questa dipendenza viene sfruttata per una pi\u00f9 intensa e precisa identificazione di specie. Alcuni Emofili possiedono anche attivit\u00e0 emolitica."}
{"id": "728706", "revid": "1833487", "url": "https://it.wikipedia.org/wiki?curid=728706", "title": "Salvatore Aronica", "text": "Biografia.\nDal maggio 2007 \u00e8 cittadino onorario di Reggio Calabria, dopo la salvezza raggiunta con la squadra locale.\nIl 23 giugno 2003 si \u00e8 sposato con Caterina Moltrasio, palermitana. La coppia ha due figli: Giovanni (nato nel 2004) e Greta (nel 2010) nata a Napoli.\nIl 24 marzo 2009 \u00e8 stato inserito nella lista degli indagati, insieme a Franco Brienza e Vincenzo Montalbano, per l'inchiesta su presunte combine di partite del Palermo disposte dalla mafia. L'inchiesta che lo riguarda si riferisce al 2003, quando vestiva la maglia dell'Ascoli. Nel settembre dello stesso anno la Procura di Palermo ha archiviato l'indagine, anche perch\u00e9 il reato sarebbe caduto in prescrizione.\nCaratteristiche tecniche.\nGiocatore.\nHa giocato prevalentemente come difensore centrale in una difesa composta da tre uomini, anche se saltuariamente \u00e8 stato utilizzato come terzino sinistro: ci\u00f2 \u00e8 avvenuto sia nella difesa a 4, quando per esempio al Messina ha sostituito il terzino titolare Parisi, sia in una difesa a tre, come al Napoli, dove l'allenatore Walter Mazzarri l'ha utilizzato in un 3-5-2.\nCarriera.\nGiocatore.\nBagheria e Juventus.\nInizia nelle giovanili del Bagheria, con cui esordisce nel Campionato Nazionale Dilettanti. Nel 1996 viene acquistato dalla Juventus, dove in due anni disputa la partita del 15 febbraio 1998 Juventus-Sampdoria (3-0), valida per la 21\u00aa giornata di campionato e in cui \u00e8 subentrato a Moreno Torricelli al 49'. A fine stagione vince lo scudetto con la squadra bianconera.\nReggina, Crotone, Ascoli e Messina.\nNel luglio 1998 passa alla , con cui gioca 2 partite di Coppa Italia prima di esser girato in prestito a ottobre al Crotone in Serie C1, dove gioca 107 partite di campionato in quattro stagioni segnando il suo unico gol da professionista, nella partita del 4 febbraio 2001 vinta 2-1 sul campo del .\nViene acquistato nell'estate del 2002 dalla , squadra che dovr\u00e0 poi abbandonare a causa del fallimento della societ\u00e0 gigliata. Si accasa cos\u00ec all', giocandovi titolare in Serie B, e l'anno successivo viene acquistato dal dove gioca una stagione in Serie B e due in Serie A.\nNel 2006 ritorna a Reggio Calabria contribuendo alla salvezza partendo con 11 punti di penalizzazione. Nella stagione 2007-2008 viene confermato nella rosa della squadra. Dopo questi due anni da titolare, nel settembre del 2008, dopo una partita di campionato gi\u00e0 disputata, si trasferisce al Napoli.\nNapoli.\nIl 1\u00ba settembre 2008 viene acquistato a titolo definitivo dal Napoli per circa 2,7 milioni di euro. Ha giocato la prima gara con la maglia azzurra il 14 settembre 2008 in Napoli-Fiorentina (2-1), seconda giornata di campionato di Serie A.\nIl 14 settembre 2011 debutta in Champions League nella prima partita della fase a gironi giocata in trasferta contro gli inglesi del Manchester City e conclusasi sull'1-1.\nIn azzurro disputa 141 partite tra campionato e coppe, sollevando la Coppa Italia 2011-2012.\nPalermo.\nIl 29 dicembre dello stesso anno viene acquistato a titolo definitivo dal club della sua citt\u00e0, il Palermo. scegliendo la maglia n\u00b0 3. Esordisce da titolare in maglia rosanero alla prima gara utile, cio\u00e8 -Palermo (2-1) del 6 gennaio valida per la 19\u00aa giornata di campionato. La stagione si conclude con la retrocessione dei rosanero, sancita il 12 maggio 2013 dalla sconfitta esterna per 1-0 contro la Fiorentina della 37\u00aa giornata. Chiude la stagione con 15 presenze in maglia rosanero.\nNon viene convocato per il ritiro estivo in vista della stagione 2013-2014 e successivamente non viene inserito nella lista, come da nuovo regolamento, per il campionato di Serie B vinto dalla squadra. Da ottobre torna ad allenarsi con la squadra ma non otterr\u00e0 presenze nella stagione conclusasi con la promozione in Serie A.\nFuori rosa anche per la stagione 2014-2015, a fine settembre 2014 ha cominciato il corso per diventare allenatore concludendolo con l'ottenimento del Patentino UEFA B. Il 4 dicembre 2014 rescinde consensualmente il contratto che lo legava al club siciliano.\nRitorno alla Reggina.\nIl 14 gennaio 2015 torna alla Reggina dopo sette anni. Il ritorno \u00e8 avvenuto dopo che per alcune settimane si era allenato con il Parmonval, formazione palermitana di Eccellenza. Debutta il 19 gennaio nell'1-1 interno contro la . Al termine della stagione 2014-2015 rimane svincolato, ritirandosi dalla carriera agonistica.\nAllenatore.\nConclusa la carriera agonistica, consegue il patentino di allenatore di Seconda Categoria - UEFA A, che gli consente di allenare squadre di calcio fino alla Lega Pro.\nInizia la carriera da allenatore nelle giovanili del Trapani prima seguendo la Beretti e l\u2019anno successivo guida Under 17.\nIl 18 luglio 2020 viene ufficializzato come nuovo allenatore del di Torre Annunziata. Il 4 febbraio 2021, alla luce dei risultati insoddisfacenti, la societ\u00e0 comunica il suo esonero.\nStatistiche.\nPresenze e reti nei club.\n\"Statistiche aggiornate al 30 maggio 2015.\"\nStatistiche da allenatore.\n\"Statistiche aggiornate al 22 ottobre 2018.\""}
{"id": "728708", "revid": "1632387", "url": "https://it.wikipedia.org/wiki?curid=728708", "title": "Killed by Death", "text": "Killed by Death (\"Ucciso dalla Morte\") \u00e8 un famoso singolo della band londinese heavy metal Mot\u00f6rhead, contenuta nel \"best of\" No Remorse, entrambi del 1984.\n\u00c8 stato pubblicato in vinile 7\" e 12\".\nCome b-side \u00e8 stata scelta la canzone \"Under The Knife\", che nell'edizione vinile 12\" appare in due differenti versioni.\nTracce.\nTutte le tracce sono state scritte da Kilmister, Burston, Campbell e Gill"}
{"id": "728709", "revid": "5885192", "url": "https://it.wikipedia.org/wiki?curid=728709", "title": "Emofili", "text": ""}
{"id": "728710", "revid": "1305772", "url": "https://it.wikipedia.org/wiki?curid=728710", "title": "KDE (disambigua)", "text": ""}
{"id": "728713", "revid": "5885211", "url": "https://it.wikipedia.org/wiki?curid=728713", "title": "Emofilio", "text": ""}
{"id": "728716", "revid": "834", "url": "https://it.wikipedia.org/wiki?curid=728716", "title": "Mum", "text": ""}
{"id": "728721", "revid": "599013", "url": "https://it.wikipedia.org/wiki?curid=728721", "title": "Snd", "text": ""}
{"id": "728727", "revid": "767487", "url": "https://it.wikipedia.org/wiki?curid=728727", "title": "Bugatti Tipo 51, 53, 54 e 59", "text": "Le Tipo 51, la Tipo 53, la Tipo 54 e la Tipo 59 facevano parte di una famiglia di auto da corsa prodotte tra il 1931 ed il 1936 dalla Casa francese Bugatti.\nStoria ed evoluzione.\nQuesta famiglia di autovetture da corsa fu, per la verit\u00e0, molto meno fortunata in campo agonistico delle serie precedenti. Ci\u00f2 a causa di problemi vari, tra cui quelli tecnici che su alcune vetture si presentavano puntualmente.\nIn ogni caso, l'esigenza di avere delle nuove vetture da competizione trovava le sue motivazioni nell'anzianit\u00e0 di progetto della Type 35 e delle sue derivate. Ci volevano delle vetture molto pi\u00f9 potenti, in grado di rivaleggiare con le Mercedes-Benz SSKL e le varie Maserati ed Alfa Romeo. Per migliorare una vettura gi\u00e0 di per se' vincente come la \"Tipo 35\" Ettore Bugatti si ispir\u00f2 alla vetture da competizione Miller, che negli Stati Uniti stavano ottenendo un enorme successo nelle competizioni. Non solo, ma lo stesso patron italo-francese acquist\u00f2 due esemplari di vettura Miller da competizione e ne smont\u00f2 i motori allo scopo di carpirne i segreti e applicarli ad una vettura come la \"Tipo 35\". Da qui nacquero queste nuove, potenti ma anche sfortunate vetture, nonch\u00e9 un modello stradale, la Tipo 50.\nTipo 51.\nSostanzialmente simile alla Bugatti \"Tipo 35B\", \u00e8 per\u00f2 considerata come la capostipite della nuova famiglia di vetture da corsa. I piloti pi\u00f9 illustri che condussero la \"Tipo 51\" verso i suoi trionfi furono Maurice Trintignant, Louis Chiron e Achille Varzi.\nLa \"Tipo 51\" fu prodotta in tre versioni, recanti sigle differenti in base alla motorizzazione montata ed alla categoria sportiva in cui conseguentemente si sarebbero trovate a gareggiare. La vettura denominata semplicemente \"Tipo 51\" era quella pi\u00f9 potente e pertanto venne utilizzata nei Gran Premi a partire dal 1931. Sfruttando un'evoluzione del telaio della \"Tipo 35\", la \"Tipo 51\" ne ripropose anche il motore ad 8 cilindri da 2261 cm3 (alesaggio x corsa 60 x 100\u00a0mm), sovralimentato mediante compressore volumetrico Roots e che qui venne ulteriormente elaborato e portato ad erogare una potenza massima di 185 CV. Tra le novit\u00e0 tecniche introdotte con l'arrivo della \"Tipo 51\" vi fu ad esempio la distribuzione a due assi a camme in testa (di origine Miller), assente invece nella \"Tipo 35\", che era monoalbero in testa. Le valvole erano invece due per cilindro anzich\u00e9 tre. La velocit\u00e0 massima raggiungibile dalla \"Tipo 51\" era di 230\u00a0km/h.\nIn campo agonistico, la \"Tipo 51\" fu la pi\u00f9 fortunata di tale nuova famiglia, in quanto riusc\u00ec a centrare alcune vittorie di rilievo, come il Gran Premio di Francia del 1931, il Gran Premio di Monaco e del Belgio dello stesso anno e il Gran Premio della Cecoslovacchia nel 1932 e nel 1933. Con questa vettura, Achille Varzi, considerato da molti come la nemesi di Nuvolari, conquist\u00f2 la prima pole position cronometrata nella storia dei GP europei, durante le prove del Gran Premio di Monaco del 1933 e alla fine riusc\u00ec ad aggiudicarsi il Gran Premio stesso.\nTipo 51C.\nLa \"Tipo 51C\" differiva dalla \"Tipo 51\" essenzialmente per la cilindrata, scesa a 1991\u00a0cm3 grazie alla riduzione della corsa dei cilindri da 100 ad 88\u00a0mm. Si trattava quindi del medesimo monoblocco utilizzato nella \"Tipo 35C\", anch'esso di 2 litri, ma nel caso della \"Tipo 51C\" la potenza sal\u00ec a 160 CV grazie anche alla distribuzione bilabero in testa. La vettura raggiungeva una velocit\u00e0 massima di 218\u00a0km/h.\nTipo 51A.\nLa \"Tipo 51A\" era una \"Tipo 51\" concepita per competere nella categoria \"Voiturettes\", dove la cilindrata non poteva superare i 1500\u00a0cm3. E in effetti, in questo caso, il propulsore delle altre \"Tipo 51\" era caratterizzato da una cilindrata complessiva di 1493\u00a0cm3. Si trattava in pratica di un propulsore ottenuto abbinando la testata bialbero delle altre \"Tipo 51\" al monoblocco della Tipo 39. La sovralimentazione mediante compressore Roots e non ultima la distribuzione bialbero in testa consentivano al motore di raggiungere una potenza massima di 135 CV e alla vettura di raggiungere una velocit\u00e0 massima di 200\u00a0km/h.\nProduzione della Tipo 51.\nIn totale, fra tutte e tre le versioni appena descritte, la \"Tipo 51\" venne prodotta in una quarantina di esemplari. Uno di questi esemplari venne rielaborato nel 1936 come una vettura coup\u00e9 per l'utilizzo stradale. Questa venne commissionata dal magnate dell'industria farmaceutica Andr\u00e9 Bith, il quale, rimasto impressionato della Bugatti \"Tipo 57 Atlantic\", commission\u00f2 una copia della vettura al progettista Louis Dubos. Questo modello stradale, una volta realizzato, vinse il Bagatelle Concours d'Elegance.\nTipo 53.\nCostruita nel 1932 in soli due esemplari, di cui solo uno sopravvissuto, la Tipo 53 \u00e8 stata per i suoi tempi un'auto assai rivoluzionaria, poich\u00e9 si tratta di una delle prime autovetture da competizione dotate di trazione integrale.\nTipo 54.\nLa prima delle dieci Tipo 54 costruite fu realizzata nel 1931 in circa due settimane di lavoro solamente. Le altre nove furono prodotte tra il 1932 ed il 1934. Motoristicamente era identica alla \"Tipo 53\", dalla quale si differenziava per il cambio a tre marce, per l'avantreno ad assale rigido e soprattutto per la trazione sulle sole ruote posteriori. Le prestazioni erano grosso modo le stesse, cos\u00ec come erano analoghe le difficolt\u00e0 di maneggevolezza. Il miglior risultato conseguito fu il secondo posto ottenuto da Varzi al Gran Premio di Monza, gara d'esordio per la \"Tipo 54\". Nel 1933, sempre a Monza, un incidente cost\u00f2 la vita al pilota Stanislas Czaykowski, che poco tempo prima, proprio su Bugatti \"Tipo 54\", aveva ottenuto un record di velocit\u00e0 sull'AVUS, record pari a 221,7\u00a0km/h. L'incidente mortale in cui Czaykowski perse la vita sanc\u00ec la fine della carriera agonistica della \"Tipo 54\", destino sottolineato tra l'altro anche dal cambiamento di alcuni regolamenti di gara, che escludevano di fatto vetture con caratteristiche simili a quelle della \"Tipo 54\", la quale venne impiegata ancora in qualche gara di altro tipo, dopodich\u00e9 venne definitivamente pensionata. Si sa che almeno due dei dieci esemplari di \"Tipo 54\" furono convertiti all'uso stradale, tra cui un esemplare riprogettato come roadster per Lord Bachelier.\nTipo 59.\nLa \"Tipo 59\" rappresent\u00f2 l'ultima evoluzione delle vetture da corsa utilizzate dalla Bugatti negli anni '20 e '30 del secolo scorso. La \"Tipo 59\" nacque nel 1933 e fu impiegata nelle corse fino al 1939, pi\u00f9 alcune gare dopo la guerra."}
{"id": "728744", "revid": "2196166", "url": "https://it.wikipedia.org/wiki?curid=728744", "title": "Stari Most", "text": "Lo Stari Most (che in italiano significa: \"Il Vecchio Ponte\") \u00e8 un ponte ottomano del XVI secolo della citt\u00e0 di Mostar, in Bosnia ed Erzegovina, che attraversa il fiume Narenta per unire le due parti della citt\u00e0 che esso divide.\nIl ponte venne distrutto dalle forze croato-bosniache nel corso della guerra in Bosnia, la mattina del 9 novembre 1993. Finite le ostilit\u00e0 venne ricostruito e completato il 22 luglio 2004.\nDescrizione.\nIl ponte \u00e8 a schiena d'asino, largo 4 metri e lungo 30, e domina il fiume da un'altezza di 24 metri. \u00c8 protetto da due torri, chiamate Helebija (a nord est) e Tara (a sud ovest), denominate \"mostari\" (cio\u00e8 \"le custodi del ponte\").\nL'arco del ponte venne costruito usando una pietra locale chiamata \"tenelija\". La forma dell'arco \u00e8 il risultato di numerose irregolarit\u00e0 prodotte dalla deformazione dell'intradosso (cio\u00e8 della linea interna dell'arco). Invece che su fondamenta, l'arco del ponte poggia su due piedritti calcarei collegati a muri lungo gli argini del fiume, per poi alzarsi di 12,02 metri.\nStoria.\nIl ponte \u00e8 sicuramente il simbolo pi\u00f9 rappresentativo della citt\u00e0. Erroneamente era definito, nel periodo austro-ungarico, in tedesco R\u00f6merbr\u00fccke, cio\u00e8 Ponte romano: in realt\u00e0 fu costruito durante il dominio ottomano.\nCostruzione.\nLo \"Stari Most\" venne commissionato dal sultano Solimano il Magnifico nel 1557 per rimpiazzare un vecchio ponte sospeso di legno, piuttosto instabile. Il ponte in pietra venne ultimato nove anni dopo (un'iscrizione sul ponte dice che i lavori finirono nel 974 del calendario islamico, corrispondente ad un periodo compreso fra il 19 luglio 1566 e il 7 luglio 1567).\nDella costruzione del ponte si sa poco o nulla, tutto ci\u00f2 che resta si confonde nelle leggende locali; si conosce per\u00f2 il nome del costruttore, un certo Mimar Hayruddin, un discepolo del celebre architetto ottomano Sin\u0101n. Essendogli stato ordinato di costruire un ponte di dimensioni senza precedenti, pena la morte, egli si prepar\u00f2 per il suo funerale il giorno stesso in cui l'impalcatura veniva tolta dalla struttura appena completata. Alcune cose restano (e probabilmente resteranno per sempre) sconosciute, come per esempio il metodo utilizzato per erigere l'impalcatura (e come fece questa a rimanere in piedi per un periodo cos\u00ec lungo), oppure il metodo utilizzato per trasportare le pietre da una parte all'altra del fiume.\nSi ritiene comunemente che lo \"Stari Most\" fosse il ponte a singolo arco pi\u00f9 grande del suo tempo, il che lo rende uno dei capolavori architettonici dell'umanit\u00e0.\nDistruzione.\nDurante la guerra di Bosnia (1993-1995) la televisione occidentale ha contribuito a diffondere l'idea che lo \"Stari Most\" attraversasse la linea di separazione tra le due parti della citt\u00e0, quella a maggioranza cristiana e quella a maggioranza musulmana. In realt\u00e0 il fronte vero e proprio non \u00e8 mai passato per il ponte: la \"linea rossa\" era infatti rappresentata dal \"boulevard\", un largo viale che si trova poco fuori dalla citt\u00e0 vecchia.\nIl ponte venne danneggiato gi\u00e0 nel 1992 dai bombardamenti attuati dai serbi; entrambe le fazioni, sia la croata che la serba, vedevano un simbolo nel ponte e nell'area storica nelle sue vicinanze, una parte integrante della cultura bosniaca, da distruggere in quanto tale. Per questo motivo, lungo tutta la prima fase della guerra, esso venne ripetutamente preso di mira; per lo stesso motivo, dopo la sua distruzione, un portavoce dei combattenti croati non ebbe difficolt\u00e0 a rivendicare l'evento, sia pure giustificandolo con ragioni strategiche.\nIn ogni caso, al culmine della guerra in Bosnia ed Erzegovina (1992-1995), le forze secessioniste croate che combattevano contro le forze governative bosniache, il 9 novembre 1993, distrussero il ponte. L'azione fu giudicata \"un legittimo obiettivo militare\" dal Tribunale internazionale per i crimini della ex Jugoslavia, ma la stessa pronuncia afferm\u00f2 che essa aveva cagionato danni sproporzionati ai civili della comunit\u00e0 musulmana di Mostar; il giudice Antonetti dissent\u00ec da questa prospettazione, ritenendo che essa non valorizzasse abbastanza anche il principio di difesa del patrimonio culturale durante i conflitti armati.\nRicostruzione.\nIl ponte, incluso recentemente nell'elenco dei Patrimoni dell'umanit\u00e0, venne ricostruito sotto l'egida dell'UNESCO. Le sue 1.088 pietre vennero lavorate secondo le tecniche medievali; il lavoro di ricostruzione \u00e8 costato circa 12 milioni di euro finanziati da aiuti internazionali. L'Italia \u00e8 stata la nazione che ha contribuito maggiormente alla ricostruzione, donando oltre 3 milioni di \u20ac. Lo Stari Most \u00e8 stato riaperto il 22 luglio 2004 e celebrato come simbolo di riconciliazione fra le comunit\u00e0 cristiane e musulmane dopo gli orrori della guerra.\nTuffi dal ponte.\nTradizionalmente, sin dalla sua edificazione secoli fa, i giovani dei dintorni hanno affrontato il tuffo di 24 metri dal ponte nella Narenta (in bosniaco Neretva). Si tratta di un salto pericoloso e alla portata solo di tuffatori molto esperti, anche perch\u00e9 la temperatura dell'acqua del fiume \u00e8 molto bassa. La pratica risale molto indietro nel tempo, ma la prima registrazione storica risale al 1664.\nDal 1968 ha luogo in estate una regolare competizione e nel 2015 i tuffi dal ponte sono stati inseriti nel circuito delle Red Bull Cliff Diving World Series."}
{"id": "728748", "revid": "2149408", "url": "https://it.wikipedia.org/wiki?curid=728748", "title": "SIN", "text": ""}
{"id": "728752", "revid": "92633", "url": "https://it.wikipedia.org/wiki?curid=728752", "title": "Callorhinus", "text": ""}
{"id": "728757", "revid": "599013", "url": "https://it.wikipedia.org/wiki?curid=728757", "title": "Sio", "text": ""}
{"id": "728765", "revid": "228587", "url": "https://it.wikipedia.org/wiki?curid=728765", "title": "DEN", "text": ""}
{"id": "728767", "revid": "116450095", "url": "https://it.wikipedia.org/wiki?curid=728767", "title": "Distribuzione monoalbero", "text": "La distribuzione monoalbero, nota in inglese con la sigla SOHC, cio\u00e8 \"single over head camshaft\", designa la distribuzione, nei motori a quattro tempi, formata da un solo albero a camme sopra la camera di combustione, ovvero sulla cosiddetta \"testa\". Se gli alberi a camme sono due, la distribuzione viene definita a doppio albero a camme in testa.\nDescrizione e tipologia.\nQuesto sistema di distribuzione \u00e8 caratterizzato da un solo albero a camme, che pu\u00f2 essere:\nIl suo utilizzo.\nQuesta distribuzione quasi sempre utilizza i bilancieri per aprire le valvole, infatti raramente le camme agiscono direttamente sulle valvole, quest'ultima soluzione in passato era la pi\u00f9 usata per motori motociclistici e automobilistici di modeste prestazioni a 2 valvole per cilindro, attualmente questa distribuzione viene largamente usata con i bilancieri, come ad esempio nel sistema Desmo della Ducati, sia nella configurazione a 2, 3 e 4 valvole cilindro.\nVantaggi.\nEsistono varie motivazioni per cui viene utilizzato ancora questo sistema:"}
{"id": "728772", "revid": "767487", "url": "https://it.wikipedia.org/wiki?curid=728772", "title": "Ishtar Terra", "text": "L'Ishtar Terra \u00e8 un altopiano di notevoli dimensioni presente sulla superficie del pianeta Venere; \u00e8 situata nei pressi del polo nord citereo, e la sua estensione territoriale \u00e8 approssimativamente pari a quella degli Stati Uniti d'America. L'altopiano si eleva di circa 4 km rispetto al livello medio superficiale.\nL'Ishtar Terra contiene le quattro principali formazioni montuose di Venere: i Maxwell Montes (che raggiungono gli 11 km di altitudine), i Freyja Montes (nella parte pi\u00f9 settentrionale), gli Akna Montes (nella parte occidentale) e i Danus Montes (a sud). Queste quattro formazioni circondano una pianura centrale, pi\u00f9 bassa, nota come Lakshmi Planum. Fra le numerose aree vulcaniche presenti sono notevoli Sacajawea Patera, Colette Patera ed il cratere Cleopatra.\nFormazione della regione.\nSi ipotizza che l'Ishtar Terra sia un altopiano basaltico, e sotto di esso esista del magma in risalita; una simile ipotesi spiegherebbe come una simile struttura si possa mantenere in apparente equilibrio, evitando di sprofondare per isostasia. Un'altra possibile spiegazione \u00e8 che la crosta venusiana sia pi\u00f9 spessa di quel che si pensa.\nLa presenza di diverse regioni caratterizzate da un'inusuale frammentazione del terreno, note tecnicamente come \"tesserae\", sembrerebbe indicare che la superficie dell'Ishtar Terra \u00e8 in costante e continuo movimento."}
{"id": "728774", "revid": "775372", "url": "https://it.wikipedia.org/wiki?curid=728774", "title": "Amministratore (diritto canonico)", "text": "Lamministratore nel diritto canonico pu\u00f2 essere o un \"amministratore apostolico\" o un \"amministratore diocesano\" o un \"amministratore parrocchiale\". Tali figure, nella Chiesa cattolica, sono coloro che reggono rispettivamente i primi due la diocesi e il terzo la parrocchia durante il periodo di vacanza del vescovo o del parroco titolari.\nL'amministratore apostolico e quello parrocchiale ricevono l'incarico rispettivamente dal papa o dal vescovo e svolgono le funzioni ordinarie del \"vescovo\" o del \"parroco\". L'amministratore diocesano (precedentemente chiamato vicario capitolare), invece, \u00e8 eletto dal collegio dei consultori qualora, divenuta la diocesi vacante per rinuncia, decesso o trasferimento del vescovo, la Santa Sede non abbia provveduto alla nomina di un amministratore apostolico.\nL'amministratore termina il suo incarico quando viene nominato e insediato un nuovo titolare, oppure se la diocesi o la parrocchia in questione vengono annesse ad un'altra.\nSono vari i motivi che spingono rispettivamente il papa o il vescovo a nominare un amministratore per un determinato periodo di tempo prima di scegliere un titolare:"}
{"id": "728778", "revid": "38120", "url": "https://it.wikipedia.org/wiki?curid=728778", "title": "Amministratore diocesano", "text": ""}
{"id": "728782", "revid": "38120", "url": "https://it.wikipedia.org/wiki?curid=728782", "title": "Amministratore parrocchiale", "text": ""}
{"id": "728791", "revid": "7969", "url": "https://it.wikipedia.org/wiki?curid=728791", "title": "Bandiera di \u00c5land", "text": ""}
{"id": "728793", "revid": "486946", "url": "https://it.wikipedia.org/wiki?curid=728793", "title": "Triacilglicerolo", "text": ""}
{"id": "728800", "revid": "634851", "url": "https://it.wikipedia.org/wiki?curid=728800", "title": "Eddie Cochran", "text": "Esponente del primo rockabilly, di grande influenza nella musica pop degli ultimi anni cinquanta e dei primi anni sessanta, i suoi pezzi pi\u00f9 famosi sono \"Summertime Blues\", \"C'mon Everybody\", \"Twenty Flight Rock\" e \"Somethin' Else\".\nBiografia.\nInfanzia ed esperienze giovanili.\nEddie nasce ad Albert Lea, Minnesota, il 3 ottobre 1938, quinto figlio di Frank ed Alice Cochran. La sua passione per la musica emerge gi\u00e0 alle scuole primarie, dove dapprima si interessa alla batteria, abbandonata quando gli fu chiesto di studiarla unitamente al piano, poi al clarinetto ed il trombone, ma \u00e8 solo grazie al fratello Bob e alla chitarra dell'altro fratello Bill, in quel momento sotto le armi, che il giovane Cochran apprende i primi rudimenti dello strumento cui si dedicher\u00e0 per tutta la carriera. Trascorre l'infanzia quasi interamente ad Albert Lea, esclusa una breve permanenza ad Oklahoma City, finch\u00e9 l'intera famiglia e le famiglie dei fratelli maggiori gi\u00e0 sposati si trasferiscono a Bell Gardens, un sobborgo di Los Angeles, California, dove, nel settembre 1951, Eddie entra nella Bell Gardens Junior High e proprio in questo istituto stringe amicizia con Connie \"Guybo\" Smith, che suoner\u00e0 con lui per tutta la vita. Nel 1953 con Guybo e Al Garcia forma i \"The Melody Boys\" e sperimenta tecniche di \"overdubbing\" e di registrazione con il musicista locale Chuck Foreman, mentre continua a studiare chitarra da autodidatta (i suoi punti di riferimento sono Chet Atkins, Joe Maphis e Merle Travis, ma anche il cantante country Marty Robbins). Nel 1954 con Warren Flock ed il bassista Dave Kohrman forma i \"The Bell Gardens Ranch Gang\", ma con scarso seguito (pur con qualche notabile apparizione radiofonica), poi collabora con i \"The Carlton Brothers\" e stringe amicizia con Bob Denton, l'abile chitarrista dei Richard Rae and the Shamrock Valley Boys. Con l'amico Guybo fonda gli \"Eddie Garland and The Country Gentlemen\", ultima sua \"band\" cosiddetta giovanile. A pochi mesi dal diploma, infatti, nel gennaio del 1955, il giovane Eddie decide di lasciare la scuola e di dedicarsi in modo professionale alla musica.\nThe Cochran Brothers e il passaggio al Rockabilly.\n\u00c8 del 1955 la prima esperienza musicale da professionista del giovane e talentuoso Eddie: forma infatti un duo con Hank Cochran, un chitarrista che suonava di tanto in tanto con Richard Rae e conosciuto all'evento \"American Legion\". \"The Cochran Brothers\" (questa la denominazione scelta, sebbene nessun grado di parentela li leghi) sono spesso ospiti di due delle pi\u00f9 importanti trasmissioni televisive della costa occidentale concernenti il country e l'hillbilly, \"The Town Hall Party\" e \"The Hometown Jamboree\", dove possono conoscere le stelle pi\u00f9 splendenti del genere, (Glen Glenn, Joe Maphis, The Collins Kids). La visibilit\u00e0 offerta dai loro passaggi televisivi determina l'interessamento della \"Ekko Records\", che decider\u00e0 di metterli sotto contratto: vengono pubblicati due singoli (\"Two Blue Singin' Stars / Mr. Fiddle\" e \" Guilty Conscience / Your Tomorrows Never Come\"), i quali per\u00f2 ottengono scarse vendite. Il duo, ed Eddie in modo particolare, lavora comunque per la Ekko molto attivamente in qualit\u00e0 di \"session guitarist\" quando esplode il fenomeno rockabilly. Nel 1956, mentre un ventunenne Elvis Presley incide \"Heartbreak Hotel\", il giovane chitarrista del Minnesota si fa catturare dal nuovo fenomeno musicale del rock and roll e decide di distaccarsi progressivamente dal genere country. Ci\u00f2 provoca con il pi\u00f9 tradizionalista Hank una divergenza di opinioni che determina lo scioglimento del sodalizio artistico dei \"Cochran Brothers\".\nLa carriera solista e gli anni alla Liberty.\nGrazie anche all'autore Jerry Capehart, conosciuto alla Ekko e che diventer\u00e0 poi suo manager, Eddie si getta con entusiasmo nell'apprendimento del nuovo genere musicale, lavorando spesso in studio come \"session guitarist\" e incidendo svariati demo per la Crest Records e soprattutto per l'American Music, sempre rigorosamente con Connie \"Guybo\" Smith al basso, registrando \"cover\" di altri artisti e proponendo pezzi originali. L'abilit\u00e0 di Eddie alla chitarra \u00e8 un continuo crescendo, ma a limitarne la carriera \u00e8, per\u00f2, in questa fase, la scarsa padronanza della voce. La sua prima esperienza come artista a tutto tondo \u00e8 nell'esecuzione cantata del pezzo \"Twenty Flight Rock\", colonna sonora del film \"The Girl Can't Help It\". Il successo della pellicola, classico film adolescenziale sul rock'n'roll, unito alla sua particolarmente riuscita \"performance\" canora e musicale, rappresenta la prima grande occasione per Eddie di farsi conoscere dal grande pubblico e gli aprir\u00e0, di fatto, la carriera solista: il suo primo singolo deve essere proprio \"Twenty Flight Rock\" per la Liberty Records di Simon Waronker (Dicembre 1956), mentre Eddie viene scritturato per un'altra pellicola cinematografica di genere (\"Untamed Youth\", 1957). L'idea di pubblicare la traccia resa nota dal film viene, per\u00f2, per il momento, accantonata.\nAlla Liberty, comunque, non trascurano l'utilizzo di Cochran ancora come chitarrista da studio e, visto anche il successo con le ascoltatrici pi\u00f9 giovani per via del suo aspetto affascinante, per le sue potenzialit\u00e0 come \"teen idol\". I suoi singoli successivi, quindi, sono pi\u00f9 vicini al pop adolescenziale piuttosto che al rock'n'roll in senso stretto: \"Sittin' in the Balcony\", che riscuote un grande successo, e il deludente \"One Kiss\", che non sa nemmeno approfittare della contemporanea uscita di \"Untamed Youth\" nelle sale cinematografiche del paese. Nonostante il fallimento, Eddie lavora e pubblica, prima della fine del 1957, il suo album d'esordio, \"Singin' to My Baby\", un non memorabile lavoro plurigenere e contenente sia ballate pop che pezzi rock'n'roll pi\u00f9 spigolosi. Anche l'uscita del singolo \"Teresa\", che non entra nella Top 100, \u00e8 una dimostrazione ulteriore che il progetto di Waronker di formare Eddie a met\u00e0 strada tra Elvis Presley e Pat Boone non \u00e8 destinato a essere coronato dal successo.\nNel 1958, finalmente, arriva \"Summertime Blues\". Composta in una serata nell'appartamento di Jerry Capehart, il pezzo inizialmente viene proposto come B-side di \"Love Again\", una ballata per Eddie scritta dall'adolescente autrice Sharon Sheeley, ma alla pubblicazione eclissa completamente l'A-side, entrando prepotentemente nella Top 10 l'11 giugno 1958 (Billboard numero 8 nei mesi di agosto e settembre). Si tratta del primo successo dopo \"Sittin' in the Balcony\" e tale resa sar\u00e0 bissata e amplificata poi dalla di poco successiva pubblicazione del singolo \"C'mon Everybody\", arrivato quando alla Liberty cominciavano a dubitare delle sue capacit\u00e0 di \"chart artist\". Il tour che chiude l'anno, invece, lo consacra come indiscusso idolo adolescenziale.\nI concerti lo portano in tutti gli Stati Uniti fino a New York al Christmas Event organizzato da Alan Freed dove Eddie suona con artisti del calibro degli Everly Brothers, Chuck Berry, Bo Diddley e The Cadillacs. Anche il 1959 \u00e8 anno itinerante in tour con il nome di \"Eddie Cochran and The Hollywood Swingers\" (una \"baking band\" con Guybo Smith, Gene Riggio, Jim Stivers e il sassofonista Jimmy Seals. Successivamente Guybo lascer\u00e0 il gruppo perch\u00e9 in procinto di sposarsi, ma rimarr\u00e0 sempre la prima scelta di Eddie nelle sessioni in studio). La band cambia poi nome in \"The Kelly Four\", per permettere al giovane leader, sotto contratto alla Liberty, di incidere alcune sue composizioni strumentali per la Cross (tra cui le notevoli \"Guybo\" e \"Strolling Guitar\" che evidenziano il livello tecnico raggiunto da Eddie). I Kelly Four incidono molti pezzi anche in studio, ma quasi nessuno vedr\u00e0 la pubblicazione se non postuma, ad esclusione di \"Three Steps to Heaven\", scritta a quattro mani con il fratello Bill e suonata con il sempre presente Guybo Smith e Gene Riggio alla batteria. Altri singoli successivi dei Kelly Four hanno maggior successo in Europa, in Inghilterra in modo particolare, che in patria, cos\u00ec che alla Liberty si comincia a parlare di un tour in terra britannica, proprio mentre i rapporti tra Eddie e il suo manager Capehart si deteriorano fino alla rottura.\nIl \"tour\" in Gran Bretagna e la morte.\nIl lungo tour britannico comincia con la partecipazione al programma di musica della televisione di stato \"Boy Meets Girls\", al quale Eddie (per motivi contrattuali non accompagnato dai Kelly Four) partecipa interpretando successi passati e presenti. In particolare promuove la pubblicazione del suo \"Halleluja I Love Her So\" che negli Stati Uniti non era entrato in classifica, ma che in Europa riscuoteva un successo ben pi\u00f9 ampio. Spesso suona con altri artisti statunitensi in tour anch'essi in terra britannica, tra cui Gene Vincent, o talentuosi giovani rocker inglesi come Billy Fury, toccando tutte le maggiori citt\u00e0 inglesi con il tutto esaurito.\nSecondo alcune voci, durante una visita a Blackpool Eddie \u00e8 c\u00f2lto da un cattivo presentimento di morte al punto da cercare una chiromante; nei giorni successivi, a detta del personale che lo segue ai concerti, si accompagna solo a una bottiglia di \"bourbon\", perso nelle preoccupazioni. Impossibile dire se in questa leggenda ci sia un fondo di verit\u00e0 o sia solo una diceria per ammantare di un alone di mistero le ultime settimane di vita del musicista.\nNel mese di aprile del 1960, un Eddie stanco e pervaso dalla nostalgia di casa accoglie quasi con liberazione la notizia del termine del \"tour\". Il volo di ritorno \u00e8 previsto per il 17 aprile, ma Eddie preme per organizzare il viaggio di ritorno a Londra gi\u00e0 la sera precedente. Il conducente del taxi Ford Consul targato RBO869 \u00e8 un certo George Martin, che secondo certe voci era gi\u00e0 stato presentato a Cochran e a Vincent durante il \"tour\". Sulla vecchia e malmessa A4, a Chippenham, nel Wiltshire, intorno alle 23:50, l'incidente. Cochran viene trasportato all'ospedale di Bath nel Somerset, dove muore il giorno seguente.\nMolte leggende si sono diffuse riguardo alla dinamica dell'incidente, con risvolti pi\u00f9 o meno romanzati, ma la versione pi\u00f9 credibile nonch\u00e9 accreditata \u00e8 la seguente: procedendo ad alta velocit\u00e0, il guidatore sbaglia strada e Pat Thompinks, seduto sul sedile anteriore, lo avverte dell'errore. Nel tentativo di fermarsi troppo bruscamente, egli perde il controllo dell'automobile che sbanda e si schianta contro un lampione con un basamento di cemento. Gene Vincent, Sharon Sheeley e il manager Pat Thompinks sopravvivono all'impatto, pur con diverse fratture, mentre Eddie \u00e8 sbalzato prima contro il tettuccio dell'auto, poi sulla strada, riportando gravi danni cerebrali e un'emorragia interna al torace. Trasportato in stato di incoscienza all'ospedale St. Martin di Bath, viene dichiarato clinicamente morto alle 4:10 di domenica 17 aprile. L'autista viene condannato a sei mesi di reclusione per omicidio colposo a causa di guida pericolosa, a un'ammenda di \u00a350 e alla sospensione della patente di guida per quindici anni. Eddie viene seppellito al Forest Lawn Cemetery, a Cypress, il 25 aprile.\nStrumentazione.\nDurante l'esperienza dei \"Cochran Brothers\" Eddie usa una chitarra semiacustica Gibson con due pickup Gibson P90. Al passaggio al rockabilly, nel 1956 Eddie adotta un modello pubblicizzato da Chet Atkins: la Gretsch 6120 Chet Atkins Western Model, rosso fiammante, modificata con un pickup De Armond Dynasonic al ponte, e un Gibson P-90 al manico.\nIn alcune sessioni il musicista utilizza chitarre propriamente acustiche.\nLo stile e le innovazioni.\nNon un bravo ragazzo come Elvis, non un teppista come Gene Vincent o Jerry Lee Lewis, Eddie ha introdotto nel suo rock'n'roll con forti radici country una carica nuova. Il suo stile \u00e8 duro, spigoloso, ma tecnicamente di qualit\u00e0 pur senza perdere la carica che contraddistingue i giovani rocker dell'epoca. Non particolarmente innovativo dal punto di vista stilistico, \u00e8 per\u00f2 rimarcabile l'uso nei suoi dischi di tecniche e tecnologie particolari (il \"double dubbing\", lo \"slap bass\") che hanno conferito ai suoi lavori un \"sound\" unico che ha influenzato molti artisti successivi, a cominciare da The Who e dai Beatles."}
{"id": "728801", "revid": "254059", "url": "https://it.wikipedia.org/wiki?curid=728801", "title": "Reghena", "text": "Il Reghena (\"Reghine\" in friulano standard, \"Reghina\" in friulano occidentale) \u00e8 un fiume che scorre tra Friuli e Veneto.\nNasce in una zona di risorgive tra San Vito al Tagliamento e Casarsa, alimentato dalla roggia Acque del Molino e dalla Roggia Mussa.\nAttraversa il comune di San Vito al Tagliamento, col nome di fiume Sestian.\nSuccessivamente assume la definitiva denominazione di Reghena e bagna i comuni di Sesto al Reghena, Cinto Caomaggiore e Gruaro per poi immettersi da destra nel Lemene, nei dintorni di Portogruaro.\nIl Reghena \u00e8 il maggior tributario del fiume Lemene.\nIl Reghena \u00e8 inserito nel progetto ambientale \"Parco dei fiumi Reghena, Lemene e dei Laghi di Cinto\".\nL'idronimo si basa sulla radice indoeuropea *rei- \"scorrere\", che d\u00e0 vita a nomi di altri fiumi europei (es. Reno) o al termine generico \"fiume\" nelle vicine lingue slave (es. \"reka\" in sloveno oppure \"rijeka\" in croato). Ci\u00f2 fa presupporre un'origine antica, probabilmente longobarda, dell'idronimo stesso.\nIl fiume raccoglie nel suo tragitto le acque di numerosi fossi e rogge e del fiume Caomaggiore."}
{"id": "728804", "revid": "1632387", "url": "https://it.wikipedia.org/wiki?curid=728804", "title": "Deaf Forever", "text": "Deaf Forever (\"Sordo per sempre\") \u00e8 una canzone della band londinese heavy metal Mot\u00f6rhead.\n\u00c8 stato pubblicato nel 1986 in vinile 7\" e 12\" e ha come b-side la traccia \"On The Road (live)\"; \"Steal Your face (live)\" \u00e8 invece la bonus track dell'edizione vinile 12\".\nLa title-track \u00e8 contenuta nell'album \"Orgasmatron\".\nLa copertina del singolo \u00e8 stata affidata al grafico Joe Petagno, autore di molte altre copertine della band.\nIl 20 giugno 1986 Lemmy venne intervistato da Chris Tetley nel programma \"The Friday Rock Show\", della BBC Radio 1 e la band si esib\u00ec con i pezzi \"Deaf Forever\", \"Doctor Rock\" e \"Nothing Up My Sleeve\".\nUn anno dopo, il 9 agosto Lemmy e W\u00fcrzel vennero intervistati da Andy Kershaw nel programma \"Saturday Live\", della BBC Radio 1 e la band si esib\u00ec con i pezzi \"Deaf Forever\" e \"Orgasmatron\".\nTracce.\nTutte le tracce sono state scritte da Kilmister, Burston, Campbell, Gill"}
{"id": "728810", "revid": "110320308", "url": "https://it.wikipedia.org/wiki?curid=728810", "title": "Metodo omega", "text": "Il metodo omega (metodo \"\u03c9\") \u00e8 una metodologia di calcolo strutturale, per stimare la resistenza reale di una trave che ha una snellezza intermedia tra una trave tozza, che si rompe per semplice compressione, e una trave idealmente snella, che invece si rompe per instabilit\u00e0 una volta raggiunto il carico critico di Eulero.\nLudwig von Tetmajer esegu\u00ec prove a compressione su gruppi di aste di un certo materiale, con ugual sezione, ma di lunghezze diverse e tradusse i risultati di tali prove in un grafico in cui riportava i \"carichi di collasso\" (da cui si pu\u00f2 risalire al valore di numero di Young, conoscendo il modulo elastico e la sezione delle travi che aveva impiegato) al variare delle \"snellezze\" dei provini.\nPer travi tozze, con snellezze inferiori a un valore critico la rottura avviene in modo prismatico, cio\u00e8 con forte plasticizzazione e la tensione di rottura \u03c3formula_1 \u00e8 costante e non si osserva la dipendenza dalla snellezza \"\u03bb\" (\"\u03c3formula_1\" = tensione di rottura a compressione).\nPer le travi snelle invece il carico di rottura dipende dalla snellezza. In particolare, il carico di collasso cala con l'aumentare della snellezza ed il provino cede per inflessione laterale.\nIn questo campo l'espressione analitica del carico di collasso pu\u00f2 essere posta in forma lineare in funzione di \"\u03bb\"; ci\u00f2 vale sino al valore di \u03bblimite, oltre il quale vale la legge di Eulero.\nPer le applicazioni pratiche i risultati suddetti vengono riportati in apposite tabelle, dove per ogni valore di \"\u03bb\" si d\u00e0 il corrispondente valore di un coefficiente \"\u03c9\":\nDunque la verifica di un'asta compressa avverr\u00e0 nel seguente modo:"}
{"id": "728815", "revid": "115301157", "url": "https://it.wikipedia.org/wiki?curid=728815", "title": "Cesare Giovara", "text": "Biografia.\nSi laure\u00f2 in giurisprudenza all'Universit\u00e0 di Torino. Nel 1911-1912 partecip\u00f2 alla guerra italo-turca.\nFu prefetto nelle citt\u00e0 di Ferrara, Catanzaro, Piacenza, La Spezia, Livorno e Torino, dove fu podest\u00e0 per circa un anno, tra il 1938 e il 1939.\nFu nominato Grand'Ufficiale dell'Ordine della Corona d'Italia e dell'Ordine Mauriziano.\nNel 1939 fu nominato senatore del Regno.\nNel 1944 fu deferito all'Alta Corte di Giustizia per le Sanzioni contro il Fascismo."}
{"id": "728819", "revid": "31886", "url": "https://it.wikipedia.org/wiki?curid=728819", "title": "Eat the Rich (Mot\u00f6rhead)", "text": "Eat the Rich (\"Mangia il ricco\") \u00e8 una canzone del gruppo musicale britannico heavy metal Mot\u00f6rhead.\nIl brano \u00e8 stato pubblicato nel 1987 in vinile 7\" e 12\" e ha come b-side la traccia \"Cradle to the Grave\", mentre \"Just 'Cos You Got the Power\" \u00e8 la bonus track dell'edizione vinile 12\".\nLa title track \u00e8 contenuta nell'album \"Rock'n'Roll\" ed ha fatto parte della colonna sonora del film del 1987 \"Mangia il ricco\", con la regia di Peter Richardson.\nLa copertina del singolo \u00e8 stata affidata al grafico Joe Petagno, autore di molte altre copertine della band.\nIl famoso motto di \"Eat the Rich\" \u00e8 il seguente:\nTracce.\nTutte le tracce sono state scritte da Kilmister, Burston, Campbell, Taylor"}
{"id": "728821", "revid": "767487", "url": "https://it.wikipedia.org/wiki?curid=728821", "title": "Hans Aanrud", "text": "Nato nell'Oppland, scrisse racconti che illustrano la vita rurale nei paesi della Norvegia orientale, guardata con umorismo in un fondo di sottile sentimentalismo; le sue opere si distinsero da quelle di altri scrittori di temi provinciali, quali Johan Bojer, Peter Egge, Gabriel Scott e Jens Tvedt, sia per un maggiore realismo sia per l'utilizzo del \"bokm\u00e5l\" (in quel periodo detta \"riksm\u00e5l\", \"lingua del regno\"), il norvegese letterario, rispetto al \"nynorsk\" (\"lingua popolare\" o \"neonorvegese\"), tipico della classe contadina. Da ricordare comunque che, nonostante questa scelta letteraria pi\u00f9 lontana dal parlato comune rispetto ad altri scrittori, Aanrud inser\u00ec spesso e volentieri nei suoi scritti elementi dialettali, aneddoti e dialoghi, spesso di tono umoristico, assai comuni all'epoca.\nIl maggiore successo lo ebbe grazie a racconti brevi e novelle, nelle quali fu presentata la realt\u00e0 quotidiana della classe rurale norvegese, ma egli scrisse anche numerose e apprezzate storie per bambini. Dal racconto \"Fortaellinger\" fu tratto nel 1951 il film \"Storfolk og sm\u00e5folk\", diretto da Tancred Ibsen. \nGiornalista, critico teatrale, direttore del teatro di Bergen e consulente del teatro nazionale di Oslo, fu anche autore di commedie, rese celebri per la descrizione di alcuni personaggi rispecchianti, in chiave satirica, comportamenti e problemi della piccola borghesia di Oslo."}
{"id": "728823", "revid": "104252", "url": "https://it.wikipedia.org/wiki?curid=728823", "title": "Hans Aanrup", "text": ""}
{"id": "728825", "revid": "1073227", "url": "https://it.wikipedia.org/wiki?curid=728825", "title": "Tigre (zodiaco cinese)", "text": "La Tigre ( \u864e ) \u00e8 uno dei 12 animali che appaiono nello zodiaco cinese."}
{"id": "728828", "revid": "1318658", "url": "https://it.wikipedia.org/wiki?curid=728828", "title": "Geosinclinale", "text": "Per geosinclinale si intendeva, prima dell'affermazione della teoria della tettonica delle placche un'area della crosta terrestre, solitamente parte del fondo marino con attiva ed elevata subsidenza, entro la quale si accumulano grandi spessori di sedimenti e rocce vulcaniche. Le geosinclinali spesso (ma non sempre) hanno forma allungata. La successiva deformazione di un'area geosinclinalica avrebbe dato origine alle catene montuose nel processo orogenetico. Le aree attribuite alle geosinclinali si trovano entro le zone di compressione, compressioni, che secondo questa teoria sono date dalla compressione del magma.\nIl termine fu introdotto per la prima volta da James Dwight Dana nel 1873 e ulteriormente sviluppato da Gustave-\u00c9mile Haug nel 1900, l'ultimo suo teorico fu il geologo francese J. Aubouin.\nLa teoria della \"geosinclinale\" rappresenta la teoria scientifica precedente alla teoria della tettonica a placche, utilizzata per spiegare le dinamiche della crosta terrestre. Nonostante sia ormai considerata una teoria obsoleta la sua terminologia \u00e8 in parte sopravvissuta, ma ovviamente \u00e8 interpretata in modo diverso.\nAd esempio l'Italia veniva interpretata come una doppia geosinclinale, o meglio come una geoanticlinale."}
{"id": "728830", "revid": "5886424", "url": "https://it.wikipedia.org/wiki?curid=728830", "title": "Drag'n'Drop", "text": ""}
{"id": "728833", "revid": "26891", "url": "https://it.wikipedia.org/wiki?curid=728833", "title": "Skybolt", "text": ""}
{"id": "728836", "revid": "1543377", "url": "https://it.wikipedia.org/wiki?curid=728836", "title": "CEOI", "text": "Le Olimpiadi di Informatica dell'Europa Centrale, in inglese Central European Olympiad in Informatics e in acronimo CEOI, sono competizioni fra studenti delle scuole secondarie che si svolgono annualmente al pari delle IOI. La prima edizione delle competizioni si svolse nel 1994 in Romania tra 5 nazioni, Croazia, Repubblica Ceca, Ungheria, Polonia e Romania. Attualmente ci sono 8 nazioni membri delle CEOI: Croazia, Repubblica Ceca, Germania, Ungheria, Polonia, Romania e Slovacchia; mentre ad ogni edizione vengono invitate altre nazioni, l'Italia ha partecipato nel 2001 e nel 2017.\nAi partecipanti viene richiesto di implementare degli algoritmi per la risoluzione di problemi tipici della ricerca operativa. Gli studenti competono su base individuale e da ogni nazione partecipante provengono fino a quattro studenti. Gli studenti sono selezionati attraverso analoghe competizioni nazionali. In Italia \u00e8 l'AICA ad occuparsene.\nStruttura della competizione.\nIn ciascuno dei due giorni di competizione, agli studenti vengono solitamente assegnati tre problemi che devono risolvere in cinque ore. Ogni studente lavora da solo, al computer, senza poter contare su alcun aiuto: \u00e8 proibito comunicare con gli altri partecipanti, utilizzare libri ecc. Generalmente, per risolvere il problema il concorrente deve scrivere un programma in C, C++ o Pascal e consegnarlo prima che il termine di cinque ore scada. Successivamente, il programma viene valutato mandandolo in esecuzione con dei dati di prova, segreti, per un totale di 10 o 20 prove con dati diversi. Al concorrente vengono assegnati punti per ciascun caso di prova che il suo programma risolve correttamente, entro i limiti di memoria e di tempo assegnati. In alcuni casi, il programma del concorrente deve interagire con una libreria di sistema nascosta, questo per consentire problemi nei quali l'input non \u00e8 fissato ma dipende dalle azioni del programma - per esempio nei problemi nei quali il programma deve \"giocare\". Un altro, nuovo tipo di problemi, \u00e8 quello che prevede che gli input siano disponibili pubblicamente durante le cinque ore della competizione. Il partecipante in questo caso non deve consegnare un programma, ma l'output relativo all'input assegnato: sta a lui decidere se ottenere i file di output scrivendo un programma (sfruttando speciali caratteristiche dell'input), a mano, oppure mediante una combinazione di questi metodi.\nIl punteggio dei due giorni di competizione e tutti i problemi sono sommati per ciascun concorrente. Alla cerimonia di premiazione, i concorrenti sono premiati con delle medaglie a seconda del loro punteggio totale. Generalmente, la met\u00e0 migliore dei concorrenti (due per paese, in media) \u00e8 premiato con una medaglia, in modo che il rapporto fra oro: argento: bronzo: nessuna medaglia sia approssimativamente 1:2:3:6 (cos\u00ec circa 1/12 dei concorrenti ottiene una medaglia d'oro)."}
{"id": "728838", "revid": "1013865", "url": "https://it.wikipedia.org/wiki?curid=728838", "title": "Criuleni", "text": " \nCriuleni (in russo \"\u041a\u0440\u0438\u0443\u043b\u0435\u043d\u044c\") \u00e8 una citt\u00e0 della Moldavia capoluogo del distretto omonimo di 6.708 abitanti al censimento del 2014.\n\u00c8 situata nella parte pi\u00f9 orientale della Repubblica di Moldavia, ai confini con la regione secessionista denominata \"Repubblica Moldava della Transnistria\" e dista 45 km dalla capitale Chi\u0219in\u0103u.\nStoria.\nLa citt\u00e0 \u00e8 menzionata per la prima volta in un documento ufficiale nel 1607. In un documento dell'anno successivo si parla di un certo Vasile che dona parte del villaggio all'astronomo Nicolae Donici. La chiesa principale \u00e8 datata 1814.\nLocalit\u00e0.\nLa popolazione urbana del comune consiste nei 7.138 abitanti della localit\u00e0 Criuleni. Rientrano nei confini comunali anche le seguenti localit\u00e0:\nEconomia.\nLa maggioranza della popolazione \u00e8 dedita all'agricoltura, in particolare alla viticoltura. Sono attive fabbriche di conserve e di produzione di vino."}
{"id": "728840", "revid": "125304111", "url": "https://it.wikipedia.org/wiki?curid=728840", "title": "Xi'an", "text": "Xi'an ( - ), nota in italiano anche come Sian, \u00e8 il capoluogo della provincia dello Shaanxi nella Cina e citt\u00e0 sub-provinciale.\nConosciuta come una delle pi\u00f9 importanti citt\u00e0 nella storia cinese, Xi'an \u00e8 nella lista delle quattro grandi capitali antiche della Cina perch\u00e9 fu capitale di ben tredici dinastie, incluse la Zhou, la Qin, la Han e la Tang. Citt\u00e0 con pi\u00f9 di anni di storia, Xi'an rappresenta anche la fine pi\u00f9 orientale della Via della seta. Chiamata Chang'an (), nei tempi antichi, oppure Hao () ancor prima, Xi'an \u00e8 la pi\u00f9 grande e pi\u00f9 sviluppata citt\u00e0 nel centro della Cina nord-occidentale e si posiziona fra le prime citt\u00e0 cinesi per popolazione. \u00c8 anche sede universitaria di rilievo.\nStoria.\nMarco Polo ne \"Il Milione\" descrive la citt\u00e0 e il palazzo reale:\nGeografia fisica.\nLa citt\u00e0 \u00e8 situata nel mezzo di una pianura alluvionale formata dagli otto fiumi che scorrono nelle vicinanze. Attualmente, essi sono troppo inquinati per essere usati come risorse idriche. Xi'an arriva a sfiorare le pendici settentrionali della catena di Qinling, a sud, e le sponda del fiume Wei, a nord. A est di Xi'an si trova una delle quattro montagne sacre taoiste, il Monte Hua. La citt\u00e0 copre approssimativamente di area urbana.\nLa citt\u00e0 ha un'altitudine media di 400 metrisul livello del mare e precipitazioni annue di 553 mm. L'area urbana di Xi'an si trova in .\nMonumenti e luoghi d'interesse.\nMura del periodo Ming.\nFurono erette tra il 1368 e il 1398 sulle fondamenta del muro di cinta costruito sotto la dinastia Tang (618-907).\nPagoda della Grande Oca Selvatica.\nSi trova nella parte meridionale della citt\u00e0 ed \u00e8 una delle due costruzioni rimaste del periodo Tang. Fu eretta nel 652 per conservare alcuni testi buddhisti portati dall'India dal monaco Xuan Zang. In origine era formata da cinque piani, che furono portati a dieci tra il 701 e il 704.\nAttualmente sono rimasti solo sette piani per un'altezza complessiva di 64metri. Ai due lati dell'ingresso si possono vedere le iscrizioni dei due imperatori Tang Taizong e Tang Gaozong.\nPagoda della Piccola Oca Selvatica.\nPosta sempre nella parte meridionale della citt\u00e0, a circa dalla \"Pagoda della Grande Oca Selvatica\". Fu costruita nel 684 come omaggio per l'imperatore Tang Gaozong. \u00c8 a pianta quadrata e misura di altezza. Originariamente era formata da 15 piani, ma in seguito alle vicissitudini dei secoli ne sono rimasti solo 13.\nMausoleo dell'imperatore Qin Shi Huang.\nSi trova a 30\u00a0km a nord-est di Xi'an, ai piedi di una collina alta 76 m.\nEsercito di terracotta.\n\u00c8 distribuito su tre grandi fosse posto a ad ovest del mausoleo e costituisce il corredo funebre dell'imperatore Qin Shi Huang. Fu scoperto nel marzo 1974 dal contadino Yang Zhifa.\nRovine del Palazzo Efang.\nSi trovano a circa ad ovest di Xi'an e fanno parte del complesso architettonico costruito dal primo imperatore Qin.\nOgni volta che l'imperatore riusciva a sconfiggere un esercito nemico, egli si faceva costruire all'interno di questo complesso un palazzo nello stile del nemico.\nSi dice che vi fossero oltre 270 costruzioni; nel 206 a.C. il complesso venne completamente bruciato e distrutto durante una rivolta.\nTombe del periodo Tang.\nA circa a nord-ovest di Xi'an, nelle vicinanze della citt\u00e0 di Qianxian, si trovano le tombe di 19 imperatori e dei loro familiari appartenenti alla dinastia Tang.\nLe principali sono:\nTerme Huaqing.\nPoste a circa ad est di Xi'an, alle falde del monte Li, in un vasto parco dove si trovano anche numerosi bagni ed edifici recenti costruiti a imitazione dello stile Tang.\nLe acque termali e i relativi benefici erano noti almeno a partire dal 644, quando vi fu costruita la prima villa imperiale.\nL'imperatore Tang Xuan Zong si recava a trascorrere l'inverno con la favorita Yang Guifei. Poco dopo la sua morte tutti gli edifici furono devastati. Nel 1956 vennero ricostruiti il bagno dell'imperatore e quello della sua concubina.\nMonte Li.\nSi trova a ad est di Xi'an. Ha due picchi e raggiunge gli di altezza. Sul picco occidentale si trova il \"Tempio Laojun\", dove, secondo una tradizionale locale, l'imperatore giur\u00f2 eterna fedelt\u00e0 alla sua concubina. Sul versante opposto si trova un padiglione che segnala il luogo dove Chiang Kai-shek fu catturato il 12 dicembre 1936 da due suoi generali e costretto a collaborare con i comunisti nella guerra di resistenza contro i giapponesi.\nConvento della Porta del Dharma.\nSi trova a circa da Fufeng, una piccola citt\u00e0 ad oltre ad ovest di Xi'an. \u00c8 famoso per la sua pagoda che custodisce un osso di una falange di Sakyamuni, fondatore del buddhismo. L'osso fu prelevato per ordine dell'imperatore Tang Xian Zong (806-821).\nLa pagoda, come la vediamo oggi, \u00e8 stata ricostruita nel 1988; fatta completamente di mattoni, \u00e8 alta con tredici piani. Si eleva dietro cinque templi ausiliari, davanti al tempio principale del convento, che conserva una statua del Buddha. Ai due lati sorgono la \"torre della campana\" e la \"torre del tamburo\". Sulla facciata del tempio principale \u00e8 incastrata una lastra che reca un'iscrizione del 978.\nL'osso di falange di Sakyamuni fu scoperto nel 1987, in una camera sotterranea della pagoda precedente, risalente al 1579.\nEconomia.\nCome parte della politica di sviluppo dell'Ovest della Cina, Xi'an \u00e8 diventata oggetto di particolare attenzione per progetti di sviluppo. Dal 1997 al 2006, il valore della produzione industriale del settore dei servizi di Xi'an \u00e8 aumentato a un tasso medio annuo del 13,74%, comparato con quello delle industrie dei servizi tradizionali che \u00e8 cresciuto dello 0,74%, rappresentando una crescita da 8,113 miliardi di dollari a 25,85 miliardi di dollari. Xi'an \u00e8 la pi\u00f9 grande economia della provincia dello Shaanxi, con un PIL di 324,1 miliardi di Yuan nel 2010. In media questo valore aumenta del 14,5% all'anno e rappresenta circa il 41,8% del PIL totale dello Shaanxi. Per un totale di almeno cinquantotto paesi, sono state stabilite oltre 2.560 imprese a Xi'an, comprese diciannove delle 500 aziende elencate nella lista Fortune 500. Tra queste si possono citare ABB Group, Mitsubishi, Panasonic, Toshiba, Fujitsu, Coca Cola e Boeing.\nLa produzione di attrezzature, il turismo e l'outsourcing di servizi sono tra i settori pi\u00f9 importanti. L'industria manifatturiera ha prodotto in termini annui 36,5 miliardi di RMB, pari al 44,5 percento del totale della citt\u00e0. Inoltre, essendo una delle quattro antiche capitali cinesi, i numerosi siti archeologici e culturali di Xi'an, tra cui l'Esercito di terracotta, le Mura della citt\u00e0 di Xi'an ed il Tempio Famen, fanno del turismo un'industria cruciale per la citt\u00e0. Nel 2010, 52 milioni di turisti domestici hanno visitato Xi'an, generando un profitto totale di 40,52 miliardi di RMB. In media, le entrate aumentano del 36,4% all'anno e le entrate in valuta estera (530 milioni nel 2009) aumentano di circa il 35,8%.\nXi'an \u00e8 anche una delle prime citt\u00e0 di per outsourcing di servizi in Cina, con oltre 800 societ\u00e0 nel settore. Il valore della produzione della citt\u00e0 da questo settore ha superato i 23 miliardi di RMB nel 2008. L'occupazione nel settore \u00e8 raddoppiata dal 1997 al 2006, da una base di 60\u00a0000, e anche la consulenza informatica \u00e8 raddoppiata da 16\u00a0000 a 32\u00a0000. Altri importanti beni di esportazione includono apparecchiature per l'illuminazione e parti di automobili, mentre i principali prodotti di importazione sono prodotti meccanici ed elettrici. A livello internazionale, il principale partner commerciale di Xi'an sono gli Stati Uniti.\nXi'an fa parte della Zona economica del triangolo dell'Ovest, insieme a Chengdu e Chongqing.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Xi'an Xianyang.\nCultura.\nXi'an \u00e8 nota per gli \"Otto grandi panorami di Chang'an\" (), una raccolta di zone panoramiche della regione. Il genere di musica rituale tradizionale Xi'an guyue prende il nome da Xi'an ed \u00e8 stato dichiarato patrimonio immateriale dell\u2019umanit\u00e0 dall\u2019UNESCO nel 2009. \nCucina.\n\" Yangrou paomo \" (focaccia imbevuta di zuppa di agnello; ) \u00e8 un famoso piatto xianese.\n\" Liang pi \" ((, spaghetti di riso freddi) sono noodles di riso o di grano serviti freddi con aceto e olio al peperoncino.\n\" Biangbiang mian\", noto anche come \" youpo chemian \" (), sono noodles spessi e lunghi tirati a mano, spesso serviti con peperoncino.\n\" Roujiamo \" (panini di carne; ) \u00e8 un tipo di panino al vapore, ripieno di carne (di solito maiale, ma si possono trovare anche altri tipi di carne). \u00c8 anche chiamato \"hamburger cinese\".\nOpera.\nIl Qinqiang (voce di Qing) \u00e8 il principale tipo di opera drammatica nella provincia dello Shaanxi. Antenato diretto dell'Opera di Pechino, di quella di Yu, del Sichuan e dello Hebei, Qinqiang ha sviluppato un proprio sistema unico per quanto riguarda lo stile vocale, le parti parlate, il trucco, la postura, i ruoli e lo stile di recitazione. Pu\u00f2 essere fatto risalire a Xi Qinqiang () nella dinastia Qin, e vide il suo sviluppo arrivare fino alla dinastia Qing, influenzando notevolmente l'Opera cinese. \nSpettacoli di danza e musica.\n\"L'Imperatrice dei grandi Tang\" \u00e8 il primo spettacolo di danza e musica sulla dinastia Tang in Cina. La storia \u00e8 basata sulla vita del famoso personaggio storico cinese, l'Imperatrice Wu della Dinastia Tang. Tramite esibizioni dal vivo dell'orchestra classica cinese e una scenografia all'avanguardia, questo spettacolo porta lo spettatore a rivisitare la gloria della leggendaria imperatrice Wu Zetian e del Grande Impero Tang.\nCinema.\nZhang Yimou e Gu Changwei sono due registi di Xi'an. Zhang Yimou fu anche vincitore di un Orso d'Oro al Festival internazionale del cinema di Berlino con il film Sorgo rosso.\nReligione.\nReligione tradizionale cinese e taoismo.\nLe religioni pi\u00f9 influenti a Xi'an sono la religione tradizionale cinese ed il taoismo, rappresentate da molti templi maggiori e minori, ad esempio il Tempio di Confucio, oggi parte della Foresta di Stele.\nBuddismo.\nIl buddismo \u00e8 molto presente in citt\u00e0. Le scuole del buddismo cinese e buddismo tibetano sono entrambe rappresentate.\nCristianesimo.\nIl primo missionario cristiano registrato in Cina era Alopen, un missionario persiano, che arriv\u00f2 a Xi'an (allora nota come Chang'an) nel 635 lungo la Via della seta. La Stele nestoriana, ora situata nella Foresta di Stele di Xi'an, \u00e8 una stele eretta nel 781 che documenta i primi 150 anni del Cristianesimo in Cina. \u00c8 una stele di 279 centimetri con testo sia in cinese e siriaco che testimonia l'esistenza di comunit\u00e0 cristiane in diverse citt\u00e0 della Cina settentrionale. La Pagoda Daqin, una pagoda buddista nella Contea di Zhouzhi di Xi'an, si \u00e8 ipotizzato sia stata una chiesa cristiana Nestoriana durante la dinastia Tang. \nInoltre, dei missionari battisti inglesi hanno gestito un ospedale a Xi'an. \nIslam.\nXi'an \u00e8 stata la prima citt\u00e0 in Cina dove si \u00e8 presentato l'Islam. Xi'an ha una grande comunit\u00e0 musulmana, la maggior parte proviene dal gruppo Hui, infatti ci sono circa musulmani Hui a Xi'an. A Xi'an sono presenti sette moschee, la pi\u00f9 conosciuta \u00e8 la Grande Moschea di Xi'an, situata all'interno del Quartiere musulmano di Xi'an. "}
{"id": "728842", "revid": "38120", "url": "https://it.wikipedia.org/wiki?curid=728842", "title": "Io robot", "text": ""}
{"id": "728843", "revid": "26891", "url": "https://it.wikipedia.org/wiki?curid=728843", "title": "Bell P-59", "text": ""}
{"id": "728845", "revid": "26891", "url": "https://it.wikipedia.org/wiki?curid=728845", "title": "P-59 Airacomet", "text": ""}
{"id": "728848", "revid": "26891", "url": "https://it.wikipedia.org/wiki?curid=728848", "title": "P-59", "text": ""}
{"id": "728852", "revid": "26891", "url": "https://it.wikipedia.org/wiki?curid=728852", "title": "Airacomet", "text": ""}
{"id": "728853", "revid": "26891", "url": "https://it.wikipedia.org/wiki?curid=728853", "title": "Bell P-63", "text": ""}
{"id": "728857", "revid": "729019", "url": "https://it.wikipedia.org/wiki?curid=728857", "title": "Hao", "text": "Hao (o Haorangi) \u00e8 un atollo appartenente al gruppo delle isole Tuamotu nella Polinesia francese, 920\u00a0km a est di Tahiti, nella parte centrale dell'arcipelago.\n\u00c8 il quarto pi\u00f9 grande atollo della Polinesia dopo Rangiroa, Fakarava e Makemo.\nGeografia.\nL'atollo di Hao si estende su una lunghezza di 55\u00a0km e una larghezza di 14\u00a0km, con una superficie totale di 47\u00a0km\u00b2 e un'altitudine massima di 3\u00a0m. La laguna, che si estende su una superficie di 720\u00a0km\u00b2, \u00e8 una delle pi\u00f9 grandi della Polinesia, ma ha un solo passaggio navigabile, a Kaki, all'estremit\u00e0 settentrionale dell'atollo.\nIl capoluogo \u00e8 il villaggio di Otepa.\nStoria.\nIl primo europeo di cui si abbia notizia a giungere su Hao fu Pedro Fern\u00e1ndez de Quir\u00f3s nel 1606; egli battezz\u00f2 questo atollo \"Conversion de San Pablo\". Fu seguito da Jos\u00e9 And\u00eda y Varela nel 1774.\nL'esploratore francese Louis Antoine de Bougainville ne prese possesso il 23 marzo 1768.\nA causa della sua forma, lo chiam\u00f2 \"Isola dell'Arpa\". In alcune mappe figura anche come \"Bow Island\" (\"Isola dell'Arco\").\nHao \u00e8 stato il primo atollo delle Isole Tuamotu che l'esploratore russo Fabian Gottlieb von Bellingshausen visit\u00f2 nel 1820 a bordo delle navi \"Vostok\" e \"Mirni\".\nIl campo d'aviazione militare di Hao, ora noto come aeroporto di Hao, \u00e8 stato trasferito alle autorit\u00e0 civili nel 2000. Questo aeroporto (codice IATA: HAO, codice ICAO: NTTO) serve molte delle pi\u00f9 piccole isole orientali delle Tuamotu, le cui piste d'atterraggio sono troppo corte per i jet da e per Tahiti.\nAmministrazione.\nHao forma il comune di Hao (centro principale: Otepa), che comprende anche Ahunui (disabitata), Nengo Nengo, Manuhangi (disabitata) e Paraoa (disabitata). Al censimento del 2002, la popolazione totale dell'atollo era di 1613 abitanti."}
{"id": "728859", "revid": "118607892", "url": "https://it.wikipedia.org/wiki?curid=728859", "title": "Chang'an", "text": "Chang'an (, ) \u00e8 stata l'antica capitale di oltre dieci dinastie della storia cinese. Letteralmente Chang'an significa \"Pace Eterna\" in cinese classico. Durante la breve dinastia Xin la citt\u00e0 fu rinominata in \"Pace Costante\" (); nel 23, dopo la caduta della dinastia, riprese l'antico nome. Al tempo della dinastia Ming il nome divenne Xi'an, ovvero \"Pace Occidentale\", che \u00e8 quello tuttora in uso.\nChang'an fu abitata fin dal Neolitico, quando la cultura di Yangshao si stabil\u00ec a Banpo nei sobborghi cittadini. Poco a nord dell'attuale Xi'an furono creati i tumuli del re Qin Shi Huang della dinastia Qin, che qui costru\u00ec il suo grande mausoleo custodito dal famoso esercito di terracotta.\nDalla sua capitale di Xianyang, la dinastia Qin regn\u00f2 su un'area maggiore rispetto a quella delle precedenti dinastie. La citt\u00e0 imperiale di Chang'an durante la dinastia Han fu spostata a nord-ovest dell'odierna Xi'an. Durante la dinastia Tang l'area nota come Chang'an comprendeva la fortificazione della Xi'an Ming ed alcune piccole aree a est e ad ovest, oltre a buona parte dei suoi sobborghi meridionali. La Chang'an Tang era 8 volte la dimensione della Xi'an Ming, ricostruita per poter diventare il quartier generale della citt\u00e0 Sui e Tang. In questo periodo Chang'an era una delle pi\u00f9 grandi e popolose citt\u00e0 del mondo. Attorno al 750 Chang'an fu chiamata \"citt\u00e0 da un milione di persone\" nei resoconti cinesi, e le moderne stime parlano di 800\u00a0000\u20131\u00a0000\u00a0000 di persone all'interno delle mura. Secondo il censimento del 742 riportato nel \"Nuovo libro dei Tang\", 362\u00a0921 famiglie con 1\u00a0960\u00a0188 persone venivano contate a Jingzhao Fu (), l'area metropolitana."}
{"id": "728863", "revid": "1305772", "url": "https://it.wikipedia.org/wiki?curid=728863", "title": "Lorado Taft", "text": "Tra le sue opere, oltre ad alcuni monumenti e ritratti, sono da ricordare particolarmente le fontane di Paducah (Kentucky) e di Bloomington (Illinois), quelle dei Grandi Laghi e quella del Tempio di Chicago, nonch\u00e9 fontane commemorative a Denver e Washington.\nI primi anni ed il percorso formativo.\nDopo aver ricevuto la prima educazione direttamente in casa dai propri genitori, Taft consegu\u00ec il Bachelor nel 1879 ed il Master's degree nel 1880 presso l'Universit\u00e0 dell'Illinois, dove il padre insegnava geologia. Nello stesso anno lasci\u00f2 l'America per trasferirsi a Parigi per studiare l'arte della scultura. Il suo legame con l'Universit\u00e0 di Urbana rimase per\u00f2 forte, come testimonia la presenza ancora oggi all'interno dell'ateneo della sua \"Alma Mater\". \nA Parigi, Taft frequent\u00f2 l'\u00c9cole nationale sup\u00e9rieure des beaux-arts, dove ebbe l'occasione di studiare con Augustin-Alexandre Dumont, Jean-Marie Bonnassieux e Jules Thomas. Dopo aver fatto ritorno nel 1886 negli Stati Uniti, si stabil\u00ec a Chicago, dove inizi\u00f2 ad insegnare al locale Istituto d'arte: mantenne tale cattedra fino al 1929.\nNel 1892, mentre la comunit\u00e0 artistica di Chicago era in forte fermento con i preparativi per la World's Columbian Exposition, l'Esposizione Mondiale del 1893, l'architetto capo Daniel Burnham espresse le proprie perplessit\u00e0 a Taft sul fatto che sarebbe riuscito a completare tutti gli elementi scultorei degli edifici in tempo per l'inizio della fiera. Lo scultore chiese allora il permesso di poter impiegare nel cantiere anche alcune sue studentesse come assistenti (era considerato all'epoca fuori dalla decenza il fatto che delle donne potessero operare nell'arte scultorea); Burnham rispose allora con la famosa risposta: \"Ingaggia chiunque, anche dei conigli bianchi, basta che eseguano il lavoro\". Da ci\u00f2 nacque un gruppo di talentuose scultrici, definito appunto dei \"White Rabbits\", ossia \"Conigli Bianchi\". Facevano parte del sodalizio, tra le altre, Enid Yandell, Carol Brooks MacNeil, Bessie Potter Vonnoh, Janet Scudder, e Julia Bracken.\nIn seguito, un'altra delle sue ex-studentesse, Francis Loring, sottoline\u00f2 come Taft utilizzasse anche il talento delle proprie allieve per il prestigio della propria personale carriera: un'osservazione non raramente espressa dagli allievi nei confronti dei propri maestri. Generalmente, comunque, Taft \u00e8 passato alla storia come un artista che abbia dato il proprio contributo per migliorare lo status delle donne all'interno del mondo dell'arte.\nL'attivit\u00e0 di Taft non fu interamente assorbita dalla vita urbana: fu anzi membro fondatore, nel 1898, della colonia artistica sulle rive del Rock River, la Eagle's Nest Art Colony.\nGli anni della maturit\u00e0.\nNel 1903 Taft pubblic\u00f2 la sua \"The History of American Sculpture\", il primo saggio inerente tale materia. Per alcuni versi, addirittura, Lorado Taft \u00e8 fin pi\u00f9 famoso per l'importanza dei propri scritti piuttosto che per le sue opere scultoree. La versione aggiornata, pubblicata nel 1925, divenne il riferimento bibliografico principale al riguardo della storia della scultura americana fino ad almeno il 1968, quando Wayne Craven pubblic\u00f2 il proprio \"Sculpture in America\".\nCon il passare degli anni, Taft si specializz\u00f2 - grazie anche alle sue riconosciute capacit\u00e0 oratorie e ad una scrittura particolarmente eloquente - nella difesa, al fianco di Frederick Ruckstull, del fronte pi\u00f9 conservatore della scultura, in contrasto con le tendenze moderniste ed astratte verso cui stava virando la scultura proprio negli anni della sua maturit\u00e0. Inoltre le lezioni da lui effettuate per il Chataqua ne aumentarono ulteriormente il prestigio e la popolarit\u00e0.\nNel 1921, Taft pubblic\u00f2 \"Modern Tendencies in Sculpture\", una raccolta di sue lezioni tenute presso l'Art Institute of Chicago. Il libro continua ad essere considerato ancora oggi un'eccellente pubblicazione inerente alla scultura americana di inizio XX secolo, in grado di offrire anche una visuale, ottenuta da una diversa prospettiva, della coeva scultura europea.\nTra le varie onorificenze conseguite, spicca l'elezione all'allora National Institute of Arts and Letters, oggi noto come \"American Academy of Arts and Letters\". Lorado Taft fu attivo sino agli ultimi giorni della propria vita: una settimana prima di morire, partecip\u00f2 ancora a Quincy, in Illinois alla cerimonia di inaugurazione di una sua statua dedicata ai dibattiti del 1858 tra Abramo Lincoln e Stephen A. Douglas.\nOpere.\nLorado Taft fu membro della National Sculpture Society e partecip\u00f2, nel 1923 e nel 1929 alle due esposizioni curate da tale associazione. Al giorno d'oggi, Taft \u00e8 principalmente ricordato per le proprie fontane.\nFontana del Tempo.\nDopo pi\u00f9 di dodici anni di lavoro, la Fontana del Tempo fu inaugurata, nel 1922, all'estremit\u00e0 occidentale del parco del Midway Plaisance, a Chicago. Basata sui versi del poeta Henry Austin Dobson: \"Time goes, you say? Ah no,\nAlas, time stays, we go\", la fontana mostra una figura ammantata rappresentante il tempo che osserva il flusso dell'umanit\u00e0 scorrere verso il passato.\nGruppi dei Pionieri e dei Patrioti per il Campidoglio dello Stato della Louisiana.\nL'ultima delle grandi commissioni che Taft riusc\u00ec a portare a termine in vita \u00e8 rappresentata da due grandi gruppi scultorei per l'ingresso del Campidoglio di Baton Rouge, capitale della Louisiana, inaugurati nel 1932."}
{"id": "728866", "revid": "48344", "url": "https://it.wikipedia.org/wiki?curid=728866", "title": "Taft lorado", "text": ""}
{"id": "728867", "revid": "287204", "url": "https://it.wikipedia.org/wiki?curid=728867", "title": "Yugi Muto", "text": ""}
{"id": "728873", "revid": "110157", "url": "https://it.wikipedia.org/wiki?curid=728873", "title": "Museo civico di Castel Nuovo", "text": "Il museo civico di Castel Nuovo \u00e8 un museo di Napoli inaugurato nel 1990 ed ubicato all'interno dell'omonimo castello, meglio noto come Maschio Angioino.\nLa raccolta museale inizia con alcuni ambienti del castello quali la cappella Palatina e la sala dell'Armeria, per poi arrivare ai primi due piani nei quali sono esposti sculture, oggetti e dipinti dall'epoca medievale al tardo ottocento.\nCortile.\nCappella Palatina.\nLa prima sala \u00e8 costituita dalla \"Cappella Palatina\" (dedicata a San Sebastiano o Santa Barbara), risalente al 1307. La Cappella presenta un portale rinascimentale con rilievi (\"Nativit\u00e0\" e \"Madonna e Angeli\" di Andrea dell'Aquila e di Francesco Laurana), sormontato da un rosone, opera di Matteo Forcimanya appartenente alla scuola catalana.\nAll'interno si conservano pitture giottesche, avanzi decorativi attribuiti a Maso di Banco e un ciborio quattrocentesco di Iacopo della Pila. Vi sono inoltre custoditi altri cicli di affreschi del XIV secolo provenienti dal castello del Balzo di Casaluce e il ciborio trecentesco di San Gennaro extra Moenia.\nDi particolare importanza sono le pregevoli sculture effettuate da artisti che lavorarono anche all'arco trionfale di Alfonso V d'Aragona (XV secolo), esempi del rinascimento napoletano. Tra queste due \"Madonna in trono col Bambino\" di Francesco Laurana, una delle quali detta anche \"Madonna del Passero\", proveniente da Sant'Agostino alla Zecca. Quest'opera fu fatta durante il primo soggiorno napoletano dell'artista e si avvicina di pi\u00f9, nello stile, all'arco alfonsino fatto dallo stesso Laurana. L'altra opera del Laurana, invece, fu scolpita durante il secondo soggiorno napoletano avvenuto nel 1474 e la scultura fu fatta proprio per la cappella Palatina.\nAltre opere di primissimo ordine sono quelle di Domenico Gagini, allievo di Donatello e Brunelleschi, che di fronte uno all'altro, esegu\u00ec due \"Tabernacoli con la Madonna e il Bambino\" posizionati sulle pareti laterali ed una \"Madonna col Bambino\" proveniente dall'Annunziata Maggiore.\nL'interno della cappella presentava affreschi di Giotto, eseguiti verso il 1330, che riprendevano le \"Storie del Vecchio e Nuovo Testamento\". Il contenuto di questo ciclo d'affreschi \u00e8 quasi interamente perduto anche se ve ne rimangono parti decorative negli sguanci delle finestre che ricordano quelli della cappella Bardi in Santa Croce a Firenze. Sono infine esposti oggetti in argento che costituivano gran parte delle suppellettili della basilica della Santissima Annunziata Maggiore, tra cui spiccano candelieri di epoca barocca.\nSala dell'Armeria.\nEntrati nella sala, si nota subito una vasca di villa suburbana, del V secolo, rivestita da lastre di marmo bianco su cui si inserisce la cortina muraria angioina. La parte pi\u00f9 antica di tali reperti, databili I secolo a.C., \u00e8 localizzata nella parte orientale della sala ed \u00e8 rappresentata da un'abside che si apre in cinque nicchie semicircolari. L'ipotesi pi\u00f9 accreditata, \u00e8 che si tratti di una piscina appartenente ad una villa dell'epoca, probabilmente quella di Licinio Lucullo.\nSono inoltre state rinvenute diverse decine di sepolture, risalenti al periodo in cui quell'area assunse il ruolo di necropoli (VI-XII secolo), con corredi funerari minimi e con alcuni oggetti personali quali anelli, orecchini ed una coppia di speroni in bronzo decorati da un felino.\nPrimo livello.\nIl piano offre la visita di opere di provenienza da chiese cittadine chiuse o da enti soppressi. Le sale sono in ordine cronologico e si trovano, cos\u00ec come quelle del secondo piano, nell'ala sud-ovest del castello.\nAl primo piano \u00e8 possibile ammirare dipinti del Quattrocento provenienti da Sant'Eligio Maggiore, come una \"Madonna col Bambino e santi\", e numerose tavole del Cinquecento e del Seicento, come una \"Morte di san Giuseppe\" di Paolo De Matteis.\nDalla chiesa dei Santi Bernardo e Margherita a Fonseca invece provengono la \"Madonna in gloria\" di Paolo Finoglio, \"Abramo e i tre angeli\" di Pacecco De Rosa, una copia dell\"'Ercole e le figlie di Onfale\" di Bernardo Cavallino. La tela di Francesco Solimena, il \"Miracolo di San Giovanni di Dio\", venne eseguita in occasione della canonizzazione del santo: per quest'opera l'artista si rif\u00e0 agli affreschi della sacrestia di San Paolo Maggiore. Il \"Cristo e l'Eterno Padre\" \u00e8 invece opera di Fabrizio Santafede.\nDalla basilica della Santissima Annunziata Maggiore proviene il \"busto reliquiario di santa Barbara\" in argento, rame e legno intagliato, la \"Santa Cecilia all'organo\" di ignoto autore napoletano, una \"Annunciazione\" di Andrea Malinconico. Il \"busto reliquiario di san Gennaro\" di argentieri napoletani, datato 1639 circa, proviene invece dalla basilica di San Gennaro fuori le mura. Infine, vi si pu\u00f2 ammirare poi la quattrocentesca porta bronzea del castello.\nIl \"San Nicola in gloria\", firmato e datato 1658 da Luca Giordano, proviene dalla chiesa di San Nicola a Nilo; il \"Miracolo di san Giovanni di Dio\" di Francesco Solimena proviene dalla chiesa di Santa Maria della Pace; l'\"Adorazione dei Magi\" cinquecentesca fu eseguita per la cappella Palatina del castello da Marco Cardisco il quale seguendo la lezione di Raffaello, raffigur\u00f2 nel dipinto i ritratti di Ferdinando I, Alfonso II e Carlo V al posto dei re magi.\nSono presenti infine al pitture di scuola napoletana del Seicento, tra cui dipinti di Mattia Preti e del Domenichino.\nSecondo livello.\nAl secondo piano sono conservate opere pittoriche dell'Ottocento e del Novecento oggi di propriet\u00e0 del Comune di Napoli. Sono inoltre esposte sculture di Vincenzo Gemito ed anche le opere di Francesco Jerace facenti parte della \"donazione Jerace\", avvenuta proprio a favore del Comune.\nIl tema delle opere esposte riguarda essenzialmente contenuti patriottici, risorgimentali e di valori rivoluzionari improntati al coraggio e al sacrificio per l'Italia. Si registrano inoltre dipinti del genere paesaggistico della scuola di Posillipo, tra cui opere di Federico Rossano."}
{"id": "728874", "revid": "110157", "url": "https://it.wikipedia.org/wiki?curid=728874", "title": "Arrondissement di Philippeville", "text": "L'arrondissement di Philippeville (in francese \"Arrondissement de Philippeville\", in olandese \"Arrondissement Philippeville\") \u00e8 una suddivisione amministrativa belga, situata nella provincia di Namur e nella regione della Vallonia.\nComposizione.\nL'arrondissement di Philippeville raggruppa 7 comuni:\nSociet\u00e0.\nEvoluzione demografica.\n\"Abitanti censiti\""}
{"id": "728875", "revid": "143542", "url": "https://it.wikipedia.org/wiki?curid=728875", "title": "La fille mal gard\u00e9e", "text": "La fille mal gard\u00e9e, in italiano talvolta La fanciulla mal custodita, \u00e8 il balletto pi\u00f9 antico ancora in repertorio nelle compagnie di danza in tutto il mondo.\nIn tutta la sua lunga storia, il balletto \u00e8 stato rimaneggiato molte volte. Si sono susseguiti otto cambi di titolo e non meno di cinque differenti partiture musicali, due delle quali adattamenti di partiture gi\u00e0 esistenti. Oggi sono sopravvissute due versioni: quella russa e in generale dell'Europa dell'Est (coreografata da Marius Petipa e Lev Ivanov nel 1885 e rivisitata da Alexander Gorsky nel 1903 su musica di Peter Ludwig Hertel, creata per l'allestimento di Paolo Taglioni a Berlino nel 1864) e quella inglese (coreografata nel 1960 da Sir Frederick Ashton su musica principalmente di Ferdinand H\u00e9rold, adattata da John Lanchbery). La versione di Ashton, completamente nuova, ebbe un enorme successo fin da subito ed \u00e8 spesso considerata la versione definitiva.\nLa nascita de \"La fille mal gard\u00e9e\".\n\"La fille mal gard\u00e9e\" fu creata da Jean Dauberval, uno dei pi\u00f9 grandi coreografi del suo tempo, allievo di Noverre e futuro insegnante di Charles Didelot. La leggenda vuole che Dauberval trovasse ispirazione un giorno a Bordeaux osservando le vetrine di un negozio di stampe. L\u00ec vide un'incisione del dipinto di Pierre Antoine Baudouin dal titolo \"La reprimande. Une jeune fille querell\u00e9e par sa m\u00e8re\", nel quale una fanciulla in lacrime con i vestiti in disordine viene sgridata dalla madre in un granaio, mentre il suo spasimante, sullo sfondo, si arrampica su una scala per scappare nel solaio. Presumibilmente questo particolare dipinto divert\u00ec il ma\u00eetre de ballet al punto di indurlo a scrivere immediatamente uno scenario adatto per un balletto. Cos\u00ec nacque \"La fille mal gard\u00e9e\".\nIl balletto fu presentato per la prima volta al Grand Th\u00e9\u00e2tre di Bordeaux (Francia) il 1\u00ba luglio 1789. La moglie di Dauberval, la ballerina M.me Th\u00e9odore (moglie di Dauberval) danz\u00f2 la parte di Lison (Lise nelle versioni moderne), il danzatore Eug\u00e8ne Hus fu Colin (Colas nelle versioni moderne), e Fran\u00e7ois Le Riche interpret\u00f2 la vedova Ragotte (nota come Madame Simone nelle versioni moderne). Il titolo originale, ispirato anch'esso al dipinto di Baudouin, era \"Le ballet de la paille ou Il n'est qu'un pas du mal au bien\". Il lavoro ebbe un notevole successo di pubblico e fu il balletto pi\u00f9 popolare e duraturo di Dauberval.\nLa musica.\nAlla fine del diciottesimo secolo, le partiture dei balletti erano spesso \"pastiche\" di melodie popolari derivanti da danze ben note, canzoni e opere. Queste partiture spesso erano arrangiate e adattate dal direttore d'orchestra del teatro o dal primo violinista, il quale a volte era anche un conduttore d'orchestra (allora non vi era la separazione tra i due ruoli).\nLa partitura originale del balletto era un insieme di 55 melodie francesi ed \u00e8 arrivata fino ai giorni nostri nella forma di quindici parti orchestrali conservate nella biblioteca municipale di Bordeaux. Il manoscritto non reca il nome di un compositore (o meglio di un arrangiatore) e nessun contemporaneo nei resoconti della produzione originale di \"La fille mal gard\u00e9e\" menziona un compositore. \u00c8 possibile che Dauberval stesso abbia arrangiato la partitura dal momento che era un valente violinista. Oppure potrebbe essere il lavoro di uno dei musicisti impiegati nel teatro a quei tempi. Un probabile candidato potrebbe essere stato Franz Beck, che al periodo era maestro di musica in carica al teatro di Bordeaux. Un'altra possibilit\u00e0 riguarda il violinista dell'orchestra del teatro, noto oggi solo con il nome di Lempereur, che aveva a quel tempo composto la musica per \"Mareie Milet ou L'h\u00e9ro\u00efne villageoise\", rappresentata per la prima volta nel marzo del 1789.\nRiprese dell'allestimento originale di Dauberval.\nDue anni dopo la prima rappresentazione del balletto, Dauberval and\u00f2 a Londra per montare il lavoro per il balletto del King's Pantheon Theatre. Per l'occasione, Dauberval cambi\u00f2 il titolo originale in quello che conosciamo oggi (\"La fille mal gard\u00e9e\"). Per la prima rappresentazione (30 aprile 1791) M.me Th\u00e9odore ripresent\u00f2 il ruolo di Lise, mentre l'allievo di Dauberval, Charles Didelot, danz\u00f2 Colas.\nI musicisti dell'orchestra del Teatro Pantheon detestavano la partitura del 1789. Quando Ivor Guest e John Lanchbery scoprirono le parti orchestrali originali nel 1959, le trovarono coperte di commenti che andavano dalle battute di spirito ai sarcasmi feroci.\nIl titolo del balletto, riportato su tutte le pagine, era stato barrato dal direttore della prima rappresentazione a Londra e sostituito con il gioco di parole \"Filly-Me-Gardy\" (filly in inglese vuol dire puledra o ragazza vivace).\nEug\u00e8ne Hus, creatore del ruolo di Colas, allest\u00ec \"La fille mal gard\u00e9e\" di Dauberval per il Th\u00e9\u00e2tre de la Porte Saint-Martin di Parigi nel 1803. Prima di questa produzione, Hus utilizz\u00f2 il libretto del balletto nel 1796 per un'op\u00e9ra-comique intitolata \"Lise et Colin\", coreografata su musica di Pierre Gaveux.\nLa nuova versione di Jean Pierre Aumer sulla musica di H\u00e9rold.\nIl coreografo Jean Pierre Aumer, un allievo di Dauberval, continu\u00f2 a rivedere la versione di Hus del 1803 per tutta la sua carriera di ma\u00eetre de ballet all'Op\u00e9ra. And\u00f2 a Vienna nel 1809 per montare il lavoro per il balletto del Burgtheater. Il 17 novembre 1828, Aumer present\u00f2 una versione completamente nuova de \"La fille mal gard\u00e9e\" all'Acad\u00e9mie Royale de Musique di Parigi, allestita per la ballerina Maria Taglioni nella parte di Lise. Per questa produzione, Ferdinand H\u00e9rold cre\u00f2 un adattamento della partitura originale del 1789 e prese anche in prestito molti temi dalle opere di compositori quali Gioachino Rossini, Jean Paul Egide Martini e Gaetano Donizetti.\nIl \"pas de deux\" di Fanny Elssler.\nNel 1837, la ballerina austriaca Fanny Elssler fece il suo debutto all'Op\u00e9ra di Parigi nella versione di Aumer del 1828 della \"La fille mal gard\u00e9e\".\nCome era uso nel tempo, le ballerine spesso commissionavano nuove variazioni e nuovi \"pas\" da inserire in balletti gi\u00e0 esistenti per le loro performance e cos\u00ec fece la Elssler.\nConsultando l'archivio della biblioteca dell'Op\u00e9ra di Parigi, la ballerina selezion\u00f2 i temi per la sua variazione, prendendoli dall'opera di Donizetti \"L'elisir d'amore\", e uno dei copisti della biblioteca, Aim\u00e9-Ambroise-Simon Leborne, riun\u00ec e orchestr\u00f2 la musica.\nLa nuova versione di Paolo Taglioni sulla musica di Hertel.\nIl coreografo italiano Paolo Taglioni, fratello della leggendaria Maria, fu ingaggiato come ma\u00eetre de ballet alla Staatsoper di Berlino negli anni. Il 7 novembre 1864 Taglioni present\u00f2 il suo allestimento completamente nuovo de \"La fille mal gard\u00e9e\". Per questa produzione, Taglioni commission\u00f2 la musica al compositore del Balletto di Corte dell'Opera, Peter Ludwig Hertel. L'allestimento ebbe un buon successo e rest\u00f2 nel repertorio del balletto di Berlino per molti anni.\nNel maggio del 1876, la grande ballerina italiana Virginia Zucchi debutt\u00f2 nel balletto di Taglioni. Trionf\u00f2 nel ruolo di Lise, dando nuova linfa al lavoro con la sua espressivit\u00e0.\n\"La fille mal gard\u00e9e\" in Russia.\n\"La fille mal gard\u00e9e\" fu allestita in Russia nel 1800 da Giuseppe Solomoni per il Balletto del Teatro Imperiale del Bol'\u0161oj di Mosca (noto oggi con il nome di Teatro Bol'\u0161oj). Questa produzione venne rivisitata otto anni pi\u00f9 tardi dal successore di Solomoni al Bol'\u0161oj, Jean Lamiral.\nDidelot, l'allievo di Dauberval, divent\u00f2 ma\u00eetre de ballet del Teatro Imperiale di San Pietroburgo nei primi anni del diciannovesimo secolo e nel 1818 mont\u00f2 la prima produzione de \"La fille mal gard\u00e9e\" per la compagnia modificandone il titolo in \"La\" \"pr\u00e9caution inutile ou Lise et Colin\" (La precauzione inutile o Lise e Colin). Entrambi gli allestimenti partivano da quello originale di Dauberval e usavano il \"pastiche\" originale delle musiche.\nUn allestimento della versione di Aumer del 1828 con la musica di H\u00e9rold venne messa in scena in Russia per il Teatro Imperiale del Bol'\u0161oj nel 1845 da Irakly Nikitin. Il grande coreografo Jules Perrot, ma\u00eetre del Balletto Imperiale dal 1850 al 1859, mise in scena la sua versione della produzione di Aumer nel 1854 e per questa produzione aggiunse nuova musica composta da Cesare Pugni. L'ultima rappresentazione della versione di Perrot venne data nel 1880 come performance di presentazione del \"primo giovane danzatore\" del Balletto Imperiale Pavel Gerdt.\nL'allestimento di Marius Petipa e Lev Ivanov.\nLa ballerina Virginia Zucchi fece una tourn\u00e9e a San Pietroburgo nel 1885, esibendosi con successo in molti teatri della capitale imperiale. In agosto di quell'anno la Zucchi fu invitata dallo zar Alessandro III in persona a ballare per il Balletto Imperiale. Per far debuttare la Zucchi con il grande coreografo Marius Petipa e il suo assistente Lev Ivanov, si decise di riprendere la versione di Paolo Taglioni del 1864 de \"La fille mal gard\u00e9e\" con la musica di Hertel. La Zucchi stessa avrebbe contribuito alla messa in scena di alcune danze originali di Taglioni. Il balletto debutt\u00f2 il 16 dicembre (28 dicembre per il calendario gregoriano) del 1885, col titolo \"La pr\u00e9caution inutile\" (cos\u00ec \u00e8 noto tuttora in Russia). Per l'occasione L\u00e9on Minkus compose appositamente alcune musiche addizionali per le variazioni della grande ballerina.\nL'esibizione della Zucchi nella parte di Lise divent\u00f2 leggendaria in Russia, dove aveva l'appellativo di \"divina Virginia\". Si narra che, durante la scena nota con il titolo \"Quando mi sposer\u00f2\", l'interpretazione affascinante ed emozionante della Zucchi fu cos\u00ec impressionante che fece piangere molte persone del pubblico. La ballerina fu molto osannata per il celebre \"Pas de Ruban\", nel quale Lise e Colas danzano usando dei nastri, con Colas che finge di essere un cavallo e Lise che corre con lui.\nQuando la Zucchi lasci\u00f2 il Teatro Imperiale Bol'\u0161oj Kamennyj (il principale teatro del Balletto Imperiale fino al 1886), Lev Ivanov mise in scena una versione ridotta de \"La fille mal gard\u00e9e\" per l'esibizione a Krasnoe Selo nell'estate del 1888, con Alexandra Vinogradova nel ruolo di Lise. La Vinogradova danz\u00f2 il ruolo anche in ottobre dello stesso anno al Teatro Mariinskij (il teatro principale del Balletto Imperiale dopo il 1886). Questa fu l'ultima esibizione del balletto fino al 1894, anno in cui Ivanov lo allest\u00ec per Hedwige Hantenb\u00fcrg, una ballerina tedesca in visita. Da quel momento il balletto trov\u00f2 un suo posto nel repertorio del Balletto Imperiale.\n\"La fille mal gard\u00e9e\" si dimostr\u00f2 un buon mezzo per dispiegare le capacit\u00e0 tecniche e interpretative delle grandi ballerine del palcoscenico imperiale quali: Olga Preobrajenskaya, Anna Pavlova, Tamara Karsavina, e la prima ballerina russa nominata \"prima ballerina assoluta\" Mathilde Kschessinskaya, che per un certo periodo di tempo non permise a nessun'altra ballerina di danzare il ruolo di Lise (lo stesso fece per \"La figlia del Faraone\" di Petipa e \"La Esmeralda\").\nUna caratteristica della produzione di Ivanov fu l'uso di galline vere sul palco. Una sera, mentre la Preobrajenskaya danzava Lise, la sua rivale, la Kschessisnkaya, lasci\u00f2 uscire tutte le galline durante la sua variazione e molte di esse caddero nella buca dell'orchestra. La Preobrajenska continu\u00f2 a danzare come se niente fosse.\nCome molte delle partiture usate dal Balletto Imperiale, all'inizio del ventesimo secolo la musica di Hertel aveva subito dei cambiamenti e delle aggiunte da molti diversi compositori quali: Cesare Pugni, L\u00e9on Minkus, L\u00e9o Delibes, Riccardo Drigo e Anton Rubinstein.\nLe avversit\u00e0 che colpirono il balletto russo dopo la rivoluzione d'ottobre del 1917, determinarono la fine delle rappresentazioni di molti balletti del repertorio con la conseguente perdita definitiva delle coreografie. L'ultima rappresentazione de \"La fille mal gard\u00e9e\" venne fatta il 1\u00ba ottobre 1917 (calendario gregoriano), solo un mese prima la Rivoluzione, con Elsa Vill nel ruolo di Lise.\n\"La fille mal gard\u00e9e\" nel ventesimo secolo.\nIl 7 dicembre 1903, fu presentata al Teatro Bolshoi di Mosca un'importante ripresa de \"La fille mal gard\u00e9e\". Montata da Alexander Gorsky, ex-danzatore del Balletto Imperiale, era essenzialmente una revisione della produzione precedente. Gorsky aggiunse nuove danze al balletto prese da altri balletti, soprattutto nuove variazioni per Lise nel \"Pas de Deux\" del secondo atto su musica di Drigo dal balletto di Petipa del 1900 \"I Milioni di Arlecchino\". Questa versione del \"Pas de Deux\" \u00e8 quella rappresentata anche oggi (\u00e8 un cavallo di battaglia per concorsi e gala) ed \u00e8 la base per quasi tutte le produzioni russe e in molte altre parti d'Europa.\nLa compagnia della ballerina Anna Pavlova (una delle pi\u00f9 grandi interpreti di Lise) rappresent\u00f2 per la prima volta all'ovest la versione russa (ridotta) de \"La fille mal gard\u00e9e\" a Londra nel 1912.\nNel 1930 i coreografi Asaf Messerer e Igor Moiseyev montarono, per il balletto del Bolshoi, una nuova versione del balletto, basata sull'allestimento di Petipa/Ivanov, aggiungendo un nuovo atto (\"Il matrimonio di Lise e Colas\") e un \"divertissement\" sulla musica dell \"Orfeo\" di Michail Glinka. Questa versione fu in seguito ripresa al Bolshoi con il titolo de \"I rivali\" nel 1935, con la musica di Hertel/Glinka orchestrata da Aleksandr Vasil'evi\u010d Mosolov. Nessuna delle due produzioni rest\u00f2 a lungo nel repertorio.\nIl Bolshoi present\u00f2 un'altra produzione de \"La fille mal gard\u00e9e\" nel 1937, completamente nuova allestita dal coreografo Leonid Lavrovsky. Per questa produzione Lavrovsky commission\u00f2 al compositore Pavel Feldt una nuova partitura basata sulla musica tradizionale di Hertel, mantenendo tutte le interpolazioni acquisite alla fine del Diciannovesimo secolo. Dopo un moderato successo, anche questa versione spar\u00ec dal repertorio del Bolshoi.\nPer molti anni il Balletto Kirov/Mariinskij (ex Balletto Imperiale) di San Pietroburgo non ebbe in repertorio \"La fille mal gard\u00e9e\". A volte veniva danzata dagli studenti dell'Accademia Vaganova con i laureandi dell'anno nelle parti soliste. Nel 1994 il direttore della compagnia Oleg Vinogradov mont\u00f2 un nuovo allestimento basandosi essenzialmente sulla versione tradizionale di Petipa/Ivanov/Gorsky. Nei ruoli principali si alternarono con incredibile successo Margarita Kullik, Irina Badaeva, Vladimir Kim, Fethon Miozzi. All'uscita di Vinogradov dalla compagnia, la sua versione non venne pi\u00f9 danzata. Nel 2002 il Bolshoi mise in scena la versione di Sir Frederick Ashton. Il Mariinskij attualmente non ha questo balletto in repertorio.\n\"La fille mal gard\u00e9e\" in occidente.\nBronislava Nijinska, sorella del leggendario Vaslav Nijinsky, mont\u00f2 la prima versione de \"La fille mal gard\u00e9e\" negli Stati Uniti per l'American Ballet Theatre (allora noto con il nome di \"Ballet Theatre\") nel 1940. La versione della Nijinska fu ripresa nel 1941 con il titolo di \"The Wayward Daughter\" (La figlia ribelle) e nel 1942 con il titolo di \"Naughty Lisette\" (Lisette birichina). La produzione del 1942 fu rivisitata da Dmitri Romonov nel 1949, e rimase nel repertorio della compagnia per molti anni. Romonov mise in scena una nuova versione del balletto per la compagnia nel 1972, con la grande ballerina Natalia Makarova nella parte di Lise.\nNel 1942 il Ballet Russe de Monte Carlo present\u00f2 la prima produzione di \"La fille mal gard\u00e9e\" allestita da Alexandra Balachova, ballerina del Balletto Imperiale, in una versione in gran parte basata sul quella di Petipa/Ivanov.\nMolti dei danzatori che lavorarono con il Ballet Russe de Monte Carlo ebbero carriere di successo all'estero come coreografi, insegnanti e ma\u00eetre de ballet. Questi danzatori usarono la versione della Balachova come base per molti revival nel mondo. La grande ballerina cubana Alicia Alonso danz\u00f2 questa versione de \"La fille mal gard\u00e9e\" negli anni quaranta e cinquanta del secolo scorso e allest\u00ec la propria versione per il Balletto cubano nel 1964.\nNel 1972 Claude Bessy coreograf\u00f2 \"La fille mal gard\u00e9e\" per la \"Scuola di ballo dell'Op\u00e9ra di Parigi\", con scenario e costumi di Dimitri Romanoff. Per questa produzione Bessy scelse di utilizzare la musica di Hertel del 1864 orchestrata dal direttore dell'Op\u00e9ra Jean-Michel Damase, mantenendo solo poche delle aggiunte fatte nel corso degli anni, soprattutto quelle di Minkus e Pugni. Bessy tenne anche alcune delle coreografie tradizionali tramandate dalla produzione Petipa/Ivanov attraverso la produzione di Gorsky. Questa versione \u00e8 stata rappresentata con successo fino al 1993 e poi tolta dal repertorio per venire reintrodotta nel 2002.\nLa nuova versione di Sir Frederick Ashton per il Royal Ballet.\nNel 1959, il coreografo Sir Frederick Ashton decise di creare una versione completamente nuova de \"La fille mal gard\u00e9e\" per il Royal Ballet. Questa produzione debutt\u00f2 il 14 settembre 1960 con Nadia Nerina nella parte di Lise e David Blair nella parte di Colas. La versione di Ashton ebbe un enorme successo e fu ritenuta all'unanimit\u00e0 la versione definitiva de \"La fille mal gard\u00e9e\". Fin dall'inizio la versione di Ashton \u00e8 diventata un classico nel repertorio del balletto.\nOriginalmente Sir Frederick Ashton voleva usare la musica di Ludwig Hertel ma dopo un attento esame della musica, decise che era troppo pesante e banale per la nuova produzione. Dietro suggerimento dello storico del balletto e musicologo Ivor Guest, Ashton studi\u00f2 la partitura di Ferdinand H\u00e9rold del 1828 e trov\u00f2 quella musica leggera, semplice pi\u00f9 adatta per quello che aveva in mente.\nAshton ingaggi\u00f2 il compositore e direttore d'orchestra della Royal Opera House, John Lanchbery, per adattare e orchestrare la partitura di H\u00e9rold. Dopo essere rimasti frustrati dalla natura semplicistica e indefinita della partitura originale, i due decisero che la musica di H\u00e9rold sarebbe andata bene come base per una partitura totalmente nuova per la quale Lanchbery compose alcuni nuovi brani. I due andarono anche oltre, incorporando elementi del \"pastiche\" musicale della prima rappresentazione del 1789 e un pezzo della musica di Hertel.\nAshton fu contrariato dal fatto che la musica di H\u00e9rold non avesse un \"grand pas\" e per un po' pens\u00f2 di usare il ben noto \"pas de deux\" sulla musica di Hertel. Poi Ivor Guest trov\u00f2 l'adattamento per violino del \"pas de deux\" che Fanny Elssler aveva arrangiato per la sua rappresentazione del 1837, su motivi dell\"'Elisir d'amore\" di Donizetti, nascosto all'Op\u00e9ra. Questo numero \u00e8 noto con il nome di \"Pas de deux di Fanny Elssler\" .\nAshton coreograf\u00f2 alcune delle sue danze pi\u00f9 magistrali per la nuova versione del balletto. Riport\u00f2 sulla scena il \"pas de ruban\" per Lise e Colas, nel quale gli amanti eseguono un affascinante \"pas\" con intricati passaggi usando un nastro di raso rosa. Ashton port\u00f2 quest'idea ad un livello completamente nuovo con \"Fanny Elssler pas de deux\", inventando uno spettacolare \"grand adagio\" per Lise, Colas, e otto donne con otto nastri. Egli incluse anche la sequenza di mimo originale di Petipa nota con il titolo di \"When I'm Married\", un passaggio che era eseguito da tutte le grandi ballerine del passato. Chi gli insegn\u00f2 questo passaggio fu Tamara Karsavina, ballerina del Balletto Imperiale e dei Ballets Russes. La Karsavina a sua volta l'aveva imparata dal suo maestro, Pavel Gerdt, uno dei pi\u00f9 grandi solisti maschi del Balletto Imperiale che fece da partner a tutte le \"Lise\" della fine dell'Ottocento e l'inizio del Novecento, inclusa Virginia Zucchi.\nPer dare ispirazione a Lanchbery per la \"Clog Dance\", Ashton port\u00f2 il compositore ad una performance di danzatori con gli zoccoli del Lancashire. La danza nel balletto \u00e8 eseguita dalla Vedova Simone, la mamma di Lise. Lanchbery decise di usare il tema (o \"leitmotiv\") prendendolo dalla partitura di Hertel (questa \u00e8 l'unica musica di Hertel usata nel balletto). Ashton cre\u00f2 uno spiritoso numero per Simone e quattro ballerine, in cui si danza sulle punte dei piedi con gli zoccoli. Nel caso delle ballerine, indossano gli zoccoli sopra le scarpette da punta.\nLa versione di Ashton de \"La fille mal gard\u00e9e\" continu\u00f2 ad essere allestita da molte compagnie in tutto il mondo e oggi \u00e8 la versione pi\u00f9 famosa del balletto.\nTrama.\nLise e Colas sono innamorati e vogliono sposarsi. Ma Maman Simone vuole che Lisa sposi lo stupidotto, ma estremamente ricco, Alain e ha gi\u00e0 disposto per il contratto matrimoniale con il padre di Alain, Thomas.\nNel periodo del raccolto, Simone e Lise vengono invitate per un picnic da Thomas e Alain. I contadini si uniscono in una danza dei nastri attorno ad un palo ornato di nastri (una danza tipica del periodo del raccolto) e le donne ballano la danza degli zoccoli. Arriva un temporale e tutti cercano riparo.\nLa vedova Simone e Lise tornano a casa. I contadini portano il raccolto e la vedova lascia la casa dopo averla chiusa per impedire a Lise di incontrarsi con Colas. Lise pensa a Colas e mima il fatto di essere madre di molti bambini. Colas, che era nascosto dietro ad un covone, un po' imbarazzato, esce allo scoperto. All'arrivo di Maman Simone, Lise nasconde Colas nella sua stanza. Quando Simone entra in casa, ordina a Lise di andare nella sua stanza a prendere l'abito da sposa comprato per l'imminente matrimonio con Alain. Lise cerca di restare dove \u00e8 ma Simone la spinge nella stanza e chiude la porta a chiave.\nThomas arriva con un notaio e il figlio e arrivano anche i contadini, amici di Lise e Colas, Maman Simone apre la porta della stanza e Lise appare vestita da sposa con Colas al fianco. Thomas e Alain si offendono e Thomas, infuriato, strappa il contratto matrimoniale. Lui, il figlio e il notaio se ne vanno indignati. Lise e Colas chiedono perdono a Simone. L'amore conquista tutti e tutti fanno festa a Lise e Colas.\nLa partitura de \"La fille mal gard\u00e9e\" adattata da John Lanchbery.\nNota - John Lanchbery utilizz\u00f2 la musica di H\u00e9rold e alcuni passaggi della musica originale della partitura di Bordeaux del 1789 come \"materia prima\". L'elenco che segue d\u00e0 i dettagli di tutte le danze e le scene della partitura di Lanchbery del 1960. A parte dove \u00e8 annotato, tutti i temi sono di H\u00e9rold nell'adattamento di Lanchbery.\nAtto 1\nAtto 2"}
{"id": "728882", "revid": "2519", "url": "https://it.wikipedia.org/wiki?curid=728882", "title": "Vevring", "text": "Vevring \u00e8 una localit\u00e0 della Norvegia, situata nel comune di Sunnfjord, nella contea di Vestland. Fu dal 1837 fino al 1964 comune indipendente. \nI paesi Kvammen, Gjelsvik, Skorva, \u00c5len, Redal, Steindal, Vevring, Apalset, Kvellestad ed Horne facevano tutti parte del comune di Vevring.\nStoria.\nNel 1964 il comune di Vevring \u00e8 stato diviso in tre. \nLa parte sud (al di l\u00e0 del fiordo F\u00f8rdefjord) \u00e8 stata assegnata al comune di Askvoll.\nLa maggior parte dei restanti paesi, il centro Vevring incluso, vennero assegnati al comune di Naustdal, che dal 1\u00ba gennaio 2020 \u00e8 divenuto parte del comune di Sunnfjord.\nSoltanto il paese montanaro di Steindal, nel nord, \u00e8 stato inserito nel comune di Flora, a sua volta incorporato nel comune di Kinn.\nIl centro dell'amministrazione del comune era Vevring, ed i locali dell'amministrazione erano a Thingnes.\nGeografia fisica.\nDa Vevring le strade via Vassbotten o via Korsskaret portano alle montagne, al plateau meridionale di H\u00e5steinen, e fino alle cime H\u00e5steinen e H\u00f8ydalsnipa.\nLa via per Korsskaret continua inoltre al paese di Steindal.\nAnticamente l'acqua dei laghi Dyttingane veniva usata per azionare mulini per cereali a Vassbotten ed al villaggio Vevring.\nArte.\nOgni anno a settembre organizzano a Vevring una mostra d'arte; Vevringutstillinga."}
{"id": "728885", "revid": "2153076", "url": "https://it.wikipedia.org/wiki?curid=728885", "title": "FutureSex/LoveSounds", "text": "FutureSex/LoveSounds \u00e8 il secondo album di Justin Timberlake pubblicato il 12 settembre 2006. L'album vanta collaborazioni con Timbaland, Will.i.am, T.I. e Snoop Dogg. Il primo singolo estratto \u00e8 stato \"SexyBack\" seguito da \"My Love\", \"What Goes Around...Comes Around\" e \"LoveStoned/I Think She Knows\".\nSolo per il mercato americano \u00e8 uscito il 10 aprile 2007 il singolo di \"Summer Love\".\nIl 27 novembre 2007 \u00e8 uscita una versione deluxe dell'album composta da un CD e un DVD. Nel CD sono stati aggiunti un remix di \"SexyBack\" eseguito con Missy Elliott, un remix di \"Sexy Ladies\" con 50 Cent e una nuova versione di \"Until the End of Time\" con Beyonc\u00e9. Quest'ultimo brano \u00e8 il quinto singolo estratto dall'album.\nIl DVD conterr\u00e0 invece i video dei singoli estratti dall'album con il dietro le quinte delle loro riprese (\"Making of\") e alcune esibizioni dal vivo.\nL'album ha venduto 10 milioni di copie nel mondo. In Italia riesce a vendere oltre 30.000 copie non riuscendo per\u00f2 ad ottenere la certificazione oro."}
{"id": "728888", "revid": "767487", "url": "https://it.wikipedia.org/wiki?curid=728888", "title": "Paul Sch\u00f6nwetter", "text": "Carriera.\nGiocatore.\nDa giocatore ha militato come centrocampista nel Monaco 1860 e nel Locarno. Alla sua prima stagione completa in Ticino conquista la promozione in Lega Nazionale A, mettendo a segno 10 reti in 30 partite. Nella massima serie elvetica gioca 23 partite nell'unica stagione (1986-1987) ivi trascorsa, con un gol all'attivo. Nelle cinque stagioni successive i locarnesi si qualificano sempre per la poule promozione-retrocessione ma non riescono pi\u00f9 a conquistare la promozione in LNA.\nAllenatore.\nInizia la carriera allenando il Maggia, per poi passare tre stagioni al Locarno fino a quando, nel marzo 1999, viene sostituito da Pierluigi Tami. Allena il Baden nella prima parte della stagione 2000-2001; il 1\u00ba gennaio 2001 viene sostituito da Luca Balduzzi. Nella stagione 2001-2002 allena il Bellinzona, ma viene esonerato il 1\u00ba febbraio 2002 e sostituito da Giovanni Della Casa.\nPassa quindi al Chiasso dove nella stagione 2002-2003 ottiene la promozione in Challenge League vincendo gli spareggi di Prima Lega. Nella stagione successiva sfiora la promozione in massima serie arrivando al 3\u00ba posto, mentre nel 2004-2005 porta i ticinesi al 4\u00ba posto. Al termine di quest'ultima stagione lascia la panchina del Chiasso per passare al Lugano fino a dicembre 2005, quando viene sostituito da Rodolfo Vanoli.\nPer tre anni, dal 2005 al 2008, allena l'Arbedo in Seconda Lega. Viene poi lasciato libero dal club bellinzonese su richiesta del Locarno, che conduce alla permanenza in Challenge League al termine della stagione 2008-2009. In seguito alla retrocessione del Locarno in Prima Lega Promotion al termine della stagione 2013-2014 \u00e8 richiamato allo Stadio del Lido in qualit\u00e0 di allenatore. Da quest'ultimo incarico \u00e8 tuttavia esonerato gi\u00e0 nel settembre 2014 in seguito agli scarsi risultati sportivi conseguiti dalla squadra."}
{"id": "728889", "revid": "1305772", "url": "https://it.wikipedia.org/wiki?curid=728889", "title": "Martin Lawrence", "text": "Origini.\nLawrence nasce in Germania Ovest dove il padre, John Lawrence, prestava servizio per l'esercito americano. A sei anni ritorna con la propria famiglia negli Stati Uniti, a Landover, Maryland, nell'area di Washington D.C.. Pochi anni dopo i genitori divorziano e la madre, Chlora, \u00e8 costretta a fare due lavori contemporaneamente per poter sostenere la famiglia. Lavor\u00f2 come cassiera nei grandi magazzini per aiutare e sostenere Martin e i suoi 5 fratelli.\nDurante la sua adolescenza diventa un eccellente pugile. Durante il suo soggiorno nel Maryland frequenta la \"Eleanor Roosevelt High School\" e la \"Friendly High School\" e diventa uno fra i pi\u00f9 giovani campioni della Middle Atlantic Coast. Fu un suo insegnante per\u00f2 a consigliargli la carriera commediografa.\nCarriera.\nNegli anni ottanta si sposta in California dove, con molti sforzi, ottiene i primi ruoli accanto a stelle del calibro di Eddie Murphy, in ruoli o da ladro o da poliziotto, ma anche ruoli da parvenu. Ne \u00e8 l'esempio \"Bad Boys\", accanto a Will Smith, \"Big Mama\" e non da ultimo \"Da ladro a poliziotto\". Noto anche come eccellente doppiatore, ha doppiato l'orso Boog nel film d'animazione \"Boog &amp; Elliot a caccia di amici\". Nel 2008 ha esordito con una commedia della Walt Disney Pictures, \"In viaggio per il college (College Road Trip)\", assieme alla stella della Disney, Raven-Symon\u00e9.\nVita privata.\nLawrence \u00e8 stato fidanzato con l'attrice Lark Voorhies ma in seguito sposa Patricia Southall, la Miss Virginia vincitrice nel gennaio 1995. Il matrimonio non dura molto, infatti divorziano nel 1996. Poi il 15 gennaio dello stesso anno nasce la sua prima figlia, di nome Jasmine, avuta durante la relazione con l'ex coniuge Patricia. Successivamente nascono le sue altre due figlie, nel 2001 e nel 2003.\nNel 1999 entra in coma tre giorni per un'ipertermia, guarito e salvato grazie all'intervento tempestivo dei medici.\nDoppiatori italiani.\nNelle versioni in italiano dei suoi film, Martin Lawrence \u00e8 stato doppiato da:\nDa doppiatore \u00e8 sostituito da:"}
{"id": "728890", "revid": "767487", "url": "https://it.wikipedia.org/wiki?curid=728890", "title": "Dyttingane", "text": "Dyttingane (al plurale in norvegese) \u00e8 un sistema di tre piccoli laghi sul plateau meridionale di H\u00e5steinen (a 650m s.l.m) nella contea di Vestland. Il lago pi\u00f9 grande ha una forma molto delicata con una lingua di terra che ne attraversa interamente la superficie. Anticamente l'acqua di questi laghi veniva usata per azionare un mulino per cereali a Vevring. \u00c8 possibile pescarvi trote fino a un chilogrammo di peso."}
{"id": "728892", "revid": "729019", "url": "https://it.wikipedia.org/wiki?curid=728892", "title": "Mandibola", "text": "La mandibola \u00e8 un osso dello splancnocranio, impari e mediano.\nIl termine negli uccelli si riferisce ad entrambe le sezioni, superiore ed inferiore, che costituiscono il becco; in questo caso la \"mandibola inferiore\" corrisponde alla mandibola dell'uomo, mentre la \"mandibola superiore\" \u00e8 funzionalmente equivalente alla mascella, ma consiste prevalentemente delle ossa premascellari. Al contrario, nei pesci ossei, \u00e8 detta \"mascella inferiore\". Il processo alveolare inferiore della mandibola ospita l'arcata dentaria inferiore ed \u00e8 chiamato anche arco mandibolare.\nAspetto.\n\u00c8 l'unico osso provvisto di un'articolazione mobile della faccia, l'articolazione temporo-mandibolare. Talvolta \u00e8 detta mascella inferiore, per distinguerla dalla mascella per antonomasia.\nLa mandibola \u00e8 costituita da un \"corpo\" e due \"rami\" o \"branchie\"\nCorpo.\nIl corpo ha una forma di ferro di cavallo, presenta due facce, antero-laterali(esterna) e postero-mediale (interna), e due margini, superiore ed inferiore.\nLa \"faccia laterale\" \u00e8 marcata lungo la linea mediana da una leggera cresta, che indica la sinfisi mentoniera, la linea di giunzione delle due porzioni da cui l'osso \u00e8 costituito nella fase iniziale della vita. Questa cresta divide e racchiude in basso una eminenza triangolare, la \"protuberanza mentale\", la cui base \u00e8 depressa nel centro ma rilevata su entrambi i lati, a formare i \"tubercoli mentali\".\nDa entrambi i lati della sinfisi, appena sotto l'incisivo, si osserva una depressione, la \"fossa incisiva\", che d\u00e0 origine al muscolo mentale e ad una piccola porzione del muscolo orbicolare della bocca. Al di sotto del secondo premolare, da entrambi i lati, a met\u00e0 tra il margine superiore e quello inferiore, si ha il foro mentale, apertura all'esterno del canale mandibolare, per il passaggio del nervo mentale e dei vasi omonimi. Le radici dei denti creano sul corpo della mandibola dei rilievi verticali detti juga alveolaria, visibili soprattutto all'altezza degli incisivi e dei canini.\nDa ogni tubercolo mentale si diparte un'altra leggera cresta, che si porta posteriormente e cranialmente, la \"linea obliqua\", che si continua nel margine anteriore del ramo della mandibola. Essa d\u00e0 origine al muscolo depressore del labbro inferiore (o \"quadrato del labbro inferiore\") e al muscolo depressore dell'angolo della bocca (o \"triangolare\"). Il platisma si attacca appena al di sotto di essa.\nLa \"faccia mediale\" \u00e8 concava da parte a parte. Vicino alla porzione inferiore della sinfisi, si hanno due spine ossee simmetriche, dette \"apofisi geni\", che danno origine al muscolo genioglosso. Immediatamente al di sotto di queste si ha un altro piccolo paio di spine, o spesso una cresta mediana per l'origine del muscolo genioioideo. In alcuni casi le spine mentali sono fuse a formare una singola eminenza, in altri sono assenti e la loro posizione \u00e8 semplicemente indicata da un'irregolarit\u00e0 della superficie ossea. Al di sopra delle apofisi geni talvolta \u00e8 possibile osservare un foro e canale mediani, che marcano la linea di unione delle due met\u00e0 originarie dell'osso. Al di sotto delle spine mentali, da entrambi i lati della linea mediana, \u00e8 posta una depressione ovale per l'inserzione del ventre anteriore del muscolo digastrico.\nDalla porzione inferiore della sinfisi, sempre internamente, si estende dorso-cranialmente la \"linea miloioidea\", che d\u00e0 origine al muscolo miloioideo. La porzione posteriore di questa linea, vicino al margine alveolare, d\u00e0 attacco ad una piccola porzione del muscolo costrittore superiore della faringe, e al rafe pterigomandibolare. Al di sopra della parte anteriore di questa linea si ha un'area triangolare liscia, detta \"fossetta sottolinguale\", contro cui si appoggia la ghiandola omonima. Subito al di sotto della porzione posteriore della linea miloioidea si ha un'altra fossetta (\"sottomandibolare\"), anch'essa ovale e liscia, per la ghiandola omonima.\nIl \"margine superiore\", o \"alveolare\", pi\u00f9 ampio posteriormente, presenta le cavit\u00e0 alveolari, per permettere l'articolazione in gonfosi con i denti dell'arcata dentaria inferiore. Tali cavit\u00e0 sono sedici di numero e sono variabili per dimensione e profondit\u00e0 a seconda della dimensione e della forma delle radici del dente che devono accogliere. Dal bordo esterno, da entrambi i lati, origina il muscolo buccinatore, non pi\u00f9 avanti del primo molare.\nIl \"margine inferiore\" \u00e8 arrotondato, pi\u00f9 lungo del superiore, e pi\u00f9 spesso anteriormente. Nel punto in cui si unisce al margine inferiore del ramo della mandibola, pu\u00f2 essere presente un solco superficiale, per il decorso dell'arteria facciale.\nRami.\nDal corpo si diramano le \"branche\" o \"rami della mandibola\", che hanno una forma quadrangolare. Esse formano con il corpo un angolo goniaco di circa 115\u00b0. Presentano due facce, mediale e laterale, e quattro margini (superiore, inferiore, posteriore ed anteriore). Da ciascuna branca sporgono due processi, detti condiloideo e coronoideo.\nLa \"faccia laterale\" \u00e8 piatta e marcata da creste oblique nella sua porzione inferiore, dando inserzione praticamente lungo tutta la propria lunghezza al massetere.\nLa \"faccia mediale\" presenta pressoch\u00e9 al suo centro l'apertura posteriore del canale mandibolare, in cui penetrano i vasi e il nervo alveolare inferiore. Il margine di tale apertura \u00e8 irregolare e presenta anteriormente una cresta prominente, sormontata da una spina aguzza, detta \"spina dello Spix\" o \"lingula mandibularis\". Essa permette l'attacco del legamento sfenomandibolare. Nella sua porzione posteroinferiore si ha un'incisura da cui decorre il solco miloioideo, che ospita i vasi e il nervo omonimi. Dietro a questo canale si ha una superficie accidentata, per l'inserzione del muscolo pterigoideo interno.\nIl canale mandibolare decorre obliquamente nel ramo della mandibola, portandosi anteroventralmente, e quindi orizzontalmente in avanti nel corpo, dove \u00e8 posto sotto agli alveoli e comunica con essi attraverso piccole aperture. Quando raggiunge il dente incisivo, si riporta indietro per comunicare con il forame mentoniero, dando due piccoli canali che si portano nelle cavit\u00e0 che contengono le radici degli incisivi. Nei due terzi posteriori dell'osso il canale \u00e8 situato pi\u00f9 vicino alla superficie interna, e nel terzo anteriore a quella esterna.\nIl \"margine inferiore\" del ramo della mandibola \u00e8 spesso, dritto, e continua con il margine inferiore del corpo dell'osso. Al suo incontro con il margine posteriore forma l'angolo della mandibola (presso cui si ha il punto craniometrico gonion), che \u00e8 marcato da creste ruvide ed oblique da entrambi i lati, per l'attacco del massetere lateralmente e lo pterigoideo interno medialmente. Il legamento stilomandibolare \u00e8 attaccato all'angolo tra questi due muscoli.\nIl \"margine anteriore\" \u00e8 sottile verso l'alto e pi\u00f9 spesso verso il basso, continuandosi con la linea obliqua.\nIl \"margine posteriore\" \u00e8 spesso, liscio e arrotondato, ricoperto dalla ghiandola parotide.\nIl \"margine superiore\" \u00e8 sottile ed \u00e8 sormontato da due processi: il processo coronoideo anteriormente e il processo condiloideo posteriormente, separati da una profonda incisura, detta \"incisura mandibolare\" o \"sigmoidea\" o \"semilunare\". Essa \u00e8 incrociata dai vasi e dal nervo masseterino.\nIl \"processo coronoideo\" \u00e8 un'eminenza sottile, triangolare, che varia per forma e dimensioni da individuo ad individuo. Il suo margine anteriore \u00e8 convesso e si continua in basso con quello della branca mandibolare. Quello posteriore \u00e8 concavo, e forma il confine anteriore dell'incisura sigmoidea. La superficie laterale, liscia, d\u00e0 inserzione ai muscoli temporale e massetere. La superficie mediale d\u00e0 anch'essa inserzione al temporale e presenta una cresta che incomincia presso l'apice del processo e si porta anteroinferiormente al margine interno dell'ultimo molare. Tra questa cresta e il margine anteriore \u00e8 posta un'area triangolare solcata, di cui la parte superiore d\u00e0 attacco al temporale, mentre la parte inferiore ad alcune fibre del buccinatore.\nIl \"processo condiloideo\" \u00e8 pi\u00f9 spesso di quello coronoideo e consiste di due porzioni, il \"condilo\" e la porzione ristretta che lo sostiene, il \"collo\". Il condilo presenta una superficie articolare, che si articola con il disco articolare dell'articolazione temporomandibolare. \u00c8 convesso anteroposteriormente e lateromedialmente, e si estende maggiormente nella sua superficie posteriore rispetto a quella anteriore. Il suo asse maggiore \u00e8 diretto medialmente e leggermente indietro, e se prolungato virtualmente fino a raggiungere il piano sagittale mediano, incontra quello del condilo opposto vicino al margine anteriore del gran forame occipitale. All'estremit\u00e0 laterale del condilo \u00e8 posto un piccolo tubercolo per l'attacco del legamento temporomandibolare.\nLa superficie articolare del condilo \u00e8 ricoperta da tessuto fibroso e si interfaccia con un disco (o menisco) articolare di tessuto fibroso avascolare, non innervato (collagene, fibroblasti). Quando la bocca \u00e8 chiusa, il menisco \u00e8 circondato superomedialmente dalla fossa glenoidea del temporale. Quando la bocca \u00e8 nella sua massima apertura, il menisco \u00e8 spostato anteroinferiormente lungo la pendenza della porzione inferiore dell'osso temporale, verso il tubercolo (o eminenza) articolare, in modo tale che possa rimanere interposto tra il condilo e l'osso temporale in tutte le posizioni possibili della mandibola.\nIl collo \u00e8 appiattito posteriormente e rinforzato da creste che si portano verso il basso dalle porzioni anteriori e laterali del condilo. La sua superficie posteriore \u00e8 convessa, quella anteriore presenta una depressione per l'attacco del muscolo pterigoideo esterno.\nOssificazione.\nLa mandibola umana si ossifica nella membrana fibrosa che ricopre le superfici esterne della cartilagine di Meckel (destra e sinistra). Queste costituiscono la barra cartilaginea dell'arco mandibolare.\nLe loro estremit\u00e0 prossimali o craniali sono connesse con le capsule auricolari, e le loro estremit\u00e0 distali sono unite una all'altra alla sinfisi da tessuto mesodermico. Si portano avanti immediatamente al di sotto dei condili e quindi si piegano verso il basso, situandosi in un solco vicino al margine inferiore dell'osso. Davanti ai canini si inclinano verso l'alto a formare la sinfisi.\nL'ossificazione, di tipo \"mantellare\", ha luogo presso la membrana che ricopre la superficie esterna della parte terminale ventrale della cartilagine di Meckel, e ogni met\u00e0 dell'osso \u00e8 formata da un singolo centro che appare vicino al foro mentale attorno alla sesta settimana di vita fetale.\nEntro la decima settimana la porzione della cartilagine di Meckel che \u00e8 situata in basso e dietro all'incisivo \u00e8 circondata ed invasa dall'osso della membrana.\nPi\u00f9 tardi, compaiono nuclei accessori di cartilagine:\nQuesti nuclei accessori non posseggono centri di ossificazione separati, ma sono invasi dal circostante osso membranoso e ne sono inglobati. La porzione prossimale della cartilagine condiloidea permane presso l'inserzione della capsula articolare e scompare completamente entro i 30 anni di et\u00e0. Il bordo alveolare interno, solitamente descritto come se originasse da un centro di ossificazione differente, detto \"centro spleniale\", \u00e8 formato nella mandibola umana da una porzione sviluppatasi all'interno dalla massa principale dell'osso.\nAlla nascita l'osso consiste di due porzioni, unite da una sinfisi fibrosa, in cui l'ossificazione completa ha luogo tra il primo e il terzo anno di vita extrauterina.\nPatologie umane.\nUn quinto delle lesioni facciali comprende frattura della mandibola. Le fratture mandibolari sono spesso accompagnate da una \"frattura gemella\" controlaterale (ossia, dal lato opposto).\nLocalizzazione.\nLa mandibola pu\u00f2 essere slogata anteriormente e verso il basso (normalmente chiamata sublussazione della mandibola), ma molto raramente posteriormente.\nNegli altri animali.\nNei vertebrati, la \"mandibola\", o \"mascella inferiore\" \u00e8 un osso che va a costituire, assieme al teschio (o \"calvaria\"), il cranio.\nNei Sarcopterigi e negli antichi tetrapodi fossili, l'osso omologo alla mandibola dei mammiferi \u00e8 semplicemente la pi\u00f9 grande delle diverse ossa che costituiscono la mascella inferiore. In tali animali, tale osso \u00e8 detto \"osso dentale\", e forma il corpo della superficie esterna della mascella inferiore. Inferiormente \u00e8 bordato da una serie di \"ossa spleniali\", mentre l'angolo della mandibola \u00e8 costituito da un \"osso angolare\", situato pi\u00f9 in basso, e da un \"osso soprangolare\" appena sopra esso. La superficie interna della mascella inferiore \u00e8 fiancheggiata da un \"osso prearticolare\", mentre l'\"osso articolare\" forma l'articolazione con il teschio propriamente detto. Infine, un gruppo di tre sottili \"ossa coronoidi\" \u00e8 situato sopra l'osso prearticolare. Come il nome stesso sottintende, la maggior parte dei enti \u00e8 articolata al dentale, ma sono anche comunemente presenti dei denti sulle ossa coronoidi, e talvolta anche sul prearticolare.\nQuesto complessa struttura si \u00e8 semplificata a diversi gradi nella maggior parte dei vertebrati, dal momento che tali ossa o si sono fuse tra loro o sono scomparse del tutto. Nei teleostei sono stati mantenuti soltanto il dentale, l'articolare e l'angolare, mentre negli anfibi tuttora viventi, il dentale \u00e8 accompagnato soltanto dal prearticolare e, nelle salamandre, da uno dei coronoidi. La mandibola inferiore dei rettili possiede un solo osso coronoide e spleniale, ma mantiene tutte le altre ossa primitive, ad eccezione del prearticolare.\nMentre negli uccelli queste diverse ossa si sono fuse in un'unica struttura, nei mammiferi la maggior parte di essi \u00e8 scomparsa, lasciando spazio ad un dentale di dimensioni maggiori, che va a costituire da solo la mascella inferiore, la mandibola. Come risultato di questo processo evolutivo, la primitiva articolazione della mascella inferiore, tra l'osso articolare e le ossa quadrate, \u00e8 andata perduta, ed \u00e8 stata rimpiazzata con un'articolazione completamente nuova, tra la mandibola e l'osso temporale (articolazione temporomandibolare). Uno stadio intermedio di questo processo evolutivo pu\u00f2 essere visto in alcuni terapsidi, in cui entrambi i punti di articolazione sono presenti. Oltre al dentale, soltanto poche altre ossa della primitiva mascella inferiore permangono nei mammiferi: le antiche ossa articolari e quadrate sopravvivono come il martello e l'incudine dell'orecchio medio.\nInfine, nei pesci cartilaginei, come gli squali, nessuna delle ossa riscontrabili nella mascella inferiore degli altri vertebrati \u00e8 osservabile. Al posto di esse, la mascella inferiore di questi animali \u00e8 costituita da una struttura cartilaginea omologa alla cartilagine di Meckel degli altri gruppi. Questo rimane anche un elemento significativo nella mascella di alcuni pesci ossei primitivi, quali gli storioni."}
{"id": "728895", "revid": "729019", "url": "https://it.wikipedia.org/wiki?curid=728895", "title": "Metropolitana di Lilla", "text": "La metropolitana di Lilla (in francese \"M\u00e9tro de Lille\") \u00e8 il sistema di trasporto rapido ferroviario della citt\u00e0 di Lilla, in Francia, inaugurato il 25 aprile 1983. \u00c8 una metropolitana automatica, che utilizza il sistema VAL (trasporti). I treni sono larghi solo due metri e lunghi 26 (due carrozze unite), e sono a pneumatici. Ci sono 60 stazioni, che arrivano quasi fino al confine con il Belgio. Le banchine sono lunghe 52 metri, e ogni carrozza pu\u00f2 trasportare 156 passeggeri.\nStoria.\nLa costruzione \u00e8 iniziata nel 1978, e la prima linea fu inaugurata il 25 aprile 1983, tra le stazioni \"4 Cantons\" e \"R\u00e9publique\". L'anno successivo, il 2 maggio 1984 fu aperta l'intera Linea 1, lunga 13,5 km, 8,5 dei quali sotterranei. La metropolitana collega la stazione \"C.H.R. B Calmette\" a Lilla con \"4 Cantons\" a Villeneuve d'Ascq attraverso Gare Lille Flandres, con 18 stazioni. Oltre a Lille e Villeneuve d'Ascq la linea 1 attraversa anche Hellemmes. Ogni stazione possiede le porte scorrevoli di sicurezza tra la banchina e il treno.\nLa Linea 2 \u00e8 stata inaugurata il 3 aprile 1989, e raggiunse \"C.H. Dron\", presso il confine belga, il 27 ottobre 2000. La linea \u00e8 lunga 32\u00a0km con 41 stazioni.\nInformazioni.\nLa metropolitana effettua il servizio dalle 5:00 del mattino fino a mezzanotte, con treni ogni 1,5 - 4 minuti (1 minuto nelle ore di punta), e ogni 6 - 8 minuti la mattina presto e la sera. La domenica la frequenza va dai 4 ai 6 minuti. La tariffa singola costa 1,40 euro. Dal 2005 \u00e8 stato introdotto un nuovo tipo di biglietto, detto \"Zap\" del costo di 70 centesimi e valido solo per percorrere tre fermate di metropolitana (quattro se si comprende quella di partenza). Durante occasioni speciali il servizio pu\u00f2 essere prolungato di alcune ore dopo la mezzanotte, come durante la Festa della musica, o addirittura pu\u00f2 durare tutta la notte, come durante lo svolgimento della Braderie di Lilla. In tali occasioni sono proposti biglietti scontati per incentivare l'ingresso in citt\u00e0 con i mezzi e disincentivare l'uso dell'automobile."}
{"id": "728903", "revid": "48479", "url": "https://it.wikipedia.org/wiki?curid=728903", "title": "Svetovid", "text": ""}
{"id": "728905", "revid": "2204595", "url": "https://it.wikipedia.org/wiki?curid=728905", "title": "Abate di Tivoli", "text": "Si conoscono di lui unicamente tre sonetti, scritti in tenzone con Giacomo da Lentini, sulla natura dell'amore. Furono probabilmente composti a Tivoli nel 1241, anno in cui l'imperatore Federico II risiedette nella cittadina. Taluni ritengono che il suo vero nome fosse Gualtiero, \"laicus de urbe\" e fedele sostenitore di papa Innocenzo IV (che lo menziona in uno scritto del 1250 come suo \u00abdevoto\u00bb)."}
{"id": "728909", "revid": "48479", "url": "https://it.wikipedia.org/wiki?curid=728909", "title": "Jarylo", "text": ""}
{"id": "728910", "revid": "287204", "url": "https://it.wikipedia.org/wiki?curid=728910", "title": "Ken Noritomo Otani", "text": "Otani \u00e8 stato il primo giapponese ad insegnare il judo in Italia influenzando per almeno tre decenni lo sviluppo del Judo italiano.\nInizia a praticare Judo a 12 anni, conseguendo il 1\u00ba Dan a 15 ed arrivando al 5\u00ba Dan a soli 22 anni, grazie alla sua tecnica combattiva, sotto la guida di Hara Torahiko (8th dan) del Busen di Kyoto e Sumiyuki Kotani (10th dan) di Kobe. Raggiunse cos\u00ec il grado di \"Shihan\" (insegnante di alto grado).\nDurante la seconda guerra mondiale diventa capitano dell'Aviazione della Marina nipponica, e prender\u00e0 parte agli scontri aerei, abbattendo 28 aerei nemici. Il 20 aprile del 1953 giunge a Roma inviato dal Kodokan per far diffondere il judo. Il maestro Otani \u00e8 il primo insegnante giapponese di judo in Italia. Insegner\u00e0 principalmente al Judo Club Sakura, Kodokan Club di Roma e all'Accademia di P.S. di Nettuno, ma fu attivo anche in altre palestre. In seguito divenne anche allenatore federale della FIAP per il judo. Tra i suoi allievi Luigi Nistic\u00f2 e Bruno Carmeni.\nNel 1956 \u00e8 promosso 6\u00ba dan, nel 2000 \u00e8 promosso 9\u00ba dan.\nOtani era laureato in Economia e commercio e in Storia dell'Arte presso l'Universit\u00e0 Waseda a Tokyo, ed era un valente scultore essendo stato allievo dell'Accademia delle Belle Arti di Roma. Le sue opere scultoree sono presenti sia in Giappone che in Italia."}
{"id": "728912", "revid": "767487", "url": "https://it.wikipedia.org/wiki?curid=728912", "title": "Mio fratello \u00e8 figlio unico (film)", "text": "Mio fratello \u00e8 figlio unico \u00e8 un film del 2007 diretto da Daniele Luchetti, ispirato al libro di Antonio Pennacchi \"Il fasciocomunista\". Lo scrittore, per\u00f2, si \u00e8 dissociato dal film, sostenendo che soprattutto nella seconda parte siano state tradite le sue reali intenzioni.\nIl film, girato a Latina (LT), Borgo Segezia, Borgo Cervaro (Foggia) e Torino, uscito nelle sale italiane il 20 aprile 2007, ha partecipato con successo alla sezione Un Certain Regard del Festival di Cannes 2007.\nIl film trae il titolo dall'omonima canzone di Rino Gaetano.\nTrama.\n1962: Accio, dodicenne, entra in seminario. Il sogno da bambino \u00e8 quello di aiutare gli \"ultimi\". Accio, dopo essersi masturbato a letto guardando una fotografia di Marisa Allasio, capisce che il seminario non \u00e8 la sua vita, e torna a Latina. Iniziano i primi contrasti con la famiglia. Fa amicizia con il venditore ambulante di tovaglie del quartiere, Mario, che lo fa avvicinare al fascismo. Accio, che non \u00e8 molto pi\u00f9 che un ragazzino ribelle, si iscrive al Movimento Sociale Italiano. Suo fratello maggiore, Manrico, \u00e8 sempre occupato nelle battaglie degli operai. Lavora in fabbrica, fa parte della sezione comunista e organizza scioperi, occupazioni e manifestazioni, spesso scontrandosi con Accio e i suoi amici di partito. Manrico ha una relazione con una sua compagna, Francesca. Con questa Accio instaura un rapporto di amicizia.\nLa fede nel fascismo di Accio vacilla quando blocca Mario e gli altri suoi \"amici\", decisi a bruciare l'auto di Manrico e decide di strappare la sua tessera di partito. La rottura definitiva avviene in occasione di un concerto organizzato dal Movimento Comunista Rivoluzionario al quale Accio partecipa perch\u00e9 si esibisce la sorella, durante il quale irrompe un gruppo di fascisti. I rapporti tra Manrico e Accio per\u00f2 si interrompono quando quest'ultimo assiste alla morte di Mario, in realt\u00e0 vittima di un attacco cardiaco e sulla cui morte nessuno indaga. Accio tuttavia scappa. Dopo un anno passato presso una famiglia piemontese amica di Manrico, Francesca passa a prendere Accio, chiedendogli di aiutarla ad accudire il figlioletto avuto da lei e Manrico, Amedeo, che il padre non visita da due anni. Accio si rifiuta e per pi\u00f9 di due anni di suo fratello e di Francesca non sa nulla.\nUn giorno Manrico chiama il fratello, chiedendogli di portargli a Torino i soldi che trover\u00e0 nascosti nell'armadio, probabilmente gli stessi soldi rapinati anni prima sparando al suo datore di lavoro. Arrivato a Torino, Accio chiama Francesca che per\u00f2 riattacca immediatamente il telefono, ma \u00e8 troppo tardi perch\u00e9 la linea \u00e8 infatti intercettata dalla polizia, in cerca di Manrico. Dopo un breve inseguimento, Manrico viene ucciso da due poliziotti, e Francesca viene arrestata per complicit\u00e0.\nAccio torna a Latina con il piccolo Amedeo. Una notte Accio si introduce nel municipio alla ricerca del fascicolo con le persone assegnatarie delle case popolari. Accio chiama tutti gli assegnatari, compresa la sua famiglia, e li incita all'occupazione delle nuove case."}
{"id": "728916", "revid": "1543377", "url": "https://it.wikipedia.org/wiki?curid=728916", "title": "Expedition 1", "text": "LExpedition 1 \u00e8 stato il primo equipaggio della Stazione Spaziale Internazionale (ISS). Composto da tre astronauti, vi \u00e8 rimasta a bordo per 136 giorni, da novembre del 2000 a marzo dell'anno successivo. Ha rappresentato l'inizio di una presenza umana ininterrotta sulla stazione. Expedition 2, anch'essa con tre membri dell'equipaggio, \u00e8 iniziata subito dopo.\nL'inizio ufficiale della Expedition si \u00e8 avuto quando l'equipaggio ha attraccato alla stazione il 2 novembre 2000, a bordo della navicella spaziale russa Sojuz TM-31, che era decollata due giorni prima. Durante la missione, l'equipaggio di Expedition 1 ha attivato diversi sistemi di bordo della ISS, installato attrezzature e ospitato tre equipaggi in visita dello Space Shuttle e realizzato due agganci con il veicolo di rifornimento, privo di equipaggio, Progress. La missione \u00e8 stata dichiarata un successo.\nLe tre navette spaziali in visita portarono attrezzature, forniture e componenti fondamentali per la stazione spaziale. La prima di queste, STS-97, si agganci\u00f2 nei primi giorni del 2000 e consegn\u00f2 la prima coppia dei grandi pannelli fotovoltaici che andranno a costituire l\"Integrated Truss Structure\", aumentando l'alimentazione della stazione di cinque volte. La seconda missione degli Shuttle in visita \u00e8 stata la STS-98 che la raggiunse a met\u00e0 febbraio del 2001, portando il modulo di ricerca \"Destiny\". Grazie a questo nuovo modulo, la massa complessiva della stazione super\u00f2 per la prima volta quella della \"Mir\". Verso la met\u00e0 di marzo 2001 la stazione venne visitata dalla missione STS-102, il cui scopo principale era quello di scambiare l'equipaggio dell'Expedition 1 con quello di Expedition 2. Expedition 1 termin\u00f2 ufficialmente quando il \"Discovery\" si sganci\u00f2 dalla stazione il 18 marzo 2001.\nL'equipaggio dell'Expedition 1 era composto da un comandante statunitense e da due ingegneri di volo russi. Il comandante, William Shepherd, era gi\u00e0 stato nello spazio tre volte, sempre in missioni Shuttle della durata massima di una settimana. Entrambi i russi, Yuri Gidzenko e Sergei Krikalev, vantavano precedenti voli spaziali di lunga durata sulla \"Mir\"; in particolar modo Krikalev aveva trascorso pi\u00f9 di un anno completo nello spazio.\nEquipaggio.\nIl comandante, William Shepherd, era un ex Navy SEAL, i cui precedenti come astronauta erano esclusivamente inerenti alle missioni dello Space Shuttle e, all'inizio della missione, il suo tempo totale nello spazio era di circa due settimane. L'Agenzia Spaziale Russa aveva sollevato alcune perplessit\u00e0 riguardo alla scelta di Shepherd come comandante a causa della sua mancanza di esperienza in missioni a lunga durata. L'ingegnere di volo Sergei Krikalev aveva trascorso pi\u00f9 di un anno in orbita, per lo pi\u00f9 sulla \"Mir\", e sarebbe stata la prima persona a visitare l'ISS per due volte; infatti nel 1998 era stato uno dei primi ad accedere al modulo \"Zarya\" (il primo componente della stazione spaziale) durante la missione STS-88. Yuri Gidzenko venne designato come comandante e pilota della missione Soyuz che li avrebbe condotti, in un viaggio di due giorni, verso la stazione. Vantava l'esperienza di un volo spaziale precedente in cui aveva soggiornato 180 giorni a bordo della \"Mir\".\nShepherd \u00e8 stato il secondo astronauta statunitense ad andare in orbita grazie ad un veicolo spaziale russo, dopo Norman Thagard che raggiunse la \"Mir\" sulla Sojuz TM-21 nel 1995.\nSituazione.\nIl primo componente della stazione spaziale internazionale (ISS) \u00e8 stato il modulo \"Zarya\", messo in orbita terrestre bassa grazie ad un lancio senza equipaggio avvenuto nel novembre 1998. In seguito vennero effettuati cinque voli con equipaggio dello Space Shuttle e due voli russi privi di equipaggio per l'ISS con cui vennero installati grandi moduli, come i moduli pressurizzati \"Unity\" e \"Zvezda\", e il primo pezzo della \"Integrated Truss Structure\". Prima di Expedition 1, Krikalev prevedeva che la ISS sarebbe stata molto simile alla sua esperienza a bordo della \"Mir\", dieci anni prima, per via delle somiglianze fisiche dei componenti delle stazioni.\nIl lancio dell'equipaggio di Expedition 1 \u00e8 avvenuto una settimana prima delle elezioni presidenziali negli Stati Uniti, ci\u00f2 comport\u00f2 una scarsa attenzione da parte dei mass media statunitensi. Al momento della missione, era previsto che la stazione sarebbe stata completata nel 2006 e abitata almeno fino al 2015. A causa di diversi ritardi, tra cui le conseguenze dovute al disastro dello Space Shuttle Columbia, la stazione \u00e8 stata completata solo alla fine del 2011, grazie alla missione STS-134.\nRiassunto missione.\nL'equipaggio soggiorn\u00f2 a bordo della Stazione Spaziale Internazionale per quattro mesi e mezzo, dai primi di novembre 2000 a met\u00e0 marzo 2001. I principali avvenimenti accaduti in questo periodo comprendono le tre visite dello Space Shuttle, che si sono verificate all'inizio di dicembre, a met\u00e0 febbraio e alla fine della missione a marzo.\nLancio e \"docking\".\nI tre membri dell'equipaggio di Expedition 1 sono decollati con successo il 31 ottobre 2000, alle 07:52 UTC, grazie al razzo vettore Sojuz-U su di un veicolo spaziale Soyuz TM-31. Il decollo \u00e8 avvenuto dal cosmodromo di Baikonur, in Kazakistan, dalla rampa di lancio Gagarin, da cui il primo uomo a volare nello spazio, Yuri Gagarin, decoll\u00f2 nel 1961. Dopo 33 orbite intorno alla Terra e una serie di manovre di \"rendezvous\" eseguite da Gidzenko, hanno agganciato la capsula Soyuz al modulo \"Zvezda\" il 2 novembre 2000, alle 09:21 UTC. Novanta minuti dopo l'attracco, Shepherd ha aperto il portello di \"Zvezda\" e i membri dell'equipaggio sono entrati nella stazione.\nPrimo mese.\nDurante le loro prime settimane a bordo, i membri dell'equipaggio di Expedition 1 si sono occupati di attivare sistemi critici di supporto vitale e i computer di controllo, cos\u00ec come di stoccare i rifornimenti lasciati nelle precedenti missioni di rifornimento. In questo momento la stazione non possedeva abbastanza energia elettrica per riscaldare tutti e tre i moduli pressurizzati, quindi \"Unity\" venne lasciato inutilizzato e non riscaldato. Negli ultimi due anni, il modulo \"Unity\" era stato usato dai controllori di volo statunitensi per gestire i sistemi della ISS e recuperare i dati della stazione.\nLa navetta spaziale priva di equipaggio russa Progress M1-4, dedicata ai rifornimenti, si \u00e8 agganciata alla stazione il 18 novembre. Il sistema di \"docking\" automatico del veicolo spaziale non ha funzionato rendendo perci\u00f2 necessario un attracco manuale controllato da Gidzenko utilizzando il sistema di docking TORU. Anche se i \"rendezvous\" manuali sono considerati procedure di routine, ci\u00f2 ha causato qualche preoccupazione tra i controllori di volo in quanto un tentativo avvenuto nel 1997 ha provocato una collisione con la stazione spaziale \"Mir\", causando danni significativi.\nDurante il primo mese gli astronauti hanno svolto un pesante carico di lavoro, tanto che Shepherd ha dichiarato ai giornalisti in un'intervista spazio-terra: \"Per me, la sfida pi\u00f9 grande \u00e8 quella di mettere insieme 30 ore di lavoro in una giornata lavorativa di 18 ore\". Alcuni dei primi compiti hanno richiesto pi\u00f9 tempo del previsto. Ad esempio, l'attivazione di un sistema per scaldare gli alimenti, nella cucina di \"Zvezda\" era stata programmata per impiegare 30 minuti ma in realt\u00e0 per gli astronauti ci vollero un giorno e mezzo per accenderlo.\nSTS-97.\nIl 2 dicembre 2000, lo \"Space Shuttle Endeavour\" si \u00e8 agganciato alla ISS nel corso della missione STS-97, portando sulla stazione, seppur temporaneamente, altri quattro statunitensi e un canadese. La navetta trasport\u00f2 anche la prima coppia di array fotovoltaici al fine di ottenere maggiore elettricit\u00e0, un fattore cruciale per l'ulteriore sviluppo della stazione. Complessivamente, STS-97 ha portato 17 tonnellate di attrezzature sulla ISS, che comprendeva anche travi metalliche espandibili, batterie, elettronica ed apparecchiature di raffreddamento.\nTre passeggiate spaziali sono state condotte dall'equipaggio di STS-97 che vennero completate prima di aprire il portello tra la navetta e la stazione. L'8 dicembre, il portello tra i due veicoli orbitanti venne aperto e i due equipaggi poterono entrare in contatto per la prima volta. L'equipaggio di Expedition 1 ha colto l'occasione per lasciare la stazione e visitare l'interno della navetta spaziale, una decisione ritenuta utile per migliorare il loro benessere psicologico.\nProgress M1-4\nPrima che l\"Endeavour\" si agganciasse alla stazione, il veicolo russo Progress M1-4 per il rifornimento, arrivato a met\u00e0 novembre, venne sganciato per fare spazio allo Shuttle. Durante tutta la permanenza di STS-97, la Progress rimase parcheggiata in orbita a circa un chilometro e mezzo di distanza dalla stazione. Dopo la partenza dello Shuttle, Gidzengo riagganci\u00f2 manualmente la navetta cargo in quanto il sistema automatico non aveva funzionato al primo aggancio nel mese di novembre. L'equipaggio ha trascorso gran parte della settimana successiva a scaricare la Progress.\nNatale e Capodanno\nIl giorno di Natale, l'equipaggio di Expedition 1 godette di una giornata di vacanza. Aprirono i regali consegnati dall\"Endeavour\" e dalla navetta \"Progress\". Inoltre, ebbero occasione di alternarsi per parlare con le proprie famiglie. Nei giorni seguenti fecero diversi \"downlink\" di video per alcune con stazioni televisive russe. L'equipaggio pot\u00e9 anche beneficiare di un tranquillo primo giorno dell'anno. Prendendo ispirazione da una tradizione navale, Shepherd scrisse sul registro della stazione una poesia per il nuovo anno, a nome di tutto l'equipaggio.\nSTS-98.\nIl 9 febbraio 2001, lo Space Shuttle Atlantis si \u00e8 agganciato all'ISS, portando temporaneamente i cinque i membri dell'equipaggio statunitense di STS-98 sulla stazione. La missione era originariamente prevista per svolgersi a met\u00e0 gennaio, ma venne posticipata a causa delle preoccupazioni della NASA riguardanti alcuni cavi degli Shuttle. Questa missione portava con se il laboratorio \"Destiny\" costruito negli Stati Uniti e con una massa di 16 tonnellate. Il modulo venne installato alla stazione grazie all'uso del braccio robotico \"canadarm\" della navetta, controllato da Marsha Ivins. Gli astronauti Thomas Jones e Robert Curbeam contribuirono nel lavoro grazie a passeggiate spaziale. Il modulo \"Destiny\" era costato 1,4 miliardi di dollari ed era destinato principalmente per la ricerca scientifica. Durante l'attivit\u00e0 extraveicolare una fuoriuscita di refrigerante di ammoniaca caus\u00f2 i timori di una contaminazione che, tuttavia, venne scongiurata.. Le altre due passeggiate spaziali proseguirono senza alcun problema."}
{"id": "728919", "revid": "110157", "url": "https://it.wikipedia.org/wiki?curid=728919", "title": "Gabry Ponte (album)", "text": "Gabry Ponte \u00e8 il primo album dell'omonimo DJ italiano, pubblicato nel 2002.\nL'album, uscito ad un anno dal primo singolo da solista del DJ torinese, fu disco d'oro dopo una sola settimana nei negozi e consacr\u00f2, grazie alle hit come \"The Man in the Moon\", \"Geordie\", \"Time to Rock\", il successo nazionale ed europeo di Gabry Ponte.\nAll'album hanno collaborato anche i due compagni degli Eiffel 65 (Gianfranco Randone e Maurizio Lobina) e il dj Roberto Molinaro, da sempre al fianco di Gabry Ponte nella sua carriera di produttore."}
{"id": "728922", "revid": "125896817", "url": "https://it.wikipedia.org/wiki?curid=728922", "title": "Gabriele Tinti", "text": "Biografia.\nCominci\u00f2 presto a lavorare nel cinema e si specializz\u00f2 in film di genere brillante, talvolta accanto a Tot\u00f2 (\"Il coraggio\", 1955; \"La banda degli onesti\", 1956; \"Tot\u00f2 lascia o raddoppia?\", 1956), provandosi negli anni della maturit\u00e0 anche in ruoli drammatici. Tra le sue varie esperienze in produzioni straniere, si segnalano le partecipazioni ai film \"Il volo della Fenice\" (1966) e \"Quando muore una stella\" (1968), entrambi diretti da Robert Aldrich, e \"4 per Cordoba\" (1970) di Paul Wendkos. Fu marito di due colleghe, dapprima Norma Bengell e poi Laura Gemser, con la quale gir\u00f2 tutti i film della saga di \"Emanuelle nera\". \nMor\u00ec a Roma sul finire del 1991 per un arresto cardiaco. Riposa nel cimitero di Molinella, suo paese natale, accanto alla tomba del padre."}
{"id": "728923", "revid": "1347902", "url": "https://it.wikipedia.org/wiki?curid=728923", "title": "Expedition 2", "text": "L'Expedition 2 \u00e8 stato il secondo equipaggio della Stazione Spaziale Internazionale.\nParametri della missione.\n&lt;br&gt;\nObiettivi della missione.\nIl secondo equipaggio arriv\u00f2 sulla Stazione Spaziale nel marzo 2001, dopo essere stata trasportata dallo shuttle Discovery nel corso della missione STS-102, cominciata l'8 marzo 2001. Cominciarono ufficialmente la loro permanenza di quattro mesi sulla Stazione il 18 marzo 2001, e ritornarono a Terra con la missione STS-105 il 22 agosto 2001 dopo aver trascorso 163 giorni sulla Stazione Spaziale e 167 nello spazio."}
{"id": "728925", "revid": "2096950", "url": "https://it.wikipedia.org/wiki?curid=728925", "title": "Markette - Tutto fa brodo in TV", "text": "Markette - Tutto fa brodo in TV \u00e8 stato un programma televisivo italiano andato in onda su LA7 dal 2004 al 2008.\nIl programma.\nOgni puntata si apre con la dedica a un personaggio dello spettacolo o della politica che si \u00e8 fatto notare di recente per un episodio o una frase.\nTra i momenti pi\u00f9 apprezzati, gli irriverenti tarocchi di Costantino della Gherardesca (gi\u00e0 presente nel cast dei due precedenti programmi di Chiambretti, \"Prontochiambretti\" e \"Chiambretti c'\u00e8\") nei panni della Maga Maghella e la Posta del cuore di Sabina Negri, ex moglie di Roberto Calderoli.\nIl programma veniva trasmesso in genere nelle stagioni autunnale e primaverile, dal marted\u00ec al gioved\u00ec in terza serata, registrato alcune ore prima della messa in onda. Successivamente, il venerd\u00ec, in una collocazione oraria simile, \u00e8 stato trasmesso un collage delle puntate del passato, chiamato \"Markette Doppio Brodo\". Quella che \u00e8 andata in onda dal gennaio al maggio 2008 \u00e8 stata l'ultima stagione del programma, ma nell'ultima puntata Chiambretti ha lasciato intendere che potrebbe trattarsi di un \"arrivederci\" e non di un \"addio\".\nDalle ultime due edizioni \u00e8 stata anche ricavata una versione radiofonica del programma, con la regia di Arturo Villone, trasmessa nelle stagioni 2007 e 2008 da Radio Monte Carlo.\nLa sigla del programma \u00e8 \"Going back to my roots\", rifacimento del grande classico di Lamont Dozier, eseguito dalla Relight Orchestra.\nCast.\nOpinionista fissa era anche un'anziana signora, Isabella, a cui Chiambretti si rivolgeva con l'appellativo \"nonnina\" o \"regina madre\".\nTroupe tecnica.\nLa trasmissione \u00e8 stata realizzata integralmente nel centro di produzione TV Cinevideostudio di Via G. Belli, Milano."}
{"id": "728931", "revid": "104485", "url": "https://it.wikipedia.org/wiki?curid=728931", "title": "Donazione (diritto)", "text": "La donazione \u00e8 il negozio giuridico col quale una parte, il donante, intenzionalmente arricchisce l'altra, il donatario, disponendo di un proprio diritto - o obbligandosi a disporne - senza conseguire un corrispettivo.\nNozione e struttura.\nAi sensi dell'art. 769 del codice civile, la donazione \u00e8 un contratto: infatti per il suo perfezionamento serve l'incontro delle dichiarazioni di entrambe le parti. Il codice del 1865 definiva la donazione come atto unilaterale e la accostava pertanto al testamento.\nDa un lato troviamo la manifestazione di volont\u00e0 di una parte di arricchire l'altra parte senza corrispettivo, dall'altro lato troviamo la volont\u00e0 del donatario di accettare l'arricchimento; trova qui piena applicazione la regola secondo cui \"invito beneficium non datur\", in origine posta a presidio di una assoluta intangibilit\u00e0 della sfera giuridica di ogni individuo e ora - nell'attuale ordinamento - rilevante solo nei limiti in cui il beneficio non rechi oneri o obblighi con s\u00e9 (si pensi alla donazione di un edificio e ai connessi oneri di manutenzione).\nSecondo alcune tesi, pur essendo la donazione un contratto, \u00e8 inammissibile un preliminare di donazione, vista la sua spontaneit\u00e0, infatti sarebbe esclusa da un contratto volto a creare l'obbligo di concludere una donazione.\nA ci\u00f2 si \u00e8 obiettato che la spontaneit\u00e0 dell'attribuzione verrebbe anticipata dal contratto preliminare, non per questo elisa, s\u00ec che la sequenza preliminare di donazione/atto definitivo di attribuzione continuerebbe a soddisfare i requisiti di cui all'art. 769 C.C.\nEguale contrasto accompagna la sorte della promessa di donazione.\nInoltre, non rientra nella categoria delle \"donazioni\" il negozio di dotazione delle fondazioni, costituito per atto \"inter vivos\".\nFunzione (causa) della donazione.\nIl contratto di donazione sorge allo scopo di arricchire un altro soggetto: quindi elementi della donazione sono lo spirito di liberalit\u00e0 e l'arricchimento.\nLo spirito di liberalit\u00e0 \"(animus donandi)\" \u00e8, secondo la dottrina maggioritaria, la causa del contratto, la quale, anche per la donazione, va distinta dai motivi, i quali per regola generale restano al di fuori della convenzione. Arduo \u00e8, invece, definire siffatto spirito di liberalit\u00e0 in quanto la dottrina e la giurisprudenza, pur condividendo la tesi che in esso risieda la causa del negozio in parola, offrono di esso molteplici descrizioni. In via generale per spirito di liberalit\u00e0 pu\u00f2 intendersi l'intento \"altruistico\" di beneficiare il donatario. Di ci\u00f2 un'eco negli atti notarili, soprattutto di qualche decennio or sono, ove il donatario dichiara di accettare \"con animo grato\", quale volont\u00e0 correlata all'intento altruistico del donante.\nAltre tesi, di tipo oggettivistico, ritengono invece che la funzione della donazione consista unicamente nell'attribuire un proprio bene ad altri senza conseguire un corrispettivo. Lo spirito di liberalit\u00e0, preteso dall'art. 769 C.C., non atterrebbe alla causa del negozio, ma servirebbe solo a colorare l'intenzionalit\u00e0 dell'attribuzione non bilanciata economicamente dal corrispettivo.\n\u00c8 donazione anche l'arricchimento remuneratorio, cio\u00e8 quello fatto per riconoscenza, a fronte dei meriti del donatario o per speciale remunerazione (art. 770 C.C.).\nA differenza di quella ordinaria, la donazione remuneratoria \u00e8 irrevocabile e non obbliga il donatario a prestare gli alimenti al donante; comporta invece, a carico del donatario, la garanzia dei vizi per l'evizione.\nNon \u00e8 donazione la liberalit\u00e0 attuata in considerazione dei servizi resi al donatario, se non eccede i limiti di una stretta proporzionalit\u00e0, n\u00e9 la liberalit\u00e0 d'uso.\nL'arricchimento.\nL'arricchimento \u00e8 l'incremento del patrimonio del donatario e, come visto, si pu\u00f2 realizzare disponendo a favore di questi di un diritto oppure obbligandosi a una prestazione di dare (cosiddetta donazione obbligatoria).\nSi discute se tale nozione debba essere intesa in senso economico, oppure esclusivamente giuridico, quale attribuzione di un diritto. Accogliendo la prima tesi, maggioritaria, ne deriva che, in ordine alla donazione modale, il modus non pu\u00f2, al momento del perfezionamento dell'atto, essere di valore tale da depauperare per intero il valore della donazione.\nLa donazione \u00e8 un contratto animato da spirito di liberalit\u00e0. \u00c8 infatti necessario che il donante si privi di un proprio bene (depauperamento) in favore dell'arricchimento del donatario (ossia del soggetto a favore del quale \u00e8 fatta la donazione).\nSi distingue dalla donazione il contratto a titolo gratuito, dove l'assenza di corrispettivo non equivale a spirito di liberalit\u00e0. Classico esempio di contratto a titolo gratuito \u00e8 quello concluso dal giovane violinista che si esibisce gratuitamente per uno spettacolo, al fine di farsi pubblicit\u00e0. Il cosiddetto ritorno pubblicitario rappresenta infatti un valido interesse patrimoniale che giustifica causalmente il contratto a titolo gratuito. Al contrario, nella donazione non sussiste alcun interesse patrimoniale del donante.\nDonazione indiretta.\nLo scopo di arricchire una persona si pu\u00f2 raggiungere anche indirettamente, avvalendosi di atti che hanno una causa diversa.\nIn tali casi si parla spesso di donazione indiretta: il caso pi\u00f9 frequente \u00e8 quello della vendita di una cosa a un prezzo inferiore al suo valore (\"negotium mixtum cum donatione\"): tali negozi attuano sia la causa di scambio, sia quella donativa.\nRientrano tra le donazioni indirette anche i seguenti casi: il pagamento di un debito altrui (il genitore che paga un debito del figlio), la remissione del debito (il creditore cancella un debito al suo debitore), il procurare l'acquisto di un bene a un terzo o, intervenendo all'atto di acquisto per pagare il relativo prezzo, o fornendo al terzo il denaro necessario per l'acquisto, o apponendo al contratto di acquisto una clausola che comporti l'intestazione del bene a favore del terzo che si intende beneficiare (contratto a favore del terzo).\nOltre alla sproporzione oggettiva fra le due prestazioni, serve che questa sproporzione sia voluta dalla parte che la subisce, allo scopo di dar vita a una liberalit\u00e0. Questo fine \u00e8 necessario che sia noto alla controparte.\nLa donazione indiretta non soggiace a tutte le norme in tema di donazione, ma soltanto ad alcune, soprattutto quelle in tema di riduzione e collazione.\nNon necessita della forma pubblica.\nPer una parte della dottrina, la donazione indiretta rientra fra i negozi indiretti. Va in ogni caso distinta dalla donazione simulata:\nRequisiti e disciplina.\nLa \"capacit\u00e0 di donare\" \u00e8 regolata dai principi generali: non possono donare i minori, gli interdetti, gli inabilitati, gli incapaci naturali.\nParziale eccezione \u00e8 prevista per le donazioni obnuziali (ovvero, quelle fatte a causa di matrimonio): sono valide se fatte con l'assistenza di chi esercita la potest\u00e0 (o la tutela o la curatela) le donazioni fatte nel contratto di matrimonio dal minore o dall'inabilitato.\nLe persone giuridiche possono donare se cos\u00ec \u00e8 previsto nello statuto o nell'atto costitutivo, e nei limiti di tali discipline.\nLa donazione \u00e8 un atto personale del donante: perci\u00f2, la scelta del donatario o dell'oggetto della donazione deve essere frutto dell\"esclusiva volont\u00e0 del donante\", quindi non \u00e8 una decisione che pu\u00f2 essere rimessa al rappresentante. Perci\u00f2, \u00e8 nullo il mandato a donare quando attribuisce ad altri proprio la facolt\u00e0 di operare le anzidette scelte (articolo 778). \u00c8 invece possibile rimettere al mandatario la scelta fra determinate categorie di persone o la scelta dell'oggetto della donazione fra pi\u00f9 cose comunque indicate dal donante. In questi casi, dato che la donazione richiede la forma per atto pubblico, visto l'articolo 1392 in tema di forma della procura, la stessa forma sar\u00e0 richiesta anche per la procura a donare.\nCirca la \"capacit\u00e0 di ricevere per donazione\", c'\u00e8 parallelismo con la normativa a tal riguardo adottata per il testamento.\nCos\u00ec, il figlio di una persona vivente al tempo della donazione, anche se ancora non concepito, pu\u00f2 ricevere; analogamente, possono ricevere le persone giuridiche (al riguardo non \u00e8 pi\u00f9 richiesta l'autorizzazione amministrativa all'accettazione, essendo stato abrogato l'articolo 17 del Codice civile). Si pu\u00f2 donare anche a favore di un ente non riconosciuto, senza che l'efficacia della donazione sia pi\u00f9 subordinata alla richiesta di riconoscimento (sono stati abrogati, infatti, gli articoli 600 e 786 c.c.).\n\u00c8 ammessa la donazione a favore di figli naturali non riconoscibili e, dopo l'intervento della Corte Costituzionale che ha giudicato illegittimo l'articolo 781, sono ammissibili anche le donazioni tra coniugi. Non \u00e8 invece ammessa la donazione a favore del tutore (o del protutore) dell'incapace.\nOggetto della donazione.\nL'oggetto della donazione non pu\u00f2 essere un bene futuro (art. 771 c.c.), mentre pu\u00f2 essere costituito da tutti i beni presenti nel patrimonio (infatti, l'obbligo del donatario di prestare gli alimenti al donante supplisce adeguatamente lo stato di bisogno in cui quest'ultimo viene a trovarsi). In quest'ultima ipotesi (donazione universale) si fa riferimento ai singoli beni che compongono il patrimonio, essendo esclusa l'indeterminatezza dell'oggetto della donazione. Per quanto riguarda la donazione dell'azienda, invece, si deve fare riferimento, ai fini della determinazione dell'oggetto della donazione, non solo al valore dei beni che compongono l'azienda, bens\u00ec anche al valore dell'avviamento; l'azienda non \u00e8 infatti concepibile come semplice insieme dei beni attraverso i quali l'imprenditore esercita l'impresa: questo insieme non sarebbe \"azienda\" se non si tenesse conto della sua potenzialit\u00e0 produttiva, peraltro connessa alle qualit\u00e0 personali dell'imprenditore.\nNon \u00e8 ammissibile, dato il divieto di donare beni futuri, la donazione di beni altrui. Secondo Andrea Torrente, la donazione di bene altrui, sebbene sia nulla per mancanza di un elemento essenziale del contratto, costituisce comunque titolo astrattamente idoneo a trasferire la propriet\u00e0 (di beni mobili) ai sensi dell'art. 1153 c.c.\nSe oggetto della donazione \u00e8 una universalit\u00e0 patrimoniale, non si applica il divieto dell'art. 771 c.c. ai beni che si aggiungono all'universalit\u00e0 successivamente al perfezionamento del contratto di donazione, dal momento che questi beni rientrano nel concetto di unit\u00e0 funzionale o ideologica che \u00e8 appunto tipico dell'universalit\u00e0.\nSe un contratto di donazione ha ad oggetto sia beni presenti sia beni futuri, la donazione \u00e8 nulla soltanto rispetto a questi ultimi.\nLa forma della donazione.\nCirca la forma, la donazione richiede sempre l'atto pubblico a pena di nullit\u00e0 (art. 782 c.c.), sia quando ha per oggetto immobili sia mobili, alla presenza di due testimoni: la \"ratio\" \u00e8 far riflettere il donante sulla gravit\u00e0 della scelta che compie (tanto \u00e8 vero che questa forma solenne non \u00e8 richiesta per le donazioni di modico valore aventi ad oggetto beni mobili o immobili specifici*. La modicit\u00e0 del bene, va valutata anche in base alle condizioni economiche del donante).\nQuando la donazione ha per oggetto beni mobili, l'atto deve contenere la specificazione del loro valore. Il valore dei beni mobili pu\u00f2 risultare anche da nota a parte, purch\u00e9 sottoscritta dalle parti e dal notaio. Non \u00e8 necessaria l'indicazione di eventuali pertinenze incluse nella donazione.\nSe oggetto della donazione \u00e8 una universitas, secondo la dottrina maggioritaria \u00e8 sufficiente indicarne il valore complessivo.\nSe oggetto della donazione \u00e8 l'azienda, posta la rilevanza dell'avviamento, la specificazione dei beni che la compongono appare superflua: secondo Andrea Torrente conviene infatti specificare complessivamente il valore dell'azienda, incluso il valore di avviamento.\nAnche gli elementi accidentali devono risultare dall'atto pubblico.\nLa donazione pu\u00f2 avere per oggetto la nuda propriet\u00e0 con riserva di usufrutto a vantaggio del donante.\nLa legge notarile impone la presenza di due testimoni; se l'accettazione della donazione non avviene contestualmente alla formulazione dell'offerta, deve pervenire al donante nelle forme della notificazione previste dal codice di procedura civile. Non \u00e8 prevista la presenza dei testimoni per l'accettazione, se questa non \u00e8 contestuale alla formulazione dell'offerta.\nLa donazione si perfeziona con l'accettazione. Fino al perfezionamento, \u00e8 ammessa la revoca dell'offerta; \u00e8 altres\u00ec ammessa la revoca tempestiva dell'accettazione, che costituisce certamente un atto recettizio. \u00c8 ammessa l'irrevocabilit\u00e0 convenzionale dell'offerta.\nDonazione per valore modesto.\nLa donazione di beni di modico valore (donazione manuale) \u00e8 valida anche se manca l'atto pubblico (art.783 c.c.): in questa ipotesi, infatti, la donazione si perfeziona con la effettiva tradizione del bene.\nFuori del caso di dolo del donante, la dottrina si \u00e8 posta la questione circa la tutela dell'affidamento del donatario con riferimento alla buona fede del donante: secondo Andrea Torrente, posto che la donazione, anche se modale, non \u00e8 un contratto a prestazioni corrispettive, il donatario non ha alcun interesse negativo alla stipula del contratto in quanto non \u00e8 tenuto ad attivit\u00e0 esecutive anticipate. Ne consegue l'impossibilit\u00e0 di configurare una colpa in contraendo a carico del donante.\nLa legge in questo caso, non specifica chiaramente quale sia il valore considerato modesto, in quanto lo stesso varia a seconda delle disponibilit\u00e0 del donatore e del destinatario del bene.\nElementi accidentali del contratto.\nLa donazione pu\u00f2 essere sottoposta a condizione. La condizione pu\u00f2 essere sospensiva o risolutiva. Esempio di donazione sottoposta a condizione sospensiva \u00e8 la donazione obnuziale.\nAltra condizione che pu\u00f2 afferire alla donazione \u00e8 quella di reversibilit\u00e0: \u00e8 una condizione risolutiva, con la quale si stabilisce che i beni tornino al donante se il donatario o i suoi discendenti muoiano prima del donante. Il patto di reversibilit\u00e0 (art. 791 c.c.) deve risultare dal contratto e deve riguardare solamente il donante: il patto di reversibilit\u00e0 a favore di un terzo si considera non a posto. Se si verifica la condizione risolutiva di cui al patto di reversibilit\u00e0, i beni oggetto di donazione devono tornare al donante con l'eccezione dei beni acquistati a titolo originario (cio\u00e8 per usucapione).\nLa donazione obnuziale.\nSottoposta a condizione sospensiva mista \u00e8 la donazione fatta con riguardo a un futuro matrimonio (obnuziale, art. 785 c.c.). In tal caso, poi, la donazione non \u00e8 un contratto ma un atto unilaterale, quindi non \u00e8 necessaria l'accettazione del donatario. La condizione \u00e8 la celebrazione del matrimonio: la nullit\u00e0 del matrimonio fa cessare gli effetti della donazione con efficacia retroattiva (la separazione personale e il divorzio sono dunque irrilevanti, bens\u00ec rileva solo l'annullamento, ex art. 785, comma 2), eccezion fatta per il matrimonio putativo (lo scopo dell'eccezione \u00e8 la tutela dei figli nati durante il matrimonio putativo).\nLa donazione modale.\n\u00c8 possibile gravare la donazione con un modus: esso limiter\u00e0 l'arricchimento del donatario imponendogli l'esecuzione di una prestazione a vantaggio del donante o di soggetti terzi (). Il \"modus\" non pu\u00f2 impoverire del tutto il vantaggio attribuito dalla donazione, altrimenti ne resterebbe travolta la stessa funzione del contratto qui in disamina; l'onere, infine, non \u00e8 un corrispettivo dell'attribuzione (la donazione non \u00e8 un contratto a prestazioni corrispettive).\nIn caso di inadempimento dell'onere per causa imputabile al donatario-debitore, il donante pu\u00f2 agire per la risoluzione del contratto soltanto se la risoluzione \u00e8 prevista nel contratto stesso; si tratta di un'ipotesi di impugnazione di negozio giuridico per una sopravvenuta circostanza. \u00c8 esclusa la possibilit\u00e0 del risarcimento dei danni a favore del donante.\nSe invece l'inadempimento dell'onere dipende da causa non imputabile al donatario-debitore, si ha semplicemente estinzione dell'obbligazione modale.\nIn concreto pu\u00f2 non essere agevole determinare, di l\u00e0 dalle espressioni adoperate dalle parti, se il modus ridonda in un vero e proprio corrispettivo. Ipotesi di incerta qualificazione possono determinarsi quando la prestazione imposta al donatario sia comunque economicamente significativa: la corrispettivit\u00e0 dovrebbe in ogni caso escludersi quando le due prestazioni hanno valori irriducibili l'uno all'altro, pur considerando le oscillazioni del mercato per la determinazione del valore di ognuna.\nLe parti, possono tuttavia apporre la clausola di risoluzione della donazione per l'eventualit\u00e0 che il modus rimanga inadempiuto. In questo caso appare difficile negare (ma per una parte della dottrina questa conclusione non \u00e8 condivisibile) che la donazione preveda prestazioni corrispettive tra loro: ne consegue che in simili ipotesi potrebbe ricorrere un \"negotium mixtum cum donatione\".\nSecondo Torrente \u00e8 necessario fare riferimento non tanto all'entit\u00e0 dell'onere quanto piuttosto all'intenzione delle parti: se lo scopo che si intende realizzare mediante l'onere \u00e8 preminente rispetto allo scopo di donazione, \u00e8 evidente che non si \u00e8 di fronte a una donazione, bens\u00ec a un altro negozio le cui norme specifiche dovranno materialmente prevalere su quelle della donazione, a prescindere dalla via formale scelta dalle parti.\nInadempimento del contratto.\nVista la gratuit\u00e0 del contratto, l'inadempimento del donante \u00e8 regolato meno duramente rispetto a quello del comune debitore: il donante inadempiente risponde per dolo o colpa grave (art. 789 c.c.).\nAnalogamente la garanzia per l'evizione, per poter funzionare, deve essere espressamente promessa, altrimenti il donante risponde solo se \u00e8 in dolo o, a prescindere dall'elemento soggettivo della responsabilit\u00e0, se si tratta di donazione modale o rimuneratoria. In queste due ultime ipotesi, infatti, la legge impone la garanzia per l'evizione (art. 797 n. 3 c.c.): questa \u00e8 dovuta fino alla concorrenza dell'ammontare degli oneri o dell'entit\u00e0 delle prestazioni ricevute dal donante.\nIl donante risponde dei vizi della cosa solo in caso di apposito patto o di dolo.\nInvalidit\u00e0.\nLa disciplina dell'invalidit\u00e0 della donazione \u00e8 pi\u00f9 affine a quella del testamento che a quella del contratto. Cos\u00ec, come per il testamento, l'errore rende annullabile la donazione se il motivo risulta dall'atto ed \u00e8 stato il solo che ha indotto a compiere la liberalit\u00e0 (art. 787 c.c.). Nelle norme generali, invece, il motivo illecito rileva quando ha avuto valore determinante ed esclusivo, ed \u00e8 comune a entrambe le parti. Per donazione e testamento il codice \u00e8 meno rigoroso, quindi \u00e8 necessario che il motivo illecito (contrario a norme imperative, ordine pubblico o al buon costume) abbia avuto rilevanza esclusiva e determinante, ma non serve che sia comune a entrambe le parti: basta che risulti dall'atto (art. 788 c.c.).\nLa disciplina dell'invalidit\u00e0 della donazione per motivo determinante illecito ha massima importanza con riferimento alla donazione rimuneratoria: questa sar\u00e0 invalida quando la rimunerazione \u00e8 riferita a un fatto illecito (es: rimunerazione per omicidio). Sono in ogni caso punite come reato le remunerazioni a pubblici ufficiali e impiegati anche se riferite a atti di ufficio gi\u00e0 compiuti (artt. 318 e 320 c.p.).\nAnche per la donazione, come per il testamento, la nullit\u00e0 \u00e8 sanabile e suscettibile di conferma, in deroga al generale divieto. L'art. 799 c.c. dispone che, indipendentemente dalla causa di nullit\u00e0 della donazione, gli eredi o gli aventi causa del donante non possono far valere la nullit\u00e0 di cui erano a conoscenza se, dopo la morte del donante, confermano la donazione o vi danno volontaria esecuzione. La conferma costituisce un separato negozio giuridico che \u00e8 dunque sottoposto alle norme in materia di negozi giuridici: essa non potr\u00e0 quindi essere illecita. L'originaria illiceit\u00e0 della donazione non travolge la successiva conferma: secondo la dottrina maggioritaria, l'unico aspetto di illiceit\u00e0 della donazione che sopravviverebbe alla morte del donante sarebbe quello relativo al buon costume (ma questa deduzione \u00e8 divenuta teoricamente meno forte dopo l'abolizione dell'art. 31 delle preleggi). Per chi, come Andrea Torrente, aderisce a questa interpretazione sistematica, il contrasto di uno degli elementi della donazione con il buon costume impedirebbe comunque la successiva conferma.\nUn atto di donazione pu\u00f2 essere impugnato dagli eredi entro dieci anni dalla morte del donante.\nRevoca.\nLa donazione, come ogni contratto, pu\u00f2 sciogliersi solo per le cause previste dalla legge. In due casi ne \u00e8 ammessa la revoca: ingratitudine del donatario e sopravvenienza di figli.\nLa revoca non \u00e8 ammessa per le donazioni obnuziali e quelle remuneratorie.\nLa revoca \u00e8 frutto di un'iniziativa unilaterale del donante, che ha infatti il diritto potestativo di togliere efficacia alla donazione nei casi previsti.\nDiverso \u00e8 il caso dell'azione revocatoria, la quale richiede la frode ai creditori, i quali sono i soli legittimati ad agire.\nLa sentenza che pronuncia la revocazione condanna il donatario alla restituzione dei beni: non pregiudica i terzi che hanno acquistato diritti sulla cosa donata prima della proposizione della domanda, fatti salvi gli effetti della trascrizione della domanda stessa."}
{"id": "728938", "revid": "1347902", "url": "https://it.wikipedia.org/wiki?curid=728938", "title": "Expedition 3", "text": "L'Expedition 3 \u00e8 stato il terzo equipaggio della Stazione Spaziale Internazionale."}
{"id": "728942", "revid": "767487", "url": "https://it.wikipedia.org/wiki?curid=728942", "title": "Elvio Banchero", "text": "\u00c8 indicato dagli almanacchi come Banchero I per distinguerlo dal fratello minore Ettore, anch'egli calciatore, nonch\u00e9 suo compagno di squadra fra il 1927 e il 1929.\nBiografia e caratteristiche tecniche.\nAlto e piuttosto forte fisicamente, giocava come interno d'attacco e si distingueva per il suo coraggio e il suo stile di gioco irruento.\nFu inoltre soprannominato \"l'uomo del fango\" per la facilit\u00e0 con cui giocava sui terreni appesantiti dal maltempo.\nNel 1955, avrebbe assunto per breve tempo la guida tecnica del Derthona, in Promozione.\nMor\u00ec nel 1982, a 77 anni. Il Genoa l'ha inserito nella sua Hall of fame, mentre ad Alessandria, sua citt\u00e0 natale, gli \u00e8 stato dedicato un campo sportivo.\nCarriera.\nClub.\nEntr\u00f2 a far parte del fertile vivaio dell'Alessandria da diciassettenne, nel 1921; dopo le prime stagioni in maglia grigia e una di rodaggio, nel 1924, disputata tra le file della SPAL (che nonostante la sua presenza retroced\u00e9 dalla Prima Divisione), seppe diventare, sotto la guida dell'allenatore Carlo Carcano, uno dei migliori centrocampisti offensivi del campionato, arrivando anche a segnare 40 reti in 60 partite nei suoi due ultimi campionati in Piemonte. Con l'Alessandria vinse la Coppa CONI 1927 e sfior\u00f2 la vittoria dello scudetto nella stagione 1927-28: in quegli anni, la rosa dei piemontesi comprendeva, fra gli altri, il difensore Andrea Viviano, i centrocampisti Luigi Bertolini e Giuseppe Gandini e i principali compagni d'attacco di Banchero, ossia Giovanni Ferrari e Renato Cattaneo.\nNell'estate successiva, fu ceduto al titolato Genova 1893, con cui disput\u00f2 la prima edizione della Serie A (1929-30): segnando subito 17 reti (che gli fruttarono il quinto posto nella classifica dei cannonieri di quel campionato), guid\u00f2 i rossoblu al secondo posto, a due soli punti dall'Ambrosiana campione. Rest\u00f2 a Genova fino al 1932, quando pass\u00f2 alla Roma dopo aver accusato i primi segni del declino della propria condizione atletica. Tra i giallorossi, nonostante le buone premesse, non trov\u00f2 molto spazio nelle due stagioni trascorse con il club, venendo impiegato soprattutto come rincalzo; dopo altre due stagioni al Bari (con cui ottenne la promozione in Serie A nel 1935), ritorn\u00f2 all'Alessandria, nella doppia veste di giocatore-allenatore, per il campionato 1936-37, terminato per\u00f2 con la retrocessione della squadra grigia, piazzatasi all'ultimo posto. Dopo alcune partite giocate ancora da giocatore-allenatore con il Parma e il Savoia Marchetti, in entrambi i casi in Serie C, chiuse con il calcio giocato.\nNazionale.\nAl termine dell'ottima stagione 1927-28 con l'Alessandria, fu convocato dal commissario tecnico Augusto Rangone fra gli azzurri che avrebbero partecipato al torneo olimpico di Amsterdam, dove l'Italia poi vinse la medaglia di bronzo. Banchero ne disput\u00f2 solo due gare, segnando per\u00f2 ben quattro reti: una all'esordio contro la Francia e tre (insieme a Magnozzi e Schiavio) nella finale per il 3\u00ba posto, in uno storico 11-3 contro l'Egitto, ancora oggi la partita in cui la nazionale italiana ha segnato pi\u00f9 gol in assoluto.\nNei primi mesi del 1931, in seguito alle sue notevoli prestazioni con il Genoa, Banchero ritorna in Nazionale dopo un'assenza di quasi tre anni, convocato da Vittorio Pozzo, che intendeva sfruttare le doti dell'alessandrino sul campo di San Siro (in quell'occasione, semi-congelato a causa di una nevicata), per la sfida di Coppa Internazionale contro l'Austria. Banchero non segn\u00f2, ma partecip\u00f2 comunque al 2-1 finale per gli azzurri, che conquistarono cos\u00ec la loro prima vittoria contro la selezione di Hugo Meisl, dopo ben dieci tentativi distribuiti lungo vent'anni.\nDa quel momento, Banchero non venne pi\u00f9 convocato e chiuse cos\u00ec la sua esperienza in Nazionale maggiore, lasciandosi alle spalle statistiche comunque degne di nota: tre presenze e quattro gol."}
{"id": "728948", "revid": "287204", "url": "https://it.wikipedia.org/wiki?curid=728948", "title": "Ginger ale", "text": "Il ginger ale \u00e8 una bevanda di tipo \"soft drink\" a base di estratto della radice di zenzero (\"ginger\" in inglese).\nStoria.\nEsistono due tipi di ginger ale: la variet\u00e0 \"golden\" (oro) e la variet\u00e0 \"dry\" (secco).\nLa variet\u00e0 golden ginger ale, dal colore scuro e dal sapore forte, \u00e8 quella pi\u00f9 antica, mentre la variet\u00e0 dry ginger ale fu sviluppata durante il Proibizionismo, quando era usata nei mix con le bevande alcoliche ed il sapore forte della prima variet\u00e0 non era desiderato.\nIl dry ginger ale super\u00f2 velocemente il golden ginger ale in popolarit\u00e0, e oggi quest'ultimo \u00e8 poco commercializzato (solitamente \u00e8 una bibita a diffusione locale): Vernors, Blenheim, Chelmsford, e Red Rock sono esempi di golden ginger ale, mentre Canada Dry, Schweppes e Seagram's sono tra le principali marche di dry ginger ale.\nProduzione.\nLe marche nordamericane comprendono Canada Dry, Vernors, Seagram's, Schweppes, Sussex, Buffalo Rock, Boylan Bottling Company, Polar Beverages, Ale-8-One, Blenheim Ginger Ale, Foxon Park, Market Basket/Chelmsford, Red Rock, Northern Neck Ginger Ale e Reed's.\nIl contenuto di zenzero \u00e8 spesso indicato sulle etichette nella dicitura generica \"aromi naturali\", per preservare il segreto industriale sul complesso mix proprietario di spezie, frutta ed altri aromi.\nVernors \u00e8 una delle principali golden ginger ale invecchiata quattro anni in botti di rovere prima dell'imbottigliamento. \u00c8 stata la prima bibita prodotta negli Stati Uniti, a partire dal 1866, sebbene fosse basata su \"ginger beers\" importate dall'Irlanda. A Detroit, Michigan, una bibita a base di gelato alla vaniglia e ginger ale Vernors \u00e8 chiamata Boston cooler. Il nome non deriva da Boston, Massachusetts, dove questo cocktail \u00e8 sconosciuto, ma da un locale situato sul Boston Boulevard di Detroit dove pare sia stata inventata.\nUso.\nIl ginger ale \u00e8 usata come rimedio popolare per prevenire o alleviare il mal di mare, per sistemare stomaci in disordine e per lenire tossi e mal di gola. Ha un alto contenuto di zuccheri che pu\u00f2 causare uno scompenso osmotico dell'intestino pi\u00f9 dell'effetto desiderato dello zenzero.\n\u00c8 molto usata nei cocktail, specialmente analcolici come lo Shirley Temple. Viene a volte usata come sostituto analcolico dello champagne, dato che hanno un aspetto simile. Viene anche usata assieme al Southern Comfort nell'omonimo cocktail \"southern comfort &amp; ginger ale\"\nI barman spesso usano una parte di cola e tre parti di gassosa al posto del ginger ale; tendenzialmente questo non ha lo stesso gusto particolare dello zenzero.\nVariazioni.\nIl dry ginger ale viene venduto anche aromatizzato alla menta. Marche note di ginger ale alla menta sono Cott e Tom Tucker Southern Style. Alcuni ginger ale alla menta hanno un colorante artificiale verde, mentre altre hanno il colore naturale.\nAlcuni produttori hanno prodotto ginger ale alla frutta, come Schweppes aromatizzati al lampone, cranberry e uva.\nLa birra allo zenzero (ginger beer) \u00e8 una bevanda simile, tipicamente con un gusto di zenzero pi\u00f9 forte, meno gassata e meno dolce. Alcune marche possono essere alcoliche.\nUn'altra bevanda analoga \u00e8 la \"Almdudler\", una delle pi\u00f9 importanti bibite austriache."}
{"id": "728951", "revid": "1347902", "url": "https://it.wikipedia.org/wiki?curid=728951", "title": "Expedition 4", "text": "L'Expedition 4 \u00e8 stato il quarto equipaggio della Stazione Spaziale Internazionale."}
{"id": "728952", "revid": "1347902", "url": "https://it.wikipedia.org/wiki?curid=728952", "title": "Expedition 5", "text": "L'Expedition 5 \u00e8 stato il quinto equipaggio della Stazione Spaziale Internazionale."}
{"id": "728954", "revid": "1347902", "url": "https://it.wikipedia.org/wiki?curid=728954", "title": "Expedition 6", "text": "L'Expedition 6 \u00e8 stato il sesto equipaggio della Stazione Spaziale Internazionale."}
{"id": "728955", "revid": "1347902", "url": "https://it.wikipedia.org/wiki?curid=728955", "title": "Expedition 7", "text": "L'Expedition 7 \u00e8 stato il settimo equipaggio della Stazione Spaziale Internazionale.\nParametri della missione.\n&lt;br&gt;"}
{"id": "728957", "revid": "123017602", "url": "https://it.wikipedia.org/wiki?curid=728957", "title": "Palio della Balestra", "text": "Il Palio della Balestra \u00e8 una manifestazione storica che si disputa ininterrottamente dal XV secolo, tra le citt\u00e0 di Sansepolcro e Gubbio\nIl Palio della Balestra.\nCon il termine di \"Palio\" si indica quel tipo di gare che, sin dal Medioevo, vedevano come premio una pezza di panno pregiato. In molte citt\u00e0 il Palio si leg\u00f2 alla tradizionale corsa dei cavalli, mentre in altre il nome fu abbinato alla disputa di gare di tiro con la balestra o con l'arco.\nIl Palio della Balestra \u00e8 attualmente disputato l'ultima domenica di maggio a Gubbio e la seconda domenica di settembre a Sansepolcro. Tale manifestazione, alle cui regole si rifanno altre competizioni di tiro con la balestra \"grossa\" che si tengono in oltre venti citt\u00e0 d'Italia, si svolge ininterrottamente dal XV secolo. Viene organizzato dalla Societ\u00e0 Balestrieri di Gubbio e dalla Societ\u00e0 Balestrieri di Sansepolcro, nel quadro delle feste in onore dei rispettivi santi protettori, il patrono della citt\u00e0 umbra Sant'Ubaldo e il santo fondatore di quella toscana Sant'Egidio.\nLa gara consiste nel centrare il bersaglio, detto \"corniolo\" o \"tasso\", con una freccia scagliata da una balestra a una distanza di 36 metri. Fa da cornice al Palio il corteo storico con oltre quattrocento figuranti che vestono costumi medioevali (Gubbio) e rinascimentali (Sansepolcro), questi ultimi realizzati in base agli affreschi del biturgense Piero della Francesca.\nStoria del Palio della Balestra a Gubbio.\nIl fascino che emanava l'arma del tempo \u00e8 stata la molla per la quale a Gubbio i giovani fin da prima del sec. XIV si cimentavano fra loro nel tiro a bersaglio con la balestra.\nIl pi\u00f9 antico documento dove si fa parola del Palio della Balestra a Gubbio risale al 1461. \u00c8 un brano della \"Cronaca\" di Ser Silvestri Angelelli Manni de Campionibus, biografo del Duca Federico da Montefeltro.\nNel brano si racconta della visita a Gubbio di Madonna Battista Sforza, moglie del Duca, che il 17 maggio 1461 and\u00f2 a vedere balestrare il Palio in Piazza Grande.\n\"\"...In quisto anno fo la festa d\u00e8 santo Ubaldo, de sabato. Foro facte le compagnie, che foro cinque quelle che levaro capo: Corona, santa Croce, Sole, Fonte de Fosso, et santo Pietro. Foro stimati fossero gioveni VJ\u00b0 et pi\u00f9. Foro facte grandissime feste, bench\u00e9 cie fossero gare. La domenica se balestr\u00f2 el palio, et la compagnia de sancta Crocie and\u00f2 con molte donne a fare compagnia a madonna Batista Sforza la quale and\u00f2 vedere balestrare. Stecte in Santa Crocie. Da poi and\u00f2 con tucti li soi a cena a casa de mastro Pietro e fratelli di Pamphilii. Fo grande et bello convito...\".\"\nNel 1508 si fa riferimento a edizioni precedenti: \"\"...Item ch'el Palio che se Balestra nella festa de S.to Ubaldo sia de quindece braccia, commeera consueto; et de panno recipiente. Placet...\".\"\nIl documento pi\u00f9 antico finora rinvenuto, in cui siano stati elencati i \"Capitoli da osservarsi nel tirare delle Frezze o Balestre nella Festa del gloriosissimo Patre e Protettore nostro, S. Ubaldo\" \u00e8 del 1650.\nIl primo \"Statuto \"per il buon regolamento del giuoco delle Balestre\" \u00e8 datato 27 giugno 1729, successivamente modificato il 26 maggio 1748.\nNel 1925 il notaio Lamberto Marchetti, podest\u00e0 di Gubbio, istitu\u00ec i \"Capitoli della Societ\u00e0 dei Balestrieri della citt\u00e0 di Gubbio\".\"\nLa Societ\u00e0 Balestrieri ha sede presso lo storico Palazzo del Bargello in Gubbio.\nPresso la sede del Palazzo del Bargello \u00e8 possibile visitare l'esposizione della Balestra che custodisce una collezione di balestre storiche, numerosi Palii vinti, le onorificenze ricevute dai Balestrieri di Gubbio, costumi storici, stemmi ed altri armi antiche.\nStoria del Palio della Balestra a Sansepolcro.\nIl Palio della Balestra a Sansepolcro si celebra ininterrottamente dalla met\u00e0 del XV secolo, ma fonti storiche attendibili affermano che tale disputa avveniva anche antecedentemente, difatti si ritrovano antichi scritti che parlano del \"Palio solito\".\nNel 1453 Piero della Francesca ritorna nella sua citt\u00e0 natale a prendere in possesso una delle 160 balestre di propriet\u00e0 comunale, atte alla difesa della citt\u00e0 e quindi per gareggiare il Palio. I balestrieri (liberi cittadini) per mantenersi in allenamento e quindi pronti alla difesa della citt\u00e0 (come riserva militare), si allenavano costantemente nell'arte del balestrare, gareggiando il Palio. Al vincitore andava in premio un pezzo di lana rosso (\"pallium\").\nIl 6 e il 7 ottobre 1520, prima i Magnifici Conservatori poi il Consiglio dei Sessanta del Popolo, stabiliscono che d\u2019ora in poi, ogni anno, il giorno 23 settembre, \u00abper memoria e recordantia d\u2019haver havuto il vescovo e facto la terra nostra cipt\u00e0\u00bb, cio\u00e8 per la creazione della diocesi di Sansepolcro da parte di papa Leone X avvenuta il 17 settembre 1520, si dovr\u00e0 giocare un palio con in premio un panno per un paio di calze.\nIl 27 settembre 1612 il granduca Cosimo II de' Medici \u00e8 in visita a Sansepolcro dove fu accolto con grandi festeggiamenti dalla nobilt\u00e0 locale e dalla citt\u00e0 intera. Per l'occasione venne celebrato un Palio della Balestra Straordinario in cui il granduca volle cimentarsi dando prova di grande abilit\u00e0. Di tale avvenimento sono stati tramandate ai posteri molte notizie. Il principe stabil\u00ec che fosse stanziato d'ora in poi 100 lire per il Palio che dovevano provenire dalle gabelle comunali.\nNel 1668 vengono scritti i \"Capitoli da osservare nel tirare con la balestre per il palio solito\", ovvero le regole del tiro con la balestra ancora valide oggi.\nNel 1920 fu nominato presidente onorario della societ\u00e0 Balestrieri di Sansepolcro Umberto II di Savoia.\nNel 2011 l'astronauta Roberto Vittori, residente a Sansepolcro, ha portato nell'ultima missione dello Space Shuttle \"Endeavour\" STS-134 una piccola balestra creata da artigiani biturgensi, finemente decorata denominata Petra de Burgo, nome ispirato a Piero della Francesca (che era solito firmarsi \"Petro de Burgo\"), in omaggio alla storica manifestazione della sua citt\u00e0.\nNel 2012, il giorno 1\u00ba settembre, si \u00e8 disputato un Palio straordinario in occasione del millenario della citt\u00e0 e della cattedrale di Sansepolcro.\nPoesia.\nSalvatore Quasimodo nel 1965 scrisse la poesia \"Balestrieri Toscani\" appositamente dedicata alla Societ\u00e0 Balestrieri di Sansepolcro durante una sua visita nella citt\u00e0 pierfrancescana.\nAlbo d'Oro dal 1950.\nDal 1950 il Palio della Balestra si disputa in costume storico, mentre precedentemente i balestrieri gareggiavano in abiti borghesi.\nSi sono disputati anche 2 Palii straordinari nel 1994 e nel 2012 (per il millenario della Cattedrale e della citt\u00e0 si Sansepolcro) entrambi vinti da Sansepolcro\nTorneo BAI (Balestra Antica all'Italiana).\nIl 6 luglio 2014 si \u00e8 tenuta la prima edizione del torneo BAI: Balestra Antica all'Italiana. Il torneo vede la compagine eugubina e quella biturgense sfidarsi in 4 sessioni di qualificazioni ed in una gara finale. A differenza del Palio in cui tutti i balestrieri tirano in un unico bersaglio, questa nuova competizione, disputata in abiti civili e non in costume storico, vede i tiratori scagliare le loro frecce ognuno in un proprio bersaglio. Dopo la serie di tiri di qualificazione emergono i migliori 20 balestrieri di ogni societ\u00e0, che si sfidano per decretare la squadra vincitrice. Tra di loro i migliori 5 hanno accesso alla finalissima per il \"collare d'oro\": il collare, realizzato appositamente su mandato delle due societ\u00e0 dall'orafo biturgense Claudio Boncompagni, ex maestro d'armi dei balestrieri del Borgo, vuole essere l'emblema di una rafforzata unit\u00e0 tra le compagini: esso infatti rappresenta i Santi protettori di Gubbio e Sansepolcro, i simboli dei quartieri di Gubbio e dei rioni di Sansepolcro, tutti uniti da balestre e verrette, a simboleggiare come la Balestra unisca le due citt\u00e0 in spirito di amicizia e nel segno della continuit\u00e0 di una ininterrotta storia secolare che appartiene solo alle citt\u00e0 del Palio della Balestra.\nNella prima edizione del torneo il collare \u00e8 stato vinto da Franco Trappoloni per la societ\u00e0 di Sansepolcro, che ha vinto anche la competizione a squadre. La seconda edizione ha visto il trionfo del balestriere eugubino Piero Sannipoli, ma la squadra campione \u00e8 stata quella di Sansepolcro. Nel 2016 il Torneo ha visto la Societ\u00e0 Balestrieri di Gubbio vincere il titolo a squadre, mentre il balestriere Claudio Boncompagni per la societ\u00e0 Balestrieri di Sansepolcro ha vinto il collare d'oro. Il 2017 ha visto la partecipazione anche della compagnia dei balestrieri della citt\u00e0 di Assisi, il torneo si \u00e8 nella citt\u00e0 di Gubbio che ha vinto sia a squadre che nel singolo con il balestriere Mancini Alessandro."}
{"id": "728960", "revid": "1347902", "url": "https://it.wikipedia.org/wiki?curid=728960", "title": "Expedition 8", "text": "L'Expedition 8 \u00e8 stato l'ottavo equipaggio della Stazione Spaziale Internazionale."}
{"id": "728961", "revid": "1347902", "url": "https://it.wikipedia.org/wiki?curid=728961", "title": "Expedition 9", "text": "L'Expedition 9 \u00e8 stato il nono equipaggio della Stazione Spaziale Internazionale."}
{"id": "728963", "revid": "729019", "url": "https://it.wikipedia.org/wiki?curid=728963", "title": "Peduncolo (architettura)", "text": "Il peduncolo \u00e8 un elemento dell'articolazione della cornice, intesa come parte della trabeazione negli ordini dell'architettura greca e romana.\nCorrisponde al margine inferiore della \"corona\", che sporge verso il basso dalla superficie del \"soffitto\", il quale divide la parte superiore pi\u00f9 sporgente dell'elemento, da quella meno sporgente.\nSi trova nelle cornici ioniche, dotate di soffitto piano e da queste pass\u00f2 anche in qualche caso nelle cornici miste (con elementi dorici e ionici nel medesimo elemento) di epoca romana. Manca invece nelle cornici con mensole, tranne in alcuni casi, inseriti nella tradizione decorativa delle province orientali, in cui alla parte di soffitto sorretta dalle mensole, si aggiunge un ulteriore sporgenza in forma di soffitto ionico, dotato regolarmente di peduncolo.\nIn origine aveva lo scopo di impedire lo scorrere delle gocce di acqua piovana lungo la superficie del soffitto, rispondendo allo scopo di protezione di questa parte superiore della trabeazione."}
{"id": "728964", "revid": "1347902", "url": "https://it.wikipedia.org/wiki?curid=728964", "title": "Expedition 10", "text": "L'Expedition 10 \u00e8 stata il decimo equipaggio della Stazione Spaziale Internazionale.\nParametri della missione.\n&lt;br&gt;"}
{"id": "728966", "revid": "2097778", "url": "https://it.wikipedia.org/wiki?curid=728966", "title": "Expedition 11", "text": "L'Expedition 11 \u00e8 stato l'undicesimo equipaggio della Stazione Spaziale Internazionale.\nL'astronauta italiano Roberto Vittori fece parte della Expedition 11 a bordo della Soyuz TMA-6 e rientr\u00f3 sulla Terra il 24 Aprile 2005 con la Expedition 10 a bordo della Soyuz TMA-5, dopo aver trascorso una settimana a bordo della Stazione Spaziale Internazionale.\nParametri della missione.\n&lt;br&gt;"}
{"id": "728968", "revid": "1347902", "url": "https://it.wikipedia.org/wiki?curid=728968", "title": "Expedition 12", "text": "L'Expedition 12 \u00e8 stato il dodicesimo equipaggio della Stazione Spaziale Internazionale."}
{"id": "728970", "revid": "1347902", "url": "https://it.wikipedia.org/wiki?curid=728970", "title": "Expedition 13", "text": "L'Expedition 13 \u00e8 stato il tredicesimo equipaggio della Stazione Spaziale Internazionale."}
{"id": "728975", "revid": "287204", "url": "https://it.wikipedia.org/wiki?curid=728975", "title": "Expedition 14", "text": "L'Expedition 14 \u00e8 il quattordicesimo equipaggio della Stazione Spaziale Internazionale. Due membri dell'equipaggio, Michael L\u00f3pez-Alegr\u00eda e Michail Vladislavovi\u010d Tjurin sono partiti dal Cosmodromo di Baikonur il 18 settembre 2006 alle 04:09 UTC a bordo della Sojuz TMA-9. Si sono uniti a Thomas Reiter che \u00e8 giunto sulla stazione a bordo dello Space Shuttle \"Discovery\" con la missione STS-121 il 6 luglio 2006. A dicembre 2006 la missione STS-116 del \"Discovery\" ha trasportato Sunita Williams per sostituire Reiter come terzo membro della \"Expedition 14\". Il 21 aprile 2007 Lopez-Alegria e Tjurin sono tornati sulla Terra con la Sojuz TMA-9 alle 12:31:30 UTC.\nMissione.\nLancio.\nIl primo equipaggio \u00e8 stato lanciato assieme a Anousheh Ansari con la navetta Sojuz TMA-9 dal Cosmodromo di Baikonur a bordo di un razzo Sojuz alle 4:10 UTC il 18 settembre 2006, pilotata dal cosmonauta Tjurin. La Sojuz si \u00e8 agganciata perfettamente alla stazione spaziale due giorni dopo, alle 5:21 UTC del 20 settembre. I membri della \"Expedition 14\", assieme ad Ansari sono stati accolti a bordo della stazione dei membri dell\"'Expedition 13\" Pavel Vinogradov, Jeff Williams, e dall'astronauta ESA Thomas Reiter, che \u00e8 passato da membro dell'Expedition 13 a membro dell'Expedition 14.\nRientro dell'Atlantis.\nLa ISS \u00e8 stata posizionata il giorno successivo all'attracco in modo che l'equipaggio potesse osservare il rientro dello Space Shuttle \"Atlantis\" al termine della missione STS-115. Mentre osservavano l'ingresso nell'atmosfera dello Shuttle, Lopez-Alegria e Williams hanno commentato gli eventi per il Controllo missione di Houston.\nEVA 1.\nLa prima passeggiata spaziale ha avuto luogo il 22 novembre 2006 alle 23:17 UTC, dopo essere stata rinviata di qualche ora a causa di un problema con la tuta spaziale di Tjurin.\nDurante le attivit\u00e0 extraveicolari, Tjurin ha colpito una pallina da golf dall'esterno del Pirs docking module. Questo \"esperimento\" \u00e8 stato sponsorizzato da una azienda di Toronto che costruisce mazze da golf. La pallina pesava solo 3 grammi, in confronto ai 48 di una pallina da golf standard, in modo da non essere pericolosa se fosse entrata in collisione con qualche componente della stazione. Questo \"colpo\" \u00e8 stato effettuato 35 anni dopo lo storico lancio di Alan Shepard sulla Luna durante la missione Apollo 14.\n\u00c8 stata compiuta una ispezione della antenna Kurs sulla navetta Progress 23 che era situata sull'estremit\u00e0 di poppa del modulo modulo Zvezda il 26 ottobre 2006. L'aggancio finale della navetta era stato rimandato di oltre 3 ore poich\u00e9 il Controllo Missione di Mosca non era sicuro che l'antenna fosse completamente ritratta. Tjurin e Lopez-Alegria si sono mossi sul retro del modulo Zvezda per fotografare l'antenna, che si trovava completamente dispiegata. Tjurin ha utilizzato un cacciavite per sbloccare l'antenna e tentare di ritrarla. I controllori di volo russi hanno anche tentato di effettuare questa operazione tramite un motore, ma entrambi i tentativi sono falliti, quindi il compito \u00e8 stato abbandonato.\nIn seguito \u00e8 stata riposizionata una antenna WAL che guider\u00e0 l'Automated Transfer Vehicle nell'attracco automatico alla stazione spaziale.\nSuccessivamente \u00e8 stato installato il \"BTN neutron experiment\", che caratterizza le particelle cariche e neutre nell'orbita bassa terrestre. Posizionato sopra il modulo Zvezda potr\u00e0 raccogliere dati durante i brillamenti solari che saranno molto utili agli scienziati. Le due coperte termiche del BTN sono state espulse prima che gli astronauti tornassero al \"docking compartment\" alle 4:55 UTC del 23 novembre, concludendo la passeggiata spaziale di 5 ore e 38 minuti."}
{"id": "728978", "revid": "287204", "url": "https://it.wikipedia.org/wiki?curid=728978", "title": "Stefano Chiodi", "text": "Carriera.\nDopo i primi calci al pallone nel Progresso, squadra di Castel Maggiore, compagine partecipante al campionato di Promozione, a 15 anni si ritrov\u00f2 conteso tra Bologna e Torino. La spunt\u00f2 la squadra granata ma il trasferimento del giovane attaccante bolognese sotto la Mole sfum\u00f2 per la decisa opposizione del padre che prefer\u00ec indirizzare il figlio a Bologna.\nInserito in prima squadra, Chiodi non disput\u00f2 alcun incontro. L'anno successivo, nella stagione 1974-1975, la societ\u00e0 petroniana lo diede in prestito al , dove esord\u00ec il 27 ottobre 1974 e collezion\u00f2 29 presenze e 8 reti. Ritorn\u00f2 al Bologna per la stagione 1975-1976; esord\u00ec in massima serie in data 10 ottobre 1975 contro il segnando un gol al debutto proprio contro la sua futura squadra. In questa stagione collezion\u00f2 22 presenze e 8 reti.\nNel 1978-1979 venne acquistato dal : al Bologna andarono il cartellino di Francesco Vincenzi e un conguaglio di un miliardo di lire, all'epoca cifra da capogiro. Nel suo ruolo di unica punta in un attacco che non prevedeva per lui un partner fisso, contribu\u00ec fattivamente alla conquista del decimo scudetto rossonero andando a segno 9 volte durante la stagione (8 volte su rigore). L'anno successivo si ripet\u00e9 sugli stessi livelli ma lo scudetto non arriv\u00f2. Ci fu invece la retrocessione in Serie B del Milan a causa dello scandalo del Calcioscommesse, nel quale fu coinvolto marginalmente, venendo squalificato per 6 mesi sia in primo grado che in appello.\nCeduto alla Lazio, retrocessa anch'essa in Serie B dopo la sentenza CAF, Chiodi non riusc\u00ec a riportare con i suoi 6 gol la squadra romana nella massima serie, complice anche suo un rigore decisivo sbagliato alla penultima giornata di campionato contro il (1-1 risultato finale). L'annata successiva torn\u00f2 ugualmente ad esibirsi in Serie A rivestendo dopo tanti anni la maglia del Bologna, dove sub\u00ec un gravissimo infortunio durante un incontro con la Fiorentina. A fine stagione la squadra rossoblu retrocede per la prima volta nella storia. Torn\u00f2 quindi alla Lazio per disputare la stagione 1982-1983, dove scese in campo in sole 10 occasioni senza mai trovare la via della rete.\nNella stagione 1983-1984 milit\u00f2 nel in Serie C1 (peraltro toscani retrocessi a fine stagione). Concluse la carriera nelle serie minori con Campania, , Pinerolo e Baracca Lugo.\nIn carriera ha totalizzato complessivamente 147 presenze e 33 reti in Serie A e 28 presenze e 6 reti in Serie B.\n\u00c8 morto nel 2009 a 52 anni all'Ospedale Maggiore di Bologna per un male incurabile.\nL'8 novembre 2009, a tre giorni dalla morte, i giocatori impegnati in Lazio-Milan 1-2 (due squadre in cui ha militato) hanno giocato con il lutto al braccio in suo ricordo."}
{"id": "728981", "revid": "110157", "url": "https://it.wikipedia.org/wiki?curid=728981", "title": "Ultimate Run DMC", "text": "Ultimate Run-D.M.C. \u00e8 un \"greatest hits\" dei Run DMC uscito nel 2003. \u00c8 composto da 18 tracce pi\u00f9 un DVD bonus di 14 videoclip."}
{"id": "728982", "revid": "287204", "url": "https://it.wikipedia.org/wiki?curid=728982", "title": "Expedition 15", "text": "LExpedition 15 \u00e8 stato il quindicesimo equipaggio della Stazione Spaziale Internazionale composto da quattro astronauti. Per la maggior parte della spedizione tuttavia erano presenti sulla stazione solo tre membri alla volta.\nL'ingegnere di volo Sunita Williams \u00e8 stata il primo membro a giungere sulla stazione l'11 dicembre 2006 a bordo del \"Discovery\" durante la missione STS-116. Williams faceva parte della Expedition 14, fino all'arrivo di F\u00ebdor Nikolaevi\u010d Jur\u010dichin che assunse il comando della stazione. Jur\u010dichin e l'ingegnere di volo Oleg Valerievi\u010d Kotov arrivarono sulla stazione il 9 aprile 2007 a bordo della Sojuz TMA-10.\nLa NASA annunci\u00f2 il 26 aprile 2007 che Williams sarebbe tornata sulla Terra con la missione STS-117 con l\"Atlantis\", invece della missione STS-118. Williams venne sostituita da Clayton Anderson, che giunse sulla stazione a bordo dell\"Atlantis\" che attracc\u00f2 il 10 giugno.\nL'Expedition 15 si \u00e8 conclusa ufficialmente dopo l'arrivo del comandante Peggy Whitson a bordo della Sojuz TMA-11 e il passaggio del comando con la cerimonia del 19 ottobre 2007.\nIl 21 ottobre 2007, dopo la separazione della capsula Sojuz TMA-10, il controllo missione a Mosca ha riferito che la navett\u00e0 \u00e8 entrata in una traiettoria balistica, con un atterraggio pi\u00f9 corto di 340\u00a0km rispetto al punto previsto in Kazakistan. L'atterraggio \u00e8 avvenuto senza incidenti; esiste solo un caso precedente, durante l'atterraggio della Sojuz TMA-1 dell'Expedition 6, nel quale la navetta \u00e8 rientrata con traiettoria balistica."}
{"id": "728984", "revid": "965226", "url": "https://it.wikipedia.org/wiki?curid=728984", "title": "Giannicola Sinisi", "text": "Biografia.\nLaureato in giurisprudenza, magistrato, ha lavorato a Roma, Bari ed Andria, ma ha avuto anche molte cariche all'estero.\nIn origine esponente della Democrazia Cristiana, dopo l'inchiesta Mani Pulite e lo scioglimento del suo partito ha aderito ad Alleanza Democratica, con la quale nel 1993 \u00e8 stato eletto sindaco del paese natio; si \u00e8 dimesso da tale incarico nel 1996, anno in cui fu eletto deputato nazionale.\nSottosegretario al Ministero dell'interno con delega per la Pubblica Sicurezza durante il primo governo Prodi, ricevette lo stesso incarico nel primo governo D'Alema ma non fu confermato nei due successivi dicasteri di impronta ulivista.\nNelle elezioni regionali pugliesi del 2000 si candida alla carica di Presidente della Regione Puglia, ma viene sconfitto dall'avversario di centro-destra, Raffaele Fitto.\nConfermato alla Camera nelle elezioni politiche del 2001, \u00e8 diventato il responsabile immigrazione della Margherita.\nCon le consultazioni nazionali del 2006 \u00e8 approdato al Senato: dopo aver aderito al gruppo parlamentare dell'Ulivo, \u00e8 divenuto presidente della Delegazione parlamentare italiana presso l'Assemblea dell'Unione dell'Europa Occidentale.\nIl 27 ottobre 2014, in qualit\u00e0 di giudice della Corte d'Appello di Roma, condanna Augusto Minzolini a 2 anni e 7 mesi di reclusione per l'accusa di peculato."}
{"id": "728993", "revid": "15756", "url": "https://it.wikipedia.org/wiki?curid=728993", "title": "Storia di Acri", "text": "Introduzione.\nLe origini della citt\u00e0 di Acri sono state a lungo dibattute tra gli studiosi, e in generale attribuite all'antico popolo degli Osci, soppiantati pi\u00f9 tardi dai Bruzi e Lucani.\nGli insediamenti preistorici.\nIl ritrovamento del sito archeologico di Colle Dogna di Acri, da parte del prof. Giuseppe Palermo, avvenne nel 1996. In seguito egli fond\u00f2 l'ACRA (Associazione Culturale per la Ricerca Archeologica). Gli scavi in Acri (sito archeologico di Colle Dogna) furono iniziati nel 1998 dalla Soprintendenza archeologica della Calabria, Ufficio Scavi di Sibari, d'intesa con la cattedra di Protostoria Europea dell'Universit\u00e0 \"La Sapienza\" di Roma. Essi hanno permesso il rinvenimento di un insediamento umano sulle pendici occidentali del Colle Dogna, nel centro urbano, accanto all'Istituto T.C.G.T. \"G. Falcone\". I reperti pi\u00f9 antichi rinvenuti sono stati datati all'inizio del Neolitico medio (6350+-50 a.C.), con datazione al Radio carbonio 14 (5625-5515) e hanno somiglianze alla \"facies\" di Laterza, mentre i pi\u00f9 recenti sono riconoscibili quali manifestazioni dell'Et\u00e0 del bronzo antico (2800-2100 a.C.), simili per alcuni aspetti alla \"facies\" di Cessaniti-Capo Piccolo, e quasi identici alle \"facies\" di Palma Campania.\nA tal proposito si propone un estratto dalla \"XXXVII Riunione scientifica della Preistoria e Protostoria in Calabria\":\nGli archeologi cos\u00ec la evidenziano nella loro descrizione:\nNel 2002, nella localit\u00e0 di Policaretto, nel comune di Acri, a circa 10\u00a0km dell'attuale centro storico, a seguito di una segnalazione dell'Archeoclub d'Italia, venne identificato un secondo sito. I due insediamenti sono posti un di fronte all'altro, e, sul vasto pianoro che si estende per varie decine di ettari sulla dorsale a Sud-Ovest del fiume Mucone, sono stati rinvenuti materiali identici a quelli di Colle Dogna, ma in quantit\u00e0 enormemente superiore, e forse, secondo gli esperti, addirittura pi\u00f9 antichi. L'estensione dell'insediamento doveva essere notevole, comprendendo diverse cime collinari in prossimit\u00e0 dei fiumi, Mucone e Cierac\u00f2 di Acri.\nA seguito della segnalazione, ebbe inizio, nel luglio 2002, una terza campagna di scavi nelle localit\u00e0 Policaretto e Gastia, frazioni di Acri, grazie al finanziamento della \"Fondazione culturale Vincenzo Padula\".\nTra i rinvenimenti sul sito, nei saggi di scavo del luglio 2002, nelle frazioni di Piano del Barone, Policaretto, Gastia e Valle del Mucone, si segnala il ritrovamento di forni per la lavorazione della ceramica, di vasellame di tipo bruzio e i resti di una villa romana, datati al II-I secolo a.C. Altri ritrovamenti nel territorio riguardano punte di freccia in ossidiana e selce, frammenti di ceramica locale, osca o bruzia, resti di ceramica greca arcaica del tipo Kylix a vernice nera in stile protogeometrico, oggetti in bronzo di piccole dimensioni, e infine varie monete greche, ora in custodia al Museo archeologico nazionale della Sibaritide.\nA tal proposito l'archeologo il prof. A. Vanzetti scrive sul sito di Colle Dogna \nRinvenimenti numismatici.\nLa quantit\u00e0 di monete, rispetto agli altri reperti provenienti dagli scavi, \u00e8 esigua: si tratta, in totale, di sessanta esemplari, le cui datazioni si possono ricondurre ad un ampio lasso di tempo, di cui trentasei presenti nel Museo Civico di Cosenza.\nHubert Goltzius document\u00f2 nel \"Thesaurus rei antiquariae\" e nel \"Sicilia et Magna Graecia sive Historiae Urbium populorumque Graeciae ex antiquis nomismatibus\", il rinvenimento, alla confluenza degli attuali fiumi Mucone e Ch\u00e0lamo, che scorrono ai piedi della citt\u00e0 di Acri, di due monete bruzie con la scritta \"Acherontham,\" e, in esergo, \"Niko\".\nA queste si aggiungono ritrovamenti pi\u00f9 recenti, con esemplari da \"Thurii\" (490 a.C.), Metaponto (550 a.C.) e Crotone (443-442 a.C.), oltre ad alcune monete provenienti dall'illirica Dyrrhachium (Durazzo), alcuni trioboli ed uno statere del 590 a.C. e molte monete romane: tra queste, esemplari della monetazione dei Gallieno, Giulia Domna, Uranio Antonino (253-254 d.C.) e di Tiberio.\nNel settembre del 1997 si ebbe un ritrovamento di ulteriori 14 monete: una greca da Crotone, con tripode e Nike alata; due monete di Gallieno, una di Dyrrhachium, due monete greche di Thurii ed altre, ancora da identificare, ma di quasi certa provenienza Alessandrina (Alessandria d'Egitto). Fu trovato inoltre un reperto metallico (probabile parte di una corazza bruzia), un anello digitale in oro giallo di forma serpeggiante, di epoca imprecisata e di probabile origine semitica. Un terzo ritrovamento avvenne nel 2002: si tratta di svariati pezzi di ceramica Osco-Bruzia, una punta di freccia di ossidiana e di due monete romane. I ritrovamenti numismatici attestano la continuit\u00e0 nella frequentazione del territorio fino al periodo dell'impero bizantino.\nIpotesi sull'origine della citt\u00e0.\nCome \u00e8 gi\u00e0 stato accennato nell'introduzione, tra l'Eneolitico e il Bronzo Finale, nel territorio di Acri \u00e8 stato rinvenuto un consistente insediamento umano. I reperti hanno dimostrato che era composto da popolazioni che possiamo identificare con le prime giunte su quelle terre, gli Enotri, soppiantati nel corso del tempo dagli Osco-Umbri, dal cui ceppo derivano i Sanniti, quindi dai Lucani ed infine dai Bruzi. Infatti, nell'elenco delle localit\u00e0 Enotrie esistenti gi\u00e0 nell'anno 1240 a.C., lo storico Davide Andreotti Loria, nell'opera \"\"Storia dei cosentini\", cita: \"Acrae, Albistria, Blanda, Besidie, Cerre, Lao, Nucria, Napezia, Tyllesion\"\". Nel 1641, lo storico Giovanni Fiore cos\u00ec la descrive: \"...\"essendo Terra della Iapigia, conviene dire che i Iapigi ne fossero i primi fondatori.\"..\". Aristotele nel suo opuscolo \"De Mirabilis Auscult\", scrive: \"\"che in tutta l'Italia infiniti monumenti si vedevano di Ercole per tutte le vie battute, e che presso Pandosia nella Japigia, si rispettavano ancora le sue orme, perch\u00e9 non si potevano calcare con i piedi\" ... . Si attribuisce ancora ad Aristotele \u00ab [...] \"Dicono che in Italia, fino alla terra celtica, dei Celti liguri e degli Ibrei, c'\u00e8 una via detta Heracleia, attraverso la quale qualunque viaggiatore, sia esso greco o indigeno, \u00e8 protetto dagli abitanti del luogo, perch\u00e9 non gli sia fatta alcuna ingiustizia; infatti debbono pagare il fio quelli che nel cui territorio sia avvenuta un'ingiustizia\"...\u00bb F. Carona, G. Mezzarobba 2003. Plutarco, con notevole precisione, cita la descrizione del campo di battaglia di Agatocle. Lo storico Luigi Caruso, nella sua opera, \"Storia di Cosenza\",\" fra gli antichi nomi di alcuni comuni della Calabria cita: \"\"Ocriculum\" \"- Auxo - Axia - Acrium - Acresium - Acrae - Acra\", tralasciandone evidentemente altri, con i quali si ricordava in altri tempi. Acri cos\u00ec viene descritta \"...antica citt\u00e0 del popolo dei Coni, anzi la loro capitale, probabilmente dopo la distruzione di Cone..\".\" (Francesco Grillo 1952). Lo storico Cant\u00f9, nella sua opera, \"Storia Universale\", al volume VIII, scrive: \"Ne l'interno Acheruntia e Pandosia ne l'Acheronte\". Davide Andreotti Loria scrive sulle origini di Acri: \"\"Acri e l'antica Aciris, che declinava come metabo, vale a dire: Aciris, Aceruntis, Acherontis\". Precisa poi che il nome non \u00e8 di origine greca:\"\n\u00ab [...] \"Che Acri, adunque, fu l'antica Aciria o Acherontia lo prova uno de suoi fiumi detto n\u00e9 tempi Osci Acherante ed Acironti, n\u00e9 tempi greci Acheros, nei mezzani, Cironti, ed oggi Caramo e Calamo. Del resto essendo Acri antichissima abitazione dei primitivi coloni Osci, che prendeva denominazione da' prossimi monti ove sorgeva, \u00e8 chiaro che dovesse appellarsi Aciria ed Acherontia, quando il fiume che le scorreva presso, appellavasi Acironte ed Acheros...\"\u00bb. Davide Andreotti Loria scrive:\n\"\"Pandosia nei cui pressi trov\u00f2 la morte Alessandro il Molosso era dunque posta sopra Cosenza. Non pu\u00f2 ricercarsi in Castelfranco, odierna Castrolibero - come sostiene il Barrio e quanti ad essi si rifanno - perch\u00e9 non posta nella posizione indicata da citato Strabone. Questi vuole che Pandosia sorgesse sopra Cosenza - ma non si troverebbe sopra Cosenza se si ponesse in Castelfranco; perch\u00e9 al tempo che Strabone scrivea, Cosenza era tutta al di qua del Crati sui monti Gramazio, Venere e Triglio; e Castelfranco, in una postura che non sovrasta affatto Cosenza\"...\"\nAlcuni studiosi affermano, contrariamente, che il nome della cittadina deriva dal greco \u1f04\u03ba\u03c1\u03b1 (Akra) che significa \"sommit\u00e0\".\nIl prof. Giuseppe Fiamma scrive sul periodico Confronto: \u00ab[...] \"La posizione elevata in questo primo nucleo di Acri corrisponde all'attuale Padia, che, nell'etimologia del nome richiama la mitica Pandosia. A questo proposito, ricordo che il famoso archeologo Amedeo Maiuri, a pag. 75 della sua opera \"Arte e civilt\u00e0 nell'Italia antica\", IV volume della collana \"Conosci l'Italia\", edita dal Touring Club Italiano, ha inserito una cartina geografica della Magna Grecia, nella quale la citt\u00e0 di Pandosia appare proprio qui situata. In un'altra cartina del 1200, da me rintracciata nell'Archivio dei Sanseverino, attualmente custodito nel grande Archivio di Stato di Napoli, il nome di Pandosia si trovava in Acri, perch\u00e9 in essa la contrada che oggi il toponimo di Pantano d'Olmo, veniva indicata con quello di Pandosia d'Olmo.\"..\u00bb Confronto, Anno XXXIV n\u00ba 9 ottobre 2008.\nIl prof. Emanuele Greco cos\u00ec scrive sulla Guida Archeologica: \u00ab \"[...] Pandosia bruzia \u00e8 detta sede del re degli Enotri da Strabone (VI 1, 5) e quindi dovette essere un centro importante tra l'Et\u00e0 del Bronzo antico e quella del Ferro. In epoca pi\u00f9 recente \u00e8 ricordata perch\u00e9 presso il fiume Acheronte, che era nelle sue vicinanze, fu assassinato il re d'Epiro Alessandro il Molosso (331 a.C. cfr p.\u00a012)..\".\u00bb Emanuele Greco, \"Magna Grecia\" guide Archeologiche Laterza, Roma 1993 codice ISBN 88-420-1683-7.\nLo storico L. Caruso, nella gi\u00e0 citata \"Storia di Cosenza\" scrive: \"... Il rinvenimento di tracce del Neolitico superiore e di pietre levigate rinvenute ad Acri\", ed \u00e8 quindi probabile che i primi abitatori risalgano ad un periodo compreso tra il 6000 ed il 2800 a.C. da (Mario Barberio 1989), caratterizzato dalla cultura megalitica (da \"mega\"=grande e \"lithos\"=pietra).\nNe fa fede anche il graffito raffigurante un gigante, inciso su di una rupe nella parte pi\u00f9 alta del Mucone come lo descrive, nella sua opera \"Memorie Storiche di Acri\", il Raffaele Capalbo. Secondo Scimno da Chio nella sua opera \"Periplo\", Pandosia Bruzia era inclusa fra le citt\u00e0 colonizzate dagli Achei del Peloponneso e la sua fondazione, secondo Eusebio di Cesarea, sarebbe stata contemporanea a quella di Metaponto. Ma, come giustamente fa notare Jean B\u00e9rard nel suo libro \"La Magna Grecia\"(edizione Einaudi Torino 1963): \nNella rivista mensile di numismatica \"Cronaca numismatica\" del 2002, nel servizio dedicato alla produzione delle ceramiche e della monetazione dei Bruzii, allestita dal Museo Civico di Milano e diretto dall'archeologo e numismatico di fama internazionale Ermanno Arslan, si descrivono le monete pandosiane precisando: \u00ab \"[...] Non \u00e8 chiaro se questa citt\u00e0 era di origine greca, oppure indigena o che poi di due se ne ebbe una...\"\u00bb. Bertarelli scrive:\nIl tumulo-cenotafio, il pi\u00f9 grande d'Italia e tra i pi\u00f9 grandi d'Europa, rinvenuto nella Valle del Grifone (sul versante destro del F. Crati, in Bisignano), \u00e8 stato attribuito dal Prof. Velizar Velkov ad Alessandro il Molosso. Una ipotesi storica che \u00e8 stata riproposta nel 2017-2018, sulla base di un riesame delle datazioni assolute di alcuni cocci rinvenuti sul tumulo, da un gruppo di geologi e archeologi in due riviste internazionali. Tale ipotesi riaccredita la non distante Acri come l'antica citt\u00e0 di Pandosia.\nFrancesco Grillo (1951-1952-1953) scrive: \u00ab \"[...] proprio in questa zona (n. d. A. Acri) ritengo si debba ricercare l'antichissima Pandosia, perch\u00e9 ad essa si riferiscono sostanzialmente i testi antichi\" \u00bb. Apprendiamo infatti da Strabone che, circa nel 331 a.C., l'istmo Thurii-Cerilli, che misurava trecento stadi, (circa 55\u00a0km), segnava il confine Bruzio-Lucano; che la metropoli dei Bruzi era Cosentia e che un poco a nord di Cosentia sorgeva Pandosia, notevole fortezza, cinta da difese naturali, presso la quale, e vicino al fiume Acheronte, era stato ucciso Alessandro il Molosso. Livio, dopo aver riferito ci\u00f2 in uno dei suoi migliori codici sulla occupazione di varie citt\u00e0 dell'Apulia, della Lucania e del Bruzio e delle citt\u00e0 di Cosentia e di Acrentinam da parte di Alessandro nel 326 a.C., dice essersi fermato presso Pandosia, citt\u00e0 del Bruzio, quasi al confine della Lucania, e che tra essa citt\u00e0 ed il fiume Acheronte, venne ucciso, conforme all'allusione dell'Oracolo, e che infine del cadavere tagliato in due, una met\u00e0 fu mandata, macabro trofeo, a Cosenza, mentre l'altra, fu oggetto di ludibrio sul luogo, ed i miseri resti gettati dai Bruzi nell'Acheronte, e, attraverso il Crati in cui affluisce vennero devotamente raccolti, forse nei pressi di Bisignano, dai greci della Repubblica di Thurii per un'onorata sepoltura. Plinio non cita Pandosia, ma ci fornisce notizie sulla zona del fiume Acheronte e sulla comunit\u00e0 che dal nome del fiume aveva derivato il proprio. Tali notizie fanno chiaramente intuire la vicinanza di Pandosia al fiume Acheronte (ora Moccone), giacch\u00e9, egli dice: \u00ab \"[...] Nella penisola del fiume Acheronte abitano gli Acherontini che ne derivano il nome...\u00bb (Plinio III 73). Pandosia citt\u00e0 degli Acherontini, dunque, era probabilmente situata nella parte pi\u00f9 alta dell'antica Acri, detta P\u00e0d\u00eca il cui nome evidentemente ricorda quello di Pandosia; e per Acherontini devonsi intendere le genti di Acrantinam, o Ocriculum (Liv. VIII,24,4, cod. Medic., XXX, 19), o di Acra (Steph. Byz. sv.) \u00abche sono tutt'uno con l'attuale Acri..\".\u00bb (Francesco Grillo, 1951-1952-1953).\nStando a quanto afferma il famoso archeologo e numismatico Ermanno Arslan, ed i ricercatori Giovanni e Vincenzo Gatti, nella localit\u00e0 di Roccelleta di Borgia in Calabria sarebbe esistita la mitica \"Sheria\", descritta da Omero, nei libri VI-VII dell'Odissea. L\u00e0 regnava il capo della confederazione dei dodici stati, re Alcinoo, padre di Nausicaa, che, alla foce di un fiume, probabilmente il Corace, soccorre il naufrago Ulisse. In base alla descrizione del dott. Arslan e dei fratelli Gatti, il nome Alcinoo deriverebbe da Alcinale, termine con cui viene denominato l'odierno Ancinale. Pare che i nomi di alcuni dei dodici re della confederazione sarebbero stati mutuati da altrettante localit\u00e0 calabresi: Ladomante, re di Laos e di Amantea; Acroneo, re di Acri; Dimanto, re di Diamante. Infine gli stessi fratelli di Alcinoo, Croton e Rethium, altro non sarebbero che quelli delle pi\u00f9 fiorenti citt\u00e0 della Magna Grecia, Crotone e Reggio. Un antichissimo riferimento storico per una localizzazione della citt\u00e0 \u00e8 quello dello storico Catone, vissuto tra 234 e il 148 a.C., che la dice fondata, o meglio edificata, da coloni provenienti dalla Beozia che, stabilitisi nella regione dei Lucani, fondarono Tebe Lucana, Platea e Tanagra. Diodoro Siculo scrive che Thebe Lucana fu fondata dai Tespiadi della Tespia nella Beozia, coloni condotti da Jolao nella Sardegna. Eustazio aggiunge che vi erano anche dei Thebani, e che questi popoli si stabilirono nell'Enotria fondando varie citt\u00e0 ai tempi di Jolao, prima della grande emigrazione Jonia, avvenuta nel 1130 a.C. In quel tempo furono fondate tre citt\u00e0, nella confinante regione dei Bruzi, cui diedero gli stessi nomi delle citt\u00e0 di origine: Sifeo, Temesa, Platea. Scilace di Carianda, vissuto tra il VI e il V secolo a.C., nel suo \"Periplo\" non fa alcuna menzione di Thebe Lucana, l'antica Luzzi, Tanagra e Sifeo, citando invece la sola Platea. Lo storico Plinio il Vecchio (23-79 d.C.) nella sua \"Storia Naturale\" (\"Naturalis historia\", 3, 98) cita gli Aprustani come l'unico popolo che abitava l'entroterra thurino e che non si affacciava sul mare, oltre ad altre due citt\u00e0 nell'entroterra enotrio, Thebe di Lucania e Mardonia. Altre descrizioni di citt\u00e0 enotrie da storici come (Diodoro Siculo 21,3) sono: Ethai, Arinthe (Rende), Artemision, Erimont (Altomonte), Ixias (Carolei), Kossa (Castiglione di Paludi), Kiterion (Cetraro), Menekine (Mendicino), Malanios, Ninaia (San Donato di Nineia).\nStefano bizantino (VI secolo) cita a pi\u00f9 riprese testi estrapolati da Ecateo di Mileto e considerati perci\u00f2 pertinenti a citt\u00e0 enotrie quali: Brystakia (Umbriatico), Drys, Patycos, Sestion (Saracena), Siberine (Hagia Severine=Santa Severina).\nPer ultimo Servio Mario Onorato, vissuto nel IV secolo, nel commento alle Georgiche (1,103) (\"Commentarii in Vergilii Georgiche\") scrive che venne fondata dai Troiani nell'entroterra di Thurio la citt\u00e0 di \"Gargara\" (San Demetrio Corone?).\nLo storico P. Marafioti nella sua opera a pag. 288 scrive:\nIl Fiore nel suo nel suo libro capitolo IV pag.79-89 scrive \"\"Tebe, citt\u00e0 senza certezza di primo fondatore detta altres\u00ec Lucana perch\u00e9 abitata dai Lucani, cio\u00e8 sanniti, venuti sotto il loro capo chiamato Lucio\"..\" e nelle tavole dei nomi moderni mette Tebe a Luzzi.\nL'unica citt\u00e0 attigua a Luzzi \u00e8 l'odierna Acri, sul versante a sud che guarda sul fiume Crati, poco pi\u00f9 nord di Cosenza.\nUn altro riferimento importante per una localizzazione e la testimonianza di Aristotele (384-322 a.C.), che ubicava la citt\u00e0 di Pandosia a \"sei ore di marcia a cavallo dalla costa nell'entroterra\". L'andatura media di un cavallo in buone condizioni \u00e8 di circa 6\u201310\u00a0 km/h, quindi, secondo un calcolo approssimato, la distanza citata da Aristotele equivale a circa 35\u00a0\u2013 40\u00a0km, all'incirca la distanza che separa Acri dal mare Ionio e poco pi\u00f9 dal mare Tirreno, seguendo l'istmo delle vie fluviali del cosentino.\nSecondo gli studi condotti dal prof. J. De la Geniere e dal prof. C. Sabbione, ai tempi dell'imperatore Augusto (Roma 63 a.C.-14 d.C.) scomparvero completamente Pandosia e Terina, e decaddero centri come \"Locri, Caulonia, Petelia, Brystaccia, Syberina\", importante piazzaforte per la sua posizione sul Neto.\nSecondo gli storici Pandosia venne distrutta dalle legioni di Lucio Cornelio Silla nell'81 a.C. che la rase al suolo e la popolazione decimata. Quindi in estrema sintesi gli abbondanti ritrovamenti archeologici degli ultimi anni suggeriscono la presenza di una citt\u00e0 pre bruzia, con buona probabilit\u00e0 da identificare con Pandosia Bruzia capitale del regno di Italo, re degli Enotri, dal cui nome deriverebbe la parola Italia.\nAcri in epoca romana.\nRipercorrendo a ritroso la storia di Acri, bisogna considerare la posizione strategica di Acri, situata tra Rossano e Sibari, e quindi viene da chiedersi se, prima della caduta della potente Sibari, non fosse sotto la sua influenza, per poi passare sotto l'egida della vicina Crotone. Nella sua lunga storia la citt\u00e0 di Acri si oppose strenuamente al dominio di Roma ma, dopo la battaglia di Canne, si schier\u00f2 a fianco del duce cartaginese Annibale, per poi doversi arrendere nel 203 a.C. e conoscere uno dei tanti saccheggi della sua storia.\nLa sua voglia di libert\u00e0 si rianim\u00f2 tra il 73 ed il 71 a.C. quando, insieme ai comuni limitrofi, sostenne la rivolta di Spartaco, accampatosi nei territori detti Campo Vile nei pressi del comune di Bisignano, durante la terza guerra servile.Lo storico Davide Andreotti Loria, a pag. 259 della sua \"Storia dei cosentini\", cos\u00ec scrive:\nTito Livio, Orazio e nel Medioevo lo storico Procopio la citano come \"Fortezza da Guerra\" e \"Presidio\". Procopio scrive:\nLo storico ci dice inoltre che il presidio era comandato dal capitano Morra, e che lo stesso presidio pass\u00f2 poi all'Imperatore Giustiniano. Nel 542 abbiamo notizie della strenua resistenza che la citt\u00e0 di Acri oppose agli Ostrogoti, guidati da Totila, che conquist\u00f2 la citt\u00e0 per fame e sete, la saccheggi\u00f2, distruggendone gran parte, e perpetrando orribili violenze.\nProcopio cos\u00ec descriveva le condizioni disastrose in cui versava l'Italia nel 551 nel\" De Bello Gotico\":\u00ab \"citt\u00e0 distrutte, popolazioni decimate ed affamate, campi devastati e sterili, miseria spaventosa e falcidia di uomini e bestie, per carestie e pestilenze.\".\u00bb.\nAcri in epoca medievale e moderna.\nNella prima met\u00e0 del 650 e alla fine del 670, per sfuggire ad un'intensa epidemia di malaria, gli abitanti ancora rimasti nella vicina Thurii si spostarono ad Acri. L'incremento demografico comport\u00f2 un netto miglioramento delle attivit\u00e0 produttive: fu un periodo di generale benessere.\nDai Longobardi ai normanni.\nCon l'arrivo dei longobardi nella val di Crati, Acri divenne subito un loro Gastaldato, di notevole importanza economica, questo almeno fino all'896, quando venne occupata dai Bizantini prima e poi dai Saraceni. Una volta liberata, si documentano altre tre incursioni saracene nel 945, nel 1009 e nel 1200. Nel primo periodo dell'arrivo dei Normanni, guidati da Roberto il Guiscardo, che aveva scelto come sua base San Marco Argentano, Acri e la citt\u00e0 di Bisignano, le due citt\u00e0 pi\u00f9 forti in val di Crati furono ripetutamente attaccate e saccheggiate, come la maggior parte delle citt\u00e0 e comuni del cosentino; alla fine della guerra, il Guiscardo, per mantenere e consolidare il potere, elarg\u00ec ai nobili larghi privilegi. E nell'anno 1074-1075 concesse al conte Simone Cofone di Acri, conte di Acri e di P\u00e0dia, larghe estensioni di territorio della Sila nella vicina Luzzi, all'epoca in parte antica possessione dei monaci cistercensi del monastero detto dei Menna, e in parte del conte Cofone.\nTra il 1084 ed il 1086 d.C. il conflitto di interessi sfoci\u00f2 in una guerra sanguinosa, cui presero parte anche il duca di Rossano e il conte di Bisignano, uniti a spalleggiare gli acresi, contro l'abbate di Montecassino inviato dal papa a supporto dell'abbate Ugolino. La tregua, che prevedeva che il conte di Acri conservasse il possesso delle terre, ma con l'obbligo di versare un tributo ai monaci, risult\u00f2 una chimera. Si susseguirono altre dispute ed il convento fu assaltato ed anche quelli limitrofi, e continu\u00f2 in maniera cos\u00ec cruenta, che il papa Urbano II scomunic\u00f2 tutti i partecipanti, e la magistratura normanna condann\u00f2 a cinque anni di carcere e al versamento di cinquemila libbre d'oro e d'argento agli avversari dei monaci, i quali riebbero le terre.\nIntanto in quel periodo continuava il lento ma progressivo lavoro di latinizzazione voluto dai normanni, ma in un ambiente fortemente legato al culto bizantino, infatti \u00e8 da ricordare che San Nilo da Rossano tra il 982 e il 987 fond\u00f2 nel territorio di Acri il monastero dei Santi Adriano, Natalia e Demetrio, il pi\u00f9 consistente centro dei Basiliani in Calabria. Nei pressi del monastero sorsero i quartieri Picitti, Schifo e Poggio, assorbiti poi in processo di tempo dal casale albanese di San Demetrio Corone.Presso il colle Sant'Angelo in Acri antico (Sant'Antonio Abbate) sorsero Garlatia, oggi scomparso, che presumibilmente doveva trovarsi presso l'attuale fiume Galatrella, nelle terre di giurisdizione del Patire Rossano, San Giorgio Martire antico (Sancto Jorio), di propriet\u00e0 della potente famiglia acrese di Francesco Mauroli, considerata masseria insieme a Baccherizzo; inoltre i Casali di Mosto, Appio, San Benedetto e Pedalati, di giurisdizione del vescovo da Bisignano, siti nelle immediate vicinanze di Santa Sofia. Con bolla pontificia di Papa Celestino III del 1192 San Giorgio Martire fu poi abbandonato e appresso fu rioccupato dai profughi albanesi verso la fine del Quattrocento. L'ordine monastico dei Cistercensi svolse un ruolo importante nella vita spirituale del tempo nel territorio di Acri, realizzarono il monastero detto della \"SS. Trinit\u00e0 de Lignos Crucis\", cos\u00ec denominato perch\u00e9 possedevano un piccolissimo frammento della Croce di Cristo, custodito in un'apposita teca. Questo monastero fu costruito tra il 1153 e il 1195 e ospit\u00f2 l'Abbate Gioacchino da Fiore, che lo descrisse ampiamente nelle sue memorie, cos\u00ec scrive il D'Ippolito \u00ab \"[...] nel 1174, Gioacchino accett\u00f2 l'ospitalit\u00e0 che gli offr\u00ec il monastero di Corazzo... ma dopo circa tre anni, morto l'abbate, ne fu nominato successore. Egli per\u00f2 umile e mite per sua natura e disdegnoso d'ogni qualsiasi onore..abbandon\u00f2 il monastero, rifugiandosi in quello della Trinit\u00e0 presso la terra d'Acri..\".\u00bb probabilmente distrutto durante l'ultima incursione dei saraceni nel territorio intorno al 1220 - 1240. Il monastero fu importante insieme ad altri per lo sviluppo della coltura del baco da seta e in diverse altre attivit\u00e0 artigianali, come per esempio la conceria delle pelli egli opifici. Si trova cenno di atto di donazione di un notabile di Acri \u00ab \"[...] come Goffridius fundator Sambuciniae\"\u00bb del 18 maggio 1141 poi ratificato da Ruggero II con privilegio del 1145.. Nel Tienimento De Lignos Crucis, nel 1183, su richiesta dell'abate Gioacchino da Fiore e con l'autorizzazione del pontefice Lucio III, che resse la Chiesa dal 1144 al 1145, la cui chiesa e poi la successiva fondazione del monastero \"sub titulo Sanctae Mariae de Ligno Crucis\" venne benedetta da Cosma, Arcivescovo di Rossano nel 1197. Un altro monastero cistercense era in Acri quello di \"Sancta Maria de Macla\", che si sa per certo che era ancora esistente nel 1630, anno in cui vi fece visita apostolica il Vescovo di Venosa Andrea Pierbenedetto, che lo document\u00f2 nel suo registro \u00ab...\"redditus annuus ducatorum ducentorum quadrantaginta incirca\"...\u00bb. Tra il 1158 ed il 1159 vengono menzionati i mulini ad acqua di pertinenza della Ecclesia di Santa Maria Requisita, consegnate da papa Clemente III, dove figurano i mulini dell'Ecclesia di San Nicola di Domna Milania in Acri, e quelle ubicate nel territorio di pertinenza di Luzzi, con la successiva Chartula Vicaniae del 1179 l'abate di (San Pietro del Mocone) in Acri cede all'abate dell'Sambucina parte della macchia presso il suo mulino del suo monastero, perch\u00e9 possa essere costruito un serbatoio del canale che poi alimenter\u00e0 il mulino del monastero cistercense. (Pratesi 1958, doc, pp.\u00a073\u201375). (Francesco A. Cuteri, \"I Normanni in finibus Calabriae\", ISBN 88-498-0226-9).\nTra il X e il XII secolo vengono censite e costruite nel territorio della citt\u00e0 di Acri molte chiese e conventi; cos\u00ec come descritto in \"Storia della Calabria\" (D. Ficarra), tra il 1054 e il 1100 sorsero in Acri l'abbazia cirtecense ed il monastero insieme a quello di Corazzo, dell'Sambucina in Luzzi, e di Nicotera. E dall'instrumento diocesano del Vescovo Ruffino da Bisignano perviene l'elenco di chiese e conventi gi\u00e0 esistenti in data 1200:\nDurante il regno di Re Manfredi, in Calabria, si acuisce la lotta tra i diversi Ordini religiosi, lotta che in origine era presente nei paesi cattolici dell'Europa, ma che in Italia assunse un carattere politico, mettento in luce i contrasti e i dissidi fra papato e l'impero. Fra le diverse fazioni politiche, tra guelfi e ghibellini e soprattutto in alcuni conventi di rito bizantino in decadenza, erano divenuti da tempo ritrovi e rifugio di agitatori e mistificatori. Papa Alessandro IV informato di ci\u00f2 che stava avvenendo, per evitare pericolose eresie scismatiche, istitu\u00ec un collegio di inquisitori, che invi\u00f2 in Europa ed in Italia. In Calabria invest\u00ec di pieni poteri i vescovi latini di Cosenza, Bisignano, San Marco e Cassano, affinch\u00e9 indagassero su alcuni monasteri Basiliani quali: I monasteri, Patire di Rossano, di San Adriano di Acri, di S. Maria di Matina, detto della Maddalena di Acri e San Pietro dei Greci, compresi alcuni monasteri latini, come la Sambucina di Luzzi e di San Benedetto che dipendevano dalla Diocesi di Bisignano. Il processo contro i monaci accusati di misfatti contro la morale, fu presieduto dal vescovo francescano di Bisignano, Ranuccio dei Frati Minori. Tale investitura fece primeggiare il suo ordine e la condanna delle eresie degli altri..., ma per fortuna il canonico Leone da Rossano, in veste di giudice dello stesso tribunale, difendendo la causa di alcuni malcapitati, caduti nell'errore, soprattutto per l'abbandono in cui in cui erano stati lasciati, in quei momenti difficili e tristi, riusc\u00ec a convincere l'uditorio a salvare molti dalla sicura condanna a morte..mentre per alcuni conventi rimasti sperduti tra i monti, che nulla ormai avevano di sacro, furono chiusi ed interdetti\nIl terremoto del 1185.\nUn indizio su quello che la citt\u00e0 e il suo territorio potevano essere in passato, si legge attraverso gli scritti dello storico R. Curia in \"Storia di Bisignano\", che descrive il terremoto avvenuto nell'antica diocesi di Bisignano, e cita che sotto il governo di Guglielmo II tra il 1184 e il 1186 la Calabria fu scossa da terribili terremoti e diversi centri della presila furono danneggiati o completamente distrutti, e che nel 1185 Acri fu quasi completamente distrutta dal terremoto. A ci\u00f2 si aggiunse la devastazione fatta dalla fame e dal colera a seguito di una lunga siccit\u00e0, che aggrav\u00f2 la situazione dei superstiti. Solo dopo parecchi mesi di lavoro, a causa soprattutto delle frane, si riusc\u00ec ad aprire una via di comunicazione per poter portare dei carriaggi e raggiungere le zone pi\u00f9 isolate del territorio. Altri terremoti documentati furono quelli del 908; 10 dicembre 968; 990; 24 maggio 1184; 24 ottobre 1186; 27 marzo 1638; 1712; 1738; 14 luglio 1767; 5 febbraio 1783; 1787; 10 dicembre 1824; 8 marzo 1832; 12 ottobre 1835; 24 aprile 1836.\nLe epidemia di colera e di peste.\nOltre al colera tra il 1184 ed il 1186, si sa per certo che la Calabria, e soprattutto il cosentino, fu preda di varie epidemie che pi\u00f9 dimezzarono la popolazione allora esistente. \u00c8 documentata la peste del 1348, le successive del 1422, 1528, 1575, 1656, 1638, 1738 e per ultima la Spagnola, avvenuta nei primi del secolo, che secondo il censimento cost\u00f2 la vita a circa un migliaio di cittadini.\nAcri e Bisignano nel 1300.\nNel 1300 il numero delle citt\u00e0 demaniali, cio\u00e8 non infeudate a famiglie private rimaste in possesso della corona non era esiguo, al contrario dei secoli successivi. Da un editto del 1346, con il quale la regina Giovanna I invitava sia i Baroni, che le Universit\u00e0 di Calabria, ad omaggiare il figlio Carlo.\nI Sangineto e i Sanseverino pretendevano la restituzione dei territori acquisiti dalla Diocesi di Bisignano, secondo loro usurpati dai vescovi e dagli abati. Tra queste terre e questi feudi erano soprattutto in discussione alcuni feudi di Corigliano, il casale di Roggiano, terre e Castelli di Rossano, di Acri e di Luzzi, incamerati dalla chiese e dai monasteri di quelle localit\u00e0, e quindi sotto giurisdizione del Vescovo di Bisignano, Federico Pappatelli, a cui veniva imposto il divieto di considerarli feudi della Chiesa, poich\u00e9 per i precedenti disposti da Carlo I d'Angi\u00f2, i menzionati territori e i relativi castelli gi\u00e0 da tempo erano inclusi e ricadevano nella sfera di competenza e di pertinenza del baronato laico istituito ed organizzato dallo stesso sovrano. L'ostinato rifiuto del vescovo a non cedere le terre e non voler rinunciare ai presunti diritti feudali, scaten\u00f2 la vendetta del potente barone. I tumulti, le rappresaglie e gli scontri violenti e sanguinosi tra i vari pretendenti erano continui, il pi\u00f9 significativo e drammatico avvenne del 1339. Il Barone Ruggero II Sangineto, approfittando della confusione che a quel tempo regnava in Bisignano, pot\u00e9 portare a termine il suo disegno: da Corigliano un gruppo di armati a cavallo raggiunse Acri, e trascinando a s\u00e9 popolani affamati e bisognosi e desiderosi di saccheggi e bottino, si diressero a Bisignano. Ruggero Sangineto era forte della benevolenza di Re Roberto verso la sua casata, e soprattutto per il fatto che era figlio del Gran Giustiziere del Regno, Filippo I di Sangineto, che lo rendeva il personaggio di maggiore prestigio del baronato meridionale. Il 28 giugno del 1339, vigilia della festa di San Pietro e Paolo, penetrati nella citt\u00e0 di Bisignano, si diressero verso il palazzo del Vescovo, e, sgominate le guardie e bloccate le uscite, penetrarono all'interno e uccisero sia le guardie personali del Vescovo che i familiari, e tutti coloro che lo difendevano. Quel giorno morirono circa 20 persone tra familiari, diaconi e guardie. Infine, il vescovo agonizzante, fu impietosamente trascinato e legato alla coda del cavallo del Sangineto. Con altri condannati fu condotto in un luogo, detto \"Scannaturu\", probabilmente situato dietro l'attuale chiesa di San Domenico. Lo sciagurato vescovo ormai esanime fu condannato alla decapitazione, subito eseguita, come per tutti gli altri condannati che subirono la stessa sorte. Benedetto XII, con una bolla pontificia del 10 giugno 1340 dalla sede di Avignone, per punire le Chiese di Bisignano nell'ambito delle loro attribuzioni e prerogative, voleva scioglierne il capitolo delle famiglie pi\u00f9 ricche e facoltose che non si ribellarono per impedire il massacro. Per\u00f2 poco dopo anche la stessa interdizione pontificia pass\u00f2 con l'intervento di vescovi laici, per evitare altri problemi in cui gi\u00e0 navigava la chiesa di Pietro..\nFederico II, gli angioini e gli aragonesi.\nDurante il regno di Federico II la citt\u00e0 godette di un periodo di relativa tranquillit\u00e0 e di notevole prosperit\u00e0 economica, divenne un centro importante nel commercio della seta, fino all'arrivo degli Angioini e poi degli Aragonesi, che con i loro pesanti tributi indebolirono notevolmente l'economia della citt\u00e0. Nel 1462 il duca di San Marco Argentano, Luca Sanseverino, acquist\u00f2 dal fisco, per concessione di re Ferrante I d'Aragona, la citt\u00e0 di Acri e di Bisignano, per la cifra di 20.000 ducati d'oro e d'argento. Nello stesso anno la citt\u00e0 di Acri, rimasta fedele agli Angioini sub\u00ec un terribile assedio da parte delle truppe Aragonesi, che non riuscendo a conquistare la citt\u00e0, tramite la collaborazione di traditore, un certo Milano, indic\u00f2 alle truppe nemiche i segnali delle guardie degli avamposti, e che all'ora convenuta a notte fonda apr\u00ec le porte della citt\u00e0. Gli aragonesi con inaudita ferocia attaccarono la citt\u00e0, essendo a conoscenza che in Acri si trovava nascosto il vicer\u00e9 Grimaldi. Le truppe perpetrarono nei confronti dei cittadini di Acri, terribili violenze; lo storico Capalbo, che a sua volta riport\u00f2 le notizie del Pagano, descrive la strenua battaglia all'interno delle mura, e il disperato tentativo da parte di ogni cittadino valido di salvare donne e bambini, che trovarono rifugio nella parte pi\u00f9 alta della Padia, nella chiesa matrice di Santa Maria Maggiore. Ma la crudelt\u00e0 dell'esercito angioino, inferocito, non risparmi\u00f2 neppure la chiesa, che fu arsa insieme a donne e bambini. L'eroico comandante delle guardie della citt\u00e0, Nicol\u00f2 Clancioffo, nella piazzetta del castello, fu segato vivo per i lombi, ed il suo corpo diviso in quattro pezzi ed esposto sulle quattro torri del castello. Da un documento del notaio Marsilio Aliprandi del 1479-80, \u00e8 dichiarato che molte propriet\u00e0 nei quartieri Parrieti, Padia, Picitti e Castello, furono vendute come orti, perch\u00e9 le case erano bruciate, ormai in rovina, e non vi erano abbastanza uomini per ricostruire i detti quartieri. Non abbiamo notizie complete del 1462, ma si suppone che in quella guerra la citt\u00e0 perse circa duemila abitanti, comprese parte delle armate che seguivano il vicer\u00e9 Grimaldi, che, insieme a pochi dei suoi, fu in grado di salvarsi dalle segrete del Castello di Acri, per poi rifugiarsi nella vicina Longobucco.\nAcri dal 1492 al 1499.\nDal 1492 Acri passa sotto governatorato Aragonese insieme alla citt\u00e0 di Bisignano. Venne nominato governatore, il Magnificus Antonio Poerio di Pietro, regio governatore fino al 1495, poi per aver seguito le sorti del re Ferdinando II, come militare, e avere ridotto molte citt\u00e0 alla devozione, venne trasferito a pi\u00f9 alte cariche tra cui il governatorato di Reggio. Alla discesa di Carlo VIII, il principe di Bisignano, coi suoi figlioli, si misero in viaggio per porgere i loro saluti al re, mentre il conte di Acri ed il marchese di Squillace, una volta fuggiti e rifugiati in Sicilia, si videro confiscati dal re Carlo i loro stati, poi donati ad un certo D'Aubugny insieme alle citt\u00e0 Amantea e di Tropea gi\u00e0 fedeli agli Angioini, che avevano levato le insegne di Carlo VIII, ma quando questi seppero che tutte le terre erano state donate ai fratelli del D'Aubugny, tornaro di nuovo a favore degli Aragonesi.. La citt\u00e0 di Acri si schier\u00f2 con il re Federico d'Aragona, fedelt\u00e0 che cost\u00f2 ad Acri tra il 1496 ed il 1497 un altro assedio con armi ossidionali, il saccheggio della citt\u00e0 da parte degli Angioini, la distruzione quasi completa del castello, di alcuni importanti palazzi nobiliari e i capi del partito filo-aragonese, i nobili Placido e Sebastiano della potente famiglia Salvidio furono uccisi e fatti a pezzi e i loro corpi buttati nel letame.\nL'espulsione degli ebrei.\nNel 1511 per decreto di re Ferdinando II d'Aragona vennero espulsi gli ebrei, figure importanti dell'economia della citt\u00e0, abitanti dell'antico ghetto della \"Judeica\". Il luogo dove si trovava il ghetto ancora oggi viene chiamato Judeica, situato presso il torrente Calamo, al di fuori della cinta fortificata; la presenza del ghetto in Acri \u00e8 documentata prima dell'anno mille.\nL'evoluzione demografica in epoca moderna.\nL'evoluzione demografica della citt\u00e0 \u00e8 in parte documentata dai registri delle imposte regie. Nella ricerca storica del Pardi nel 1276 risulta \"Acrium cum Casalibus\", tassata per \"Centodue Once\", pari 61.000 Grana, avrebbe cos\u00ec avuto, verso la fine del XIII secolo circa 5.100 abitanti oltre agli Ebrei, di essi infatti si legge nei registri \"Ebrei Acri: inquirantur et taxerunt juxta facultates\".\nIn un'ordinanza regia Angioina del 1279 ne riporta il peso fiscale, espresso in oncia, delle terre di Calabria\nIl Brigantaggio in Acri.\nL'incursione della banda Jaccapitta.\nNel 1806 Acri dovette subire l'incursione di una selvaggia orda di briganti che, intenzionati a dirigersi verso la vicina Bisignano, si fermarono in citt\u00e0. Si trattava di un gruppo forte di ben 3.000 uomini che, al seguito di Jacapitta, erano discesi con l'intenzione di distruggere la citt\u00e0 di Bisignano, provenendo perlopi\u00f9 dalle selve cosentine e dai casali intorno Cosenza. Depredata Acri, e macchiatisi di terribili atti di crudelt\u00e0, si diressero verso la loro meta. Ma giunti nei pressi di S. Domenico di Bisignano, si ritrovarono fra due fuochi: le forze del Bagnanich e quelle del Benincasa, appoggiate da tutta la popolazione, comprese alcune donne spinte dall'esempio di donna Rachele Benincasa che si schier\u00f2 al fianco del fratello Giuseppe. Si ritirarono cos\u00ec verso i monti acresi. Il Misasi cos\u00ec descrisse nel Giornale d'Italia il 3 ottobre 1809: \"\u00abCos\u00ec la nobile citt\u00e0 di Bisignano si copr\u00ec di gloria, cos\u00ec come quando scese nei piedi del Crati ed arrestare col suo valore la furia dell'esercito dei Saraceni\u00bb\", rifacendosi a una sollevazione in armi (secoli X-XI) dei bisignanensi e degli acresi grazie ai cui eserciti - scrive sempre il Misasi - \"\u00abi quali si sollevarono in armi contro i Saraceni, facendo argine alla loro invasione, questi non avrebbero proceduto oltre alla conquista dell'Italia!\u00bb\". Gli esuli acresi Vincenzo Astorino, Luigi Sprovieri, Filiberto Parvolo, che con le loro famiglie avevano trovato riparo ed ospitalit\u00e0 in Bisignano, sotto la scorta armata del distaccamento di Bisignano, partirono alla volta di Cosenza per informare le autorit\u00e0 dei luttuosi eventi nella loro disgraziata terra. Il 30 agosto parti il generale Verdier al comando di un distaccamento di 1.500 uomini, a cui si affianc\u00f2 la guarnigione di Bisignano. Il generale Verdier decret\u00f2 l'assedio e la distruzione della citt\u00e0, il cannoneggiamento inizi\u00f2 dal monte di Serravuda, verso i quartieri di Padia e di San Pietro, ma la catastrofe fu scongiurata grazie al provvidenziale intervento del comandante Giacomo Berlingieri e di altri acresi che, al seguito del generale Verdier, militavano nelle armate napoleoniche. Alcuni briganti, confusi nella enorme folla degli acresi, furono individuati, catturati e giustiziati per impiccagione dal generale Verdier nella piazza antistante la chiesa di San Domenico in Acri. I briganti Tommaso Padula, Domenico Ofrias e Jaccapitta nascostisi nelle campagne di circostanti, furono scovati e giustiziati dalla compagnia di Bisignano, nel luogo chiamato \"Largo dell'Olmo\". Il Padula e l'Ofrias furono squartati e spaccati a met\u00e0, quindi caricati su due asini e portati ad Acri i lombi dove i briganti avevano saccheggiato e barbaramente ucciso molti cittadini. Ad Acri, in catene, fece il suo ingresso Jacapitta, il feroce brutale e sanguinario brigante che aveva crudelmente infierito contro i corpi martoriati delle vittime di Acri, macchiandosi perfino di efferati atti di cannibalismo... Legato e trascinato nella piazza, fu posto in mezzo a quattro roghi. Il Jaccapitta, imprecando e bestemmiando, saltava dall'uno all'altro rogo, tentando di sottrarsi al supplizio, mentre gli astanti lo colpivano alle gambe con delle scoppiettate. Stremato, alla fine, con un grido selvaggio s'accasci\u00f2 tra le fiamme che lo ridussero in cenere.\nLa banda di Re Coremme.\nNell'agosto dello stesso anno, scendendo dalle montagne di Acri, tent\u00f2 di impossessarsi di Bisignano il capo brigante Antonio Santoro detto \"Re Coremme\". Era un contadino analfabeta, ma scaltro ed estremamente coraggioso. Cessata la resistenza borbonica in Calabria, aveva organizzato una formidabile banda con la quale intendeva continuare, a modo suo, la guerra ai francesi, in nome del re legittimo Ferdinando di Borbone che da Palermo lo aveva nominato tenente colonnello. Il Santoro, come primo atto della campagna militare, occupo Longobucco, il suo paese natale, e ne fece la sua roccaforte, autoproclamandosi \"Re Coremme\". Assaltata Acri durante la notte, e, piegati gli amministratori alla sua volont\u00e0, si mosse da questa nuova base per seminare morte e terrore per sbaragliare i suoi nemici \"i rivoluzionari antiborbonici\", fiancheggiatori dei francesi. Per conquistarsi lo sbocco al mare, progett\u00f2 la presa di Rossano e Corigliano, all'epoca, insieme ad Acri, le citt\u00e0 pi\u00f9 popolose del cosentino. Nel suo tentativo fu colto di sorpresa dalle truppe del generale Verdier che riuscirono a disperderne la banda. Il Santoro, ormai in precipitosa fuga, perduto ogni contatto col grosso dei suoi uomini, si imbatt\u00e9, nei pressi di Pagliaspito, dalla squadra civica di Santa Sofia d'Epiro comandata da Giorgio Ferriolo. Era il 13 agosto 1806 e Santoro fu catturato insieme al suo piccolo stato maggiore, composto dal fratello e da alcuni uomini fidati. Rinchiuso in una celletta isolata, il Santoro riusc\u00ec ad evadere, raggiungendo nottetempo Acri. Intanto, quello stesso giorno, il fratello ed altri quattro briganti, rimasti in carcere, e per evitare altre evasioni, furono condotti sotto buona scorta a Bisignano dove furono giustiziati. La notizia dell'esecuzione scaten\u00f2 la rabbia estrema del Santoro che decise di infliggere la sua feroce vendetta ai paesi di Santa Sofia D'Epiro e Bisignano. Riorganizzata la sua banda, il 18 agosto decise di marciare su Santa Sofia, seminando morte e distruzione, dando alle fiamme il palazzo dei nobili Bugliari. Vittima illustre del suo sterminio fu il Vescovo Francesco Bugliari, rettore del collegio Italo-Albanese. Tuttavia, si narra che i mandanti dell'omicidio dell'esimio Vescovo Bugliari siano stati gli esponenti della famiglia nobiliare dei Lopez di San Demetrio Corone, paese limitrofo, col quale esiste una grande rivalit\u00e0 storica . Particolare, poi, \u00e8 l'aneddoto secondo il quale il vescovo, per non farsi scoprire, si sia nascosto vanamente in una cantina di propriet\u00e0 della gentildonna Caterina Miracco tra le spighe del grano appena mietuto.\nAcri nel 1799.\nTratto da \"Lo Scudiscio\": \u00ab\"Che peccato la brutale e feroce ecatombe politica di quell'anno di quel maledetto (Ruffo). La classe pi\u00f9 intelligente di Acri, composta da uomini illustri ed eminenti, medici, avvocati, magistrati, sacerdoti tutti repubblicani del 1799, furono barbaramente assassinati per un'idea; erano circa cinquanta persone del fiore dei cittadini. Che peccato ripeto!\u00bb Avvenne in Acri come osserva il Settembrini, essere accaduto a Napoli, dopo l'eccidio del 1799, la strage degli uomini, egli dice, \"nel quale vollero spegnere l'intelligenza e la virt\u00f9, distrusse ogni principio di fede e moralit\u00e0 ed apr\u00ec un abisso profondo, fu un peccato\" ed io aggiungo per Acri fu solo un brutale assassinio! Il progresso della forte cittadella fu arrestato bruscamente, la citt\u00e0 si divise in partiti e le ire e le discordie cittadine fonte di ogni male, ed essa and\u00f2 sempre pi\u00f9 regredendo, n\u00e9 valsero arrestarne la decadenza quei pochi superstiti, sopravvissuti del macello, n\u00e9 i letterati e gli eminenti uomini politici vi sorsero: i loro sforzi rimasero isolati!.\"..\u00bb\nDa Raffaele Capalbo, in \"Memorie storiche di Acri\", sappiamo inoltre che circa 20 uomini di Acri furono arrestati e trasferiti presso il tribunale di Paola e successivamente tradotti nelle carceri di Cosenza.\nAcri dall'Unit\u00e0 d'Italia al 1952.\nLa ricostruzione della storia politica, economia, sociale, culturale e religiosa di Acri, a partire dal periodo dell'unificazione italiana fino al 1952, \u00e8 stata possibile grazie a lunghi anni di ricerca presso archivi e biblioteche sia pubbliche che private. Tale analisi \u00e8 contenuta nel volume \"Nascita di un comune democratico. Acri 1861-1952 - Storia cronaca memoria\" del prof. \"Giuseppe Scaramuzzo\".\nIl volume ricostruisce la storia di Acri a partire dall\"'amministrazione di Vincenzo Sprovieri\", che, agli inizi, aveva suscitato grandi speranze nel popolo acrese, ben interpretate da Vincenzo Julia che scriveva: \"Dopo molti anni di pubbliche e private sventure si erano infrante le catene di un popolo ingiustamente conculcato. La Calabria risorta a novella vita. Ed era giunto il momento della redenzione morale, civile ed economica.\" Tali aspettative furono ben presto deluse, poich\u00e9 Sprovieri rinneg\u00f2 le promesse fatte nel 1848 \"di mutare le cose e rispettare le persone\", instaurando un potere dispotico, con arbitrio, prevaricazione e vendetta nei confronti di chi osava criticarlo, tanto da essere definito lo \"Sci\u00e0 di Acri\". Sprovieri, se da un lato riusc\u00ec a debellare il fenomeno del brigantaggio, dall'altro us\u00f2 l'immenso patrimonio demaniale posseduto dal comune, per accattivarsi la benevolenza di consiglieri, assessori ed elettori, lasciando sempre pi\u00f9 nella miseria la cosiddetta, \"plebe acritana\".\nLe amministrazioni successive non apportarono cambiamenti alla linea dello Sprovieri, continuando a depredare il patrimonio demaniale, incuranti delle denunzie fatte dai giornali locali del tempo, alle autorit\u00e0 competenti, in realt\u00e0 conniventi.\nAgli inizi del '900, la situazione del paese era ben poco cambiata rispetto al periodo risorgimentale, come denunciava il giornale locale \"La Riscossa\". In questi anni ad Acri nasce la prima e unica societ\u00e0 elettrica che poi fornir\u00e0 energia elettrica pubblica e privata, ma che apport\u00f2 pochi benefici alla maggioranza della popolazione, ma molti utili ai suoi gestori. Altra speranza delusa in questi anni fu la mancata realizzazione della linea ferroviaria che da Camigliatello Silano sarebbe dovuta passare per Acri per poi proseguire per Bisignano, Rose, Luzzi e raggiungere Cosenza. Sempre in questi anni, nasce l'assistenza sociale con la creazione di un ospedale, di un ospizio per i poveri e di un educantato, grazie all'attivit\u00e0 di Francesco Maria Greco a cui va anche il merito di aver moralizzato il clero acrese.\nDurante la Prima Guerra Mondiale, 1.518 acresi partirono per il fronte, di cui 207 rimasero uccisi in combattimento, 146 feriti, 41 dispersi e 119 prigionieri. Il dopoguerra fu caratterizzato ad Acri dallo scoppio del colera, da imponenti manifestazioni sociali per il carovita e la carenza di lavoro. Furono gli anni questi, in cui nacquero il PSI ed il PCI.\nNel 1927, con lo sciagurato avvento del fascismo, ha inizio l'amministrazione podestarile di Paride Manes seguita da quelle di Filippo Sprovieri, di Angelo Giannone e di Pasquale Talarico che si concluse nel 1943. In questi anni furono arrestati due cittadini acresi, Giuseppe Gencarelli e Pasquali D'Auria per \"attivit\u00e0 sovversive\". Sull'operato delle amministrazioni podestarili, valgono le parole scritte dal podest\u00e0 Talarico al prefetto di Cosenza che \"ad Acri esisteva, negli anni '40, una triste situazione amministrativa, una non meno triste situazione morale della popolazione che viveva ancora sotto un regime feudale senza che la civilt\u00e0 fascista si fosse neppure affacciata per rischiarire le menti e ingentilire i cuori della maggior parte dei cittadini\".\nAllo scoppio della Seconda Guerra Mondiale, 1.352 cittadini acresi partirono per il fronte. Da sottolineare non solo i tanti prigionieri in mano ai tedeschi e agli alleati, ben 478, ma anche i numerosi partigiani, 34, che combatterono nella Resistenza europea ed italiana.\nCon la caduta del fascismo, l'amministrazione comunale venne retta dai commissari prefettizi che non seppero dare risposte alla mancanza di viveri e alla scarisit\u00e0 di lavoro.\nUna svolta si ebbe, con l'elezione a sindaco di Saverio Spezzano, nel 1946, che mantenne fede agli impegni presi durante la campagna elettorale, assicurando al popolo di Acri pane, lavoro ma anche \"\"palle e catinelle a maglie\",\" ossia rigore e legalit\u00e0.\nUn anno difficile per Acri fu il 1948, a causa di un forte scontro politico, per l'occupazione delle terre, in particolare del bosco di Pietramorella, in cui fu ferita gravemente la guardia campestre Antonio Ginese.\nI soldati di Acri nelle guerre del '900.\nUno stralcio tratto dall'introduzione al volume \"Storia di gente comune. I soldati acresi nelle guerre del '900\" del prof. \"Giuseppe Scaramuzzo\": \"\"...Esplorando il passato della comunit\u00e0 Acrese, emerge una drammatica particolarit\u00e0: la presenza diffusa e costante dei soldati acresi non solo su tutti i fronti di guerra, ma anche la loro partecipazione agli eventi pi\u00f9 tragici di tutti i con\ufb02itti del Novecento, ed il loro notevole contributo in termini di morti, dispersi, feriti e prigionieri. Nella Prima guerra mondiale, furono catturati e fatti prigionieri nelle battaglie sull\u2019 Isonzo, a Caporetto, 32, a San Martino e San Michele del Carso, sul Piave; mentre nella Seconda guerra mondiale in Africa, a Tobruk, ben 103, ad El Alamein, in Tunisia il 13 maggio del 1943 nella resa dell'esercito italiano agli Alleati; nell'Egeo, da Cefalonia a Lero; nel Mediterraneo, da Pantelleria alla Sicilia, alla Corsica; in Grecia e in Russia sul Don e a Stalingrado. Fra i primi e fra gli ultimi a morire sui campi di battaglia ci sono Acresi.\" \"Fra i primi nella guerra italo-turca tra il 1911 ed il 1912; nella guerra d\u2019Etiopia; nella guerra di Spagna e nella Seconda guerra mondiale sul fronte francese e sul fronte africano. In\ufb01ne l'8 settembre del 1943 si registra un alto numero di vittime e di azioni eroiche contro i Tedeschi.\" \"Fra gli ultimi, nella Prima guerra mondiale, nella battaglia conclusiva a Vittorio Veneto il 4 novembre 1918: mentre nella Seconda guerra mondiale, sul fronte russo, sul Don e a Stalingrado, nel febbraio del 1943, pochi giorni prima della ritirata dell'ARMIR. In\ufb01ne, proprio nei giorni conclusivi dell'ultimo conflitto mondiale, il 14 aprile del 1945, muore suicida, avvelenandosi in un campo di prigionia tedesca, il soldato Rosa Annunziato e, il 25 aprile del '45, in Italia viene ucciso dai fascisti il partigiano Giuseppe Algieri.\" \"Tutti, tranne qualche caso di insubordinazione, diserzione, di renitenza e di reati comuni, veri\ufb01catisi durante la Prima guerra mondiale, servirono la patria \u201ccon fedelt\u00e0 e onore\u201d.\" \"Molti furono decorati al Valor Militare per il loro eroismo: 42 nella Prima guerra mondiale; 1 in Spagna e ben 15 nella Seconda guerra mondiale.\"\nLa ricerca per la stesura del volume \u00e8 stata lunga e laboriosa ed effettuata presso: l'archivio comunale di Acri, l'archivio di Stato di Cosenza, l'archivio militare, il centro documentale di Catanzaro e presso la Biblioteca militare centrale di Roma. Sono stati riportati i fogli matricolari contenenti generalit\u00e0, luoghi e tempi del fronte di guerra e i vari riconoscimenti dei combattenti, dei morti, dei dispersi, dei feriti e dei prigionieri. Il volume contiene i nomi di tutti i soldati acresi che hanno partecipato a partire dalla guerra italo-turca del 1911-1912, alla Prima Guerra Mondiale, alla riconquista della Libia, alla guerra di Etiopia del 1935-1936, alla guerra di Spagna del 1936-1939, alla Seconda Guerra Mondiale fino alla guerra di Liberazione. La ricerca documentaria \u00e8 stata integrata sia dalle testimonianze, lettere e foto dei soldati al fronte che dai loro familiari.\nBibliografia.\ncollaborazione con l'Istituto Italiano per gli Studi Filosofici di Napoli. Acri 2-3 maggio 2003.ediz. Tipolitografia Grafisud Acri 2007.\n88-17-16687-1"}
{"id": "728995", "revid": "2171644", "url": "https://it.wikipedia.org/wiki?curid=728995", "title": "Posta Fibreno", "text": "Posta Fibreno (\"La Posta\" in dialetto locale) \u00e8 un comune italiano di abitanti della provincia di Frosinone nel Lazio situato nella valle di Comino, versante laziale del parco nazionale d'Abruzzo, Lazio e Molise.\nGeografia fisica.\nTerritorio.\nNel suo territorio \u00e8 stata istituita la riserva naturale lago di Posta Fibreno.\nNel territorio comunale si trova anche il lago di Posta Fibreno.\nStoria.\nIl comune \u00e8 stato istituito il 7 aprile 1957 con mediante lo scorporo dell'omonima frazione dal comune di Vicalvi.\nMonumenti e luoghi d'interesse.\nAree naturali.\nIl lago di Posta Fibreno, detto anche della Posta o Fibreno, \u00e8 ubicato a un'altitudine di 289\u00a0. La sua superficie \u00e8 di circa 0,287\u00a0km\u00b2 e il suo perimetro \u00e8 di 5.163\u00a0m. Ha una lunghezza pari a circa 1096\u00a0m, la sua larghezza \u00e8 di 570 \u00a0m e la sua larghezza media di 261\u00a0m, mentre la profondit\u00e0 massima \u00e8 di 15\u00a0m e si riscontra all'interno di una fossa in localit\u00e0 Carpello, localmente conosciuta come \"Codigliane\" e quella media di 2,5\u00a0m. Il lago Fibreno non ha immissari e il suo unico emissario \u00e8 l'omonimo fiume. Situato nel versante sud-occidentale dei Monti della Marsica, si origina da un sistema di sorgenti pedemontane che derivano dal bacino imbrifero carsico dell'alta valle del Sangro in Abruzzo. Il bacino del lago presenta una forma stretta e allungata addossata alle colline che delimitano la sponda nord-est. Ed \u00e8 proprio dalle montagne del oarco d'Abruzzo che il lago di Posta Fibreno o della Posta trova le proprie origini. Infatti parte delle acque che precipitano sotto forma di neve o di pioggia su quelle montagne sono le stesse che dopo un lungo percorso, in massima parte in falde sotterranee, rivedono la luce nelle numerose sorgenti che pullulano lungo le rive del lago alimentando lo stesso con circa 6\u00a0m3 di acqua al secondo. Un'origine, quella carsica, che permette di mantenere all'acqua una temperatura pressoch\u00e9 costante, all'incirca sui 10-11\u00a0\u00b0C, nel corso dell'intero anno.\nUna caratteristica del lago \u00e8 rappresentata dalla presenza di un'isola galleggiante formata da rizomi, torba e radici, in grado di spostarsi all'interno del suo allagato con un leggero alito di vento o con l'aumento della portata delle sorgenti che sfociano nei pressi dell'area di pertinenza. La \"rota\", cos\u00ec viene localmente chiamata l'isola galleggiante, che ha una larghezza di circa trenta metri di diametro e una forma conica, con la punta rivolta verso il basso, potrebbe essere stata originata da un'anomala corrente sotterranea che fece sollevare il fondo di torba da quasi nove metri sotto il livello dell'acqua.\nLa caratteristica forma allungata, unita all'elevata velocit\u00e0 di ricambio teorico totale, la temperatura pressoch\u00e9 costante nell'arco dell'anno anche a varie profondit\u00e0, fanno s\u00ec che esso possa essere paragonato a un ambiente lotico piuttosto che a un ambiente lentico. E proprio grazie a queste caratteristiche che rappresentano l'habitat ideale per alcune importanti specie ittiche quali i Salmonidi, che vivono in acque ricche di ossigeno.\nIl fiume Fibreno, che rappresenta l'asta principale del bacino, prende origine dalla confluenza delle acque del lago omonimo con le acque del torrente Carpello. Le sponde qui si distendono fino a raggiungere una larghezza massima di 20\u00a0m. Il fiume, che inizialmente segue un tragitto piuttosto regolare, si snoda, in seguito, con un andamento tortuoso fino alla confluenza con il fiume Liri dopo un percorso di circa 11\u00a0km. Nel punto di confluenza tra il torrente Carpello, il lago Fibreno e il fiume Fibreno, sulla sponda sinistra insistono due antiche costruzioni che venivano utilizzate, in passato, come \"peschiere\", dove i pescatori erano soliti lasciare le trote che ancora non avevano deposto completamente le uova, per permettere cos\u00ec la regolare riproduzione. Il bacino del fiume Fibreno appartiene al Bacino Nazionale Liri-Garigliano e ha una superficie di 96,4\u00a0km\u00b2. La portata idrologica del fiume Fibreno \u00e8 di circa 6\u00a0m3. La qualit\u00e0 biologica del fiume risulta essere, nel complesso, buona, non vengono infatti evidenziate particolari forme di alterazioni dell'ambiente acquatico.\nAltro.\nDal 1977 in localit\u00e0 Codigliane, nel punto dove si registra la maggiore profondit\u00e0 del lago, \u00e8 stata posta, a protezione del bacino lacustre e di coloro che lo frequentano, una croce. L'opera, realizzata dallo scomparso scultore Pino Bonavenia in acciaio e platino, viene riportata in superficie il primo fine settimana di agosto di ogni anno. Il sabato sera la Croce \u00e8 portata in processione sulle acque del lago, lungo un percorso segnato da fiaccole, accompagnata da un corteo di barche e canoe. La mattina seguente, al termine della messa officiata sulle sponde del lago, il simbolo cristiano viene riposto dai subacquei nella sua collocazione originaria.\nSociet\u00e0.\nReligione.\nLa popolazione professa per la maggior parte la religione cattolica nell'ambito della diocesi di Sora-Cassino-Aquino-Pontecorvo\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 74 imprese operanti nel territorio comunale, che rappresentavano lo 0,22% del totale provinciale (33.605 imprese attive), hanno occupato 120 addetti, lo 0,11% del dato provinciale; in media, ogni impresa nel 2015 ha occupato un addetto (1,62).\nInfrastrutture e trasporti.\nStrade.\nTramite la strada regionale 627 della Vandra \u00e8 collegata a Sora e Alvito.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Posta Fibreno, come localit\u00e0 di Vicalvi, pass\u00f2 dalla provincia di Caserta a quella di Frosinone. Nel 1957, con legge del 5 marzo 1957 n. 91, si stacc\u00f2 da Vicalvi diventando comune autonomo.\nSport.\nLa squadra di calcio del paese \u00e8 l'A.S.D. S.S. Posta Fibreno che milita nel campionato regionale di seconda categoria. I colori sociali sono il bianco ed il rosso.\nIl 9 giugno 2019 ha conquistato la coppa provincia di Frosinone."}
{"id": "728996", "revid": "75817", "url": "https://it.wikipedia.org/wiki?curid=728996", "title": "Motion blur", "text": ""}
{"id": "728998", "revid": "466539", "url": "https://it.wikipedia.org/wiki?curid=728998", "title": "Orlando Letelier", "text": "Fu assassinato a Washington da agenti segreti della \"Direcci\u00f3n de inteligencia nacional\" (Direzione Nazionale dei servizi segreti del Cile), la polizia segreta di Augusto Pinochet, che fu probabilmente il mandante dell'omicidio.\nBiografia.\nNacque a Temuco, figlio pi\u00f9 giovane di Orlando Letelier Ruiz e In\u00e9s del Solar. Studi\u00f2 allo \"Instituto Nacional\" e a sedici anni entr\u00f2 nell'Accademia Militare Chilena, dove concluse l'istruzione secondaria. Abbandon\u00f2 poi la carriera militare per iscriversi all'Universit\u00e0 del Cile, dove fu laureato avvocato nel 1954. Nel 1955, entr\u00f2 a far parte del nuovo Ufficio del rame (\"Departamento del Cobre\", oggi CODELCO), dove lavor\u00f2 fino al 1959 come analista e ricercatore. Fu quindi licenziato per aver appoggiato la seconda campagna elettorale presidenziale di Salvador Allende, che in quell'occasione fu sconfitto.\nLa famiglia Letelier dovette riparare in Venezuela, dove Orlando divenne consulente per il rame del ministro delle finanze. Da l\u00ec, Letelier si fece strada fino a entrare a far parte fin dalla fondazione della Banca interamericana per lo sviluppo, dove fin\u00ec col diventare \"senior economist\" e direttore della divisione prestiti. Fu anche uno dei consulenti dell'ONU responsabili della fondazione della Banca di Sviluppo Asiatico. Spos\u00f2 Isabel Margarita Morel Gumucio il 17 dicembre, 1955, dalla quale ebbe quattro figli: Christian, Jose, Francisco, e Juan Pablo.\nLa carriera politica.\nIl suo debutto nella vita politica avvenne all'Universit\u00e0 del Cile, dove fu il rappresentante dell'Unione degli Studenti. Nel 1959 si iscrisse al partito socialista (PS). Nel 1971 il Presidente Allende lo nomin\u00f2 ambasciatore negli Stati Uniti riconoscendogli qualit\u00e0 peculiari di \"leadership\", piuttosto rare tra i rivoluzionari latinoamericani dell'epoca: tra le altre, la sottile comprensione delle complesse politiche americane e la profonda conoscenza, dall'interno, dell'industria del rame, materia prima strategica per il Cile. La sua missione specifica consisteva proprio nel far accettare agli Stati Uniti la recente nazionalizzazione cilena di quell'industria.\nNel corso del 1973 Letelier fu richiamato in patria, dove divenne ministro degli affari esteri, poi dell'interno e infine della difesa. Nel colpo di Stato dell'11 settembre 1973 fu il primo membro di alto livello dell'amministrazione Allende a essere fermato e arrestato al suo arrivo al Ministero della difesa. Rimase per 12 mesi in diversi centri di detenzione, dove sub\u00ec pesanti torture: prima fu portato nella caserma del Reggimento Tacna, poi all'Accademia militare; successivamente, rimase per 8 mesi in una prigione politica sull'isola di Dawson.\nDi l\u00ec venne trasferito all'Accademia militare aeronautica, e infine nel campo di concentramento di Ritoque, dove venne infine improvvisamente liberato nel settembre del 1974 per le pressioni del Governatore di Caracas Diego Arria, alla condizione che lasciasse immediatamente il Cile. Dopo il rilascio, ripar\u00f2 dapprima con la famiglia a Caracas, per poi scegliere di trasferirsi a Washington, come gli aveva proposto di recarsi lo scrittore statunitense Saul Landau. Ci arriv\u00f2 nel 1975, per diventare membro esperto dell\"'Institute for Policy Studies\" (Istituto di studi politici, in sigla IPS), un centro di ricerca sulla politica internazionale di derivazione kennedyana, al quale talvolta collaborava lo stesso Landau.\nDivenne anche direttore del \" Transnational Institute\" (TNI), un centro di ricerca indipendente con sede ad Amsterdam, e insegn\u00f2 alla Scuola per il servizio internazionale dell'Universit\u00e0 Americana di Washington. Lavor\u00f2 intensamente, scrivendo, tenendo discorsi e organizzando gruppi di pressione sul Congresso americano e i governi europei contro il regime di Pinochet, diventando in breve la voce pi\u00f9 ascoltata della resistenza cilena. In pi\u00f9 occasioni riusc\u00ec a evitare che governi europei, e gli stessi Stati Uniti, sostenessero finanziariamente il governo militare.\nL'attentato.\nIl 21 settembre 1976, a Washington, Orlando Letelier stava andando al lavoro con Ronni Karpen Moffitt, una collega dell'IPS, e suo marito Michael, sposato quattro mesi prima. Moffitt era un'attivista venticinquenne, procacciatrice di fondi che all'epoca gestiva un programma di aiuti per sviluppare l'educazione musicale tra i poveri, producendo strumenti musicali, fortemente impegnata nelle campagne per il ripristino della democrazia in Cile. Letelier era al volante con al fianco Ronni, mentre Michael sedeva sul sedile posteriore.\nAppena entrati in \"Sheridan Circle\", un'esplosione sollev\u00f2 l'auto dalla strada, scagliandola contro una Volkswagen parcheggiata in divieto di sosta davanti all'ambasciata irlandese. Michael Moffitt riusc\u00ec a uscire dal lunotto posteriore. Vide sua moglie allontanarsi barcollando dall'auto e presumendo che stesse bene cerc\u00f2 di aiutare Letelier. Lo trov\u00f2 ancora sul sedile di guida, sofferente e appena cosciente. La testa oscillante, gli occhi quasi vitrei, balbettava parole inintelligibili. Moffitt cerc\u00f2 di portarlo fuori dalla macchina, ma non ci riusc\u00ec, sebbene l'esplosione ne avesse devastato la parte inferiore del corpo, mozzandogli le gambe.\nA quel punto, si dedic\u00f2 a Ronni, che era sdraiata a terra, soccorsa da un medico che stava passando in auto al momento dell'attentato. Ronni perdeva molto sangue dalla bocca. Entrambi i feriti furono quindi trasportati in ospedale, dove venne scoperto che un frammento metallico aveva reciso la carotide della donna. Ronni soffoc\u00f2 nel proprio sangue 47 minuti dopo la morte di Letelier, mentre miracolosamente suo marito aveva riportato solo una ferita leggera alla testa. Michael Moffitt ritenne che la bomba fosse esplosa alle 9,30 del mattino. Le cartelle dell'ospedale riportano alle 9,50 la morte di Letelier e alle 10,37 quella di Ronni Moffitt. La causa per entrambi fu riportata essere per ferite da esplosione di una bomba piazzata sotto la macchina all'altezza del sedile del guidatore.\nLe indagini.\nL'FBI aveva concreti elementi per ritenere che Michael Townley, un emigrato statunitense in forza alla DINA, che in passato aveva collaborato con la CIA, avesse organizzato l'assassinio di Letelier. Townley e Armando Fernandez Larios, che pure era implicato nell'omicidio, avevano ottenuto i visti d'ingresso da George Landau, ambasciatore statunitense in Paraguay, su richiesta del governo paraguaiano e a dispetto del fatto che entrambi esibissero passaporti falsi. Nel 1978 il Cile accett\u00f2 di estradare Townley negli Stati Uniti.\nDurante il processo che si celebr\u00f2, Townley confess\u00f2 di aver assoldato cinque esiliati cubani anticastristi per piazzare la bomba sotto l'auto di Letelier. Secondo Jean-Guy Allard vi furono consultazioni con dirigenti del CORU, una struttura di coordinamento tra esiliati cubani anticastristi che l'FBI ha ufficialmente definito terrorista, Coordination of United Revolutionary Organizations tra i quali Luis Posada Carriles e Orlando Bosch. Alla fine, per eseguire l'attentato furono scelti i cubano-americani Jos\u00e9 Dionisio Su\u00e1rez, detto 'Massacro', Alvin Ross D\u00edaz, Virgilio Paz Romero, e i fratelli Guillermo e Ignacio Novo Sampoll.\nSecondo il \"Miami Herald\", Luis Posada Carriles partecip\u00f2 personalmente all'incontro che mise a punto i particolari dell'omicidio di Letelier e anche l'attentato al volo Cubana 455 di due settimane dopo. Townley accett\u00f2 di fornire le prove contro gli indiziati dopo un accordo che prevedeva che si dichiarasse colpevole di un solo capo di accusa per concorso in omicidio, per il quale avrebbe ricevuto una condanna a dieci anni. Sua moglie Mariana Callejas accetto anch'essa di testimoniare contro di loro, in cambio del proscioglimento.\nIl 9 gennaio 1979, cominci\u00f2 il processo contro i fratelli Novo Sampoll e Diaz (il generale Pinochet aveva rifiutato di fare estradare Romero e Suarez, che erano funzionari della DINA). I tre imputati furono ritenuti colpevoli di omicidio. Guillermo Novo e Diaz ebbero l'ergastolo, mentre Ignacio fu condannato a ottanta anni di carcere. Townley venne liberato alle condizioni del Programma di protezione dei testimoni. Nel 1987, Larios fugg\u00ec dal Cile con l'aiuto dell'FBI, sostenendo di temere che Pinochet progettasse di assassinarlo, dato che si era rifiutato di prender parte ad azioni di spionaggio legate all'assassinio di Letelier.\nIl 4 febbraio 1987, Larios si dichiar\u00f2 colpevole di complicit\u00e0 nell'assassinio. In cambio della confessione e delle informazioni fornite sul complotto ordito contro Letelier, le autorit\u00e0 americane ritirarono le accuse contro di lui. Diverse altre persone furono inquisite e condannate per l'omicidio. Tra le altre, il generale Manuel Contreras, gi\u00e0 capo della DINA, di cui faceva parte anche Pedro Espinoza Bravo. Entrambi vennero condannati da una corte cilena il 12 novembre 1993, rispettivamente a sette e sei anni di reclusione. Pinochet, che mor\u00ec il 10 dicembre 2006, non \u00e8 mai stato processato, sebbene anche Townley l'avesse indicato come responsabile dell'attentato.\nPresunzione che gli Stati Uniti sapessero.\nLa presunzione che gli Stati Uniti sapessero in anticipo dell'attentato a Letelier si basa sulla corrispondenza del loro ambasciatore in Paraguay George Landau con il Dipartimento di Stato e altre agenzie governative. Quando Townley e il suo complice cileno cercarono di ottenere in Paraguay visti di categoria B2 per gli Stati Uniti, a Landau venne fatto sapere dai servizi segreti paraguaiani che scopo del viaggio era incontrare il generale Walters per questioni di competenza della CIA. Landau, insospettito da queste informazioni, telegraf\u00f2 in patria per verificarle. I visti vennero revocati dal Dipartimento di Stato il 9 agosto 1976. Tuttavia, sotto gli stessi nomi, i due agenti della Dina avrebbero usato falsi passaporti cileni con visti diplomatici A2 per arrivare negli Stati Uniti e liquidare Letelier.\nLo stesso Townley sarebbe fuggito negli Stati Uniti con un altro passaporto cileno falso, e sotto altro nome. Landau per\u00f2 aveva tenuto copia delle richieste di visto che gli erano pervenute in Paraguay, e questo permise di documentare successivamente il coinvolgimento di Townley e della Dina con le richieste dei visti. Il 25 ottobre 1976 l'opinionista americano William F. Buckley, Jr. scrisse: \"Gli investigatori statunitensi pensano che non sia verosimile che il Cile abbia voluto rischiare il rispetto che si era faticosamente guadagnato negli ultimi anni tra le nazioni occidentali inizialmente ostili alla sua politica con un'azione di questo tipo\". Secondo Donald Freed, Buckley ha riciclato depistaggi fatti trapelare dal regime di Pinochet fin dal 1974.\nHa anche scoperto un'informativa che adombrava la possibilit\u00e0 che il fratello di Buckley, James, si fosse incontrato a New York con Townley e Guillermo una settimana prima dell'attentato a Letelier. Secondo John Dinges, coautore di \"Assassinio in Via dell'Ambasciata\", documenti resi pubblici nel 1999 e 2000 provano che \"la CIA avesse piena conoscenza del complotto assassino almeno due mesi che fosse messo in atto, ma omise di agire per impedirlo\". Sapeva anche di un piano uruguaiano per uccidere il congressista Edward Koch, ma lo avvert\u00ec solo dopo la morte di Letelier.\nKenneth Maxwell sottolinea come i politici statunitensi fossero a conoscenza non solo dell'Operazione Condor ma in particolare che \"...un gruppo cileno stesse organizzando il modo di entrare negli Stati Uniti\". Un mese prima dell'assassinio di Letelier, Kissinger ordin\u00f2 \"... che i governanti sudamericani coinvolti devono essere informati del fatto che l'assassinio di sovversivi, politici e figure preminenti, sia dentro sia fuori dai confini di certi Paesi del Cono Sud creerebbe un serissimo problema morale e politico\". Nella sua recensione dei libri di Peter Kornbluh Maxwell scrisse: \"Apparentemente, questa direttiva non fu trasmessa: l'ambasciata degli Stati Uniti a Santiago obiett\u00f2 che un monito cos\u00ec severo avrebbe irritato il dittatore, e che il 20 settembre 1976, alla vigilia dell'assassinio di Letelier e del suo assistente Ronni Moffitt, \"il Dipartimento di Stato aveva dato disposizione agli ambasciatori di non intraprendere ulteriori azioni nel quadro dell'Operazione Condor [Maxwell, 2004, 18].\nIl caso della valigetta.\nSi presume che durante le indagini dell'FBI i documenti contenuti nella valigetta che portava con s\u00e9 siano stati copiati, successivamente passati all'opinionista Rowland Evans e al conduttore tv Robert Novak del \"Washington Post\" prima di essere restituiti alla vedova. A quanto pare i documenti mostrano che Letelier fosse in contatto con i dirigenti dei diversi partiti che componevano l'alleanza di governo di Salvador Allende, Unit\u00e0 Popolare, sopravvissuti al golpe e riparati in gran parte a Berlino Est con l'aiuto del governo della Repubblica Democratica Tedesca. Evans e Novak sospettavano che costoro fossero stati reclutati dalla Stasi, l'agenzia di servizi segreti del regime comunista. I due giornalisti affermano che i documenti della valigetta dimostrassero che Letelier era in contatto con la figlia di Allende, Beatriz, che era sposata con un dirigente del controspionaggio cubano, Luis Fernandez Ona.\nSecondo Novak ed Evans, Letelier riceveva 5.000 dollari al mese dal governo cubano, e sotto la supervisione di Beatriz Allende usava i suoi contatti all'interno dell'IPS e con le associazioni occidentali per la difesa dei diritti umani per organizzare una campagna all'interno delle Nazioni Unite per isolare il nuovo governo cileno. Si \u00e8 ritenuto che queste pressioni contro il governo di Pinochet siano state attentamente coordinate dal governo cubano e da quello sovietico, che usavano individui come Letelier per realizzare la loro strategia.\nSi ritiene altres\u00ec che la valigetta dovesse contenere anche l'agenda di Letelier, che conteneva i nomi di decine di persone sospettate di essere agenti al servizio del blocco comunista. la corrispondenza tra il cileno e i suoi corrispondenti cubani probabilmente passava attraverso Julian Rizo, che usava il suo \"status\" di diplomatico per coprire queste attivit\u00e0. Colleghi dell'IPS e l'amico Saul Landau descrivono per\u00f2 Evans e Novak come elementi di \"un piano organizzato della destra\". Nel 1980 la vedova di Letelier Isabel scrisse sul \"New York Times\" che i fondi spediti a suo marito da Cuba erano di provenienza occidentale, e che Cuba agiva da semplice intermediario.\nQuestioni ancora aperte.\nIn seguito alla morte di Pinochet nel dicembre del 2006, l'IPS chiede che siano resi pubblici tutti i documenti relativi all'omicidio di Letelier e Moffitt. Secondo l'Istituto, l'amministrazione Clinton aveva declassificato oltre 16.000 documenti relativi al Cile, ma continuava a mantenere segreti quelli relativi all'attentato sostenendo come il caso fosse ancora aperto e alla data le indagini fossero ancora in corso. L'IPS ammette che l'amministrazione Clinton ordin\u00f2 di ripartire con l'inchiesta, inviando agenti in Cile alla ricerca di prove della responsabilit\u00e0 di Pinochet.\nL'ex capo della polizia segreta cilena, Manuel Contreras, condannato come detto nel 1993 per il suo ruolo nella vicenda, dopo la sentenza ha rigirato le accuse contro il suo capo, sostenendo che tutti gli ordini erano stati emanati direttamente dal dittatore. Malgrado diverse fonti riportino che la bozza di un procedimento giudiziario per accertare il coinvolgimento di Pinochet fosse gi\u00e0 pronta, l'amministrazione non ha dato alcun seguito alla cosa. Nel febbraio del 2007, Sarah Anderson, un portavoce dell'IPS dichiar\u00f2 che le famiglie di Orlando e Ronni meritano di sapere la verit\u00e0: rendere di pubblico dominio la documentazione inerente al loro assassinio \u00e8 il minimo che la presidenza di George W. Bush possa fare per queste due vittime del terrorismo internazionale\".\nEffetto politico del delitto.\n\"L\u2019assassinio di Orlando Letelier, ambasciatore negli Stati Uniti del governo Allende, e della sua segretaria Ronni Moffitt, cittadina statunitense, avvenuto a Washington il 21 settembre 1976 esasper\u00f2 (...) i sentimenti di ostilit\u00e0 contro il regime di Santiago. Il sospetto che l\u2019attentato fosse stato compiuto da agenti della \"Direcci\u00f3n Nacional de Informaciones\" (DINA) rese le politiche di acquiescenza con la dittatura militare cilena non pi\u00f9 applicabili\". Ci\u00f2 indusse gli statunitensi a interrompere il loro esplicito sostegno all'Operazione Condor, anche se non cess\u00f2 il sostegno indiretto al regime di Pinochet."}
{"id": "729000", "revid": "1654832", "url": "https://it.wikipedia.org/wiki?curid=729000", "title": "Isaia Sales", "text": "Biografia.\nLaureato in Filosofia, collaboratore de \"l'Unit\u00e0\", ha fatto parte del Partito Comunista Italiano prima e dei Democratici di Sinistra poi, segnalandosi come uno dei dirigenti pi\u00f9 impegnati nella lotta alla camorra: a questo tema era dedicato il suo primo libro, \"La camorra le camorre\" del 1988.\nDopo \"Leghisti e sudisti\" (1993), venne eletto deputato tra le file del Partito Democratico della Sinistra nelle consultazione del 1994 e confermato al termine delle elezioni politiche di due anni dopo. Fu sottosegretario al Ministero del Tesoro, Bilancio e Programmazione Economica durante il primo governo Prodi.\nDel 1999 \u00e8 la sua terza opera, \"Il sud al tempo dell'euro. Una nuova classe dirigente alla prova\". Nel 2001 tent\u00f2 di ottenere un terzo mandato per Montecitorio, ma non fu eletto. Nel 2003 pubblic\u00f2 il testo \"Riformisti senz'anima. La Sinistra, il Mezzogiorno, gli errori di D'Alema\", assai critico nei confronti della classe dirigente diessina. Sales, dirigente nazionale dei DS, \u00e8 stato consigliere economico del Presidente della Regione Campania, Antonio Bassolino, in particolare ha curato e seguito fino all'approvazione i programmi della Regione Campania relativi al nuovo ciclo comunitario 2007/13. Nel 2006 ha pubblicato \"Le strade della violenza. Malviventi e bande di camorra a Napoli\".\nNel 2008 ha lasciato l'incarico di consulente della Regione per dissensi con il presidente Antonio Bassolino. Nel 2010 ha pubblicato \"I preti e i mafiosi. Storia dei rapporti tra Mafie e Chiesa cattolica\". Attualmente insegna \"Storia della criminalit\u00e0 organizzata nel Mezzogiorno d'Italia\" presso l'Universit\u00e0 Suor Orsola Benincasa di Napoli. \u00c8 editorialista del Mattino.\nNel 2006 ha vinto il Premio Napoli per il libro Le strade della violenza (ancora del mediterraneo 2006) e nel 2010 gli viene consegnato il Premio Feudo di Maida per \"I preti e i mafiosi\" (Baldini Castoldi Dalai, 2010).\nCitazione.\nRiguardo a \"Napoli non \u00e8 Berlino\" (Baldini Castoldi Dalai, 2012), Antonello Caporale:"}
{"id": "729002", "revid": "767487", "url": "https://it.wikipedia.org/wiki?curid=729002", "title": "Il siciliano (film)", "text": "Il siciliano (\"The Sicilian\") \u00e8 un film del 1987 diretto dal regista Michael Cimino.\nIl film riprende la biografia romanzata del bandito Salvatore Giuliano, ed \u00e8 tratto dal romanzo omonimo di Mario Puzo. \u00c8 stato girato a Caltabellotta (AG) e a Sutera (CL).\nTrama.\nSicilia, primi anni '40. A seguito dell'armistizio di Cassibile, il giovane monteleprino Salvatore Giuliano, ridotto praticamente in miseria, tira avanti dandosi al fiorente mercato nero. Un giorno, mentre con l'aiuto del cugino Gaspare Pisciotta, detto \"Aspanu\", trasporta un carico di grano nascosto in una bara, viene bloccato dei carabinieri; nella sparatoria che ne segue, Giuliano ne uccide uno, ma resta ferito gravemente. Nonostante il parere del barbiere locale, Salvatore sopravvive, si ribella dandosi alla macchia e si mette a capo del movimento separatista siciliano, con la connivenza dei politici e signorotti locali, nonch\u00e9 con l'assenso del capo dei capi della mafia siciliana, Don Masino Croce, alleato del boss di New York Don Vito Corleone (anche se non citato apertamente nel film).\nCon l'aiuto di molti compaesani (soprattutto ex galeotti), unitisi a lui nella speranza di migliorare il loro generale stato di cose, e con in mente l'idea di unire la \"piccola\" Sicilia agli \"immensi\" States, egli compie diverse imprese contro i potenti: rapina un treno postale, saccheggia la casa del principe Borsa, mette una \"taglia\" sulla testa del ministro Mario Scelba ed aiuta i pi\u00f9 poveri e deboli, commettendo per\u00f2 anche atrocit\u00e0, quali la crocefissione di un prete corrotto, o l'esecuzione pubblica di un barbiere ed altri nobili locali che l'avevano tradito.\nInfine, a causa anche delle infiltrazioni mafiose nella banda, si rende responsabile della strage di Portella della Ginestra, quando i suoi uomini, invece di sparare sopra le teste, uccidono 11 persone durante un comizio politico comunista. Ormai senza protezioni n\u00e9 politiche n\u00e9 mafiose (tenter\u00e0 anche, senza successo, un attentato ai danni di Don Croce), con la banda che comincia a disgregarsi e con l'esercito che occupa la vicina Palermo, Giuliano \u00e8 tradito dal suo fidato collaboratore e luogotenente Pisciotta, al quale viene ventilata una lauta ricompensa in cambio del vile atto. Pisciotta sar\u00e0 poi l'esecutore materiale dell'assassinio del cugino, commesso dopo aver inscenato un finto conflitto a fuoco con la polizia, e verr\u00e0 poi assassinato per vendetta nell'Ucciardone.\nDirector's cut.\nEsiste di questo film una versione di 146 minuti, approvata da Cimino. Questa edizione non \u00e8 per\u00f2 mai stata distribuita in Italia\nfino al 2015, quando \u00e8 stata trasmessa da Rai Movie.\nCritica.\nSecondo Tullio Kezich il film \"tenta di far compiere al cinema un passo indietro. Torna Giuliano che ruba ai ricchi per dare ai poveri, tornano le leggende dei suoi amori e del figlio che non ebbe mai. Cimino ci fa addirittura vedere Turiddu che soccorre i feriti della strage di Portella, piange e si discolpa. Ma il fatto decisivo rimane un altro: il film \u00e8 irrimediabilmente stonato e confuso, sgangherato e verboso\". Critico anche Leonardo Sciascia sulla mitizzazione del personaggio da parte di Cimino.\nIl critico cinematografico F.X. Feeney, lod\u00f2 la versione integrale del film (director's cut), e critic\u00f2 la FOX per aver deciso il taglio delle maggiori sequenze, delle maggiori scene e di molte linee di dialogo.\nFeeney, afferm\u00f2 che \"Il Siciliano\" \u00e8 un autentico capolavoro e il lavoro di un genio, dichiarandolo il miglior film del 1987.\nBibliografia.\nAntonio La Torre Giordano, \"Luci sulla citt\u00e0 - Palermo nel cinema dalle origini al 2000\", ASCinema - Archivio Siciliano del Cinema, prologo di Goffredo Fofi, prefazione di Nino Genovese, Caltanissetta, Edizioni Lussografica, 2021, "}
{"id": "729004", "revid": "44939", "url": "https://it.wikipedia.org/wiki?curid=729004", "title": "Determinante antigenico", "text": ""}
{"id": "729007", "revid": "104485", "url": "https://it.wikipedia.org/wiki?curid=729007", "title": "Utah", "text": "Lo Utah (in inglese ) \u00e8 uno stato federato degli Stati Uniti. Viene tradizionalmente collocato nella regione del sudovest e talvolta in quella delle montagne rocciose degli Stati Uniti d'America. Lo Utah \u00e8 il 13\u00b0 pi\u00f9 ampio, il 30\u00b0 pi\u00f9 popoloso e il 10\u00b0 meno densamente popolato dei 50 Stati degli Stati Uniti. Lo Stato ha una popolazione di 3.205.958 abitanti, circa l'80% dei quali vivono lungo il Fronte Wasatch, incentrato su Salt Lake City, lasciando vaste aree dello Stato quasi disabitate. Lo Utah confina con il Colorado a est, il Wyoming a nord-est, l'Idaho a nord, l'Arizona a sud, e il Nevada a ovest. Tocca anche un angolo del Nuovo Messico a sud-est. \u00c8 diventato il 45\u00ba stato ammesso all'Unione il 4 gennaio 1896.\nLo Utah \u00e8 lo Stato religiosamente pi\u00f9 omogeneo dell'Unione. Circa il 62% degli abitanti dello Utah \u00e8 stato riportato essere membro della Chiesa di Ges\u00f9 Cristo dei Santi degli Ultimi Giorni corrente maggioritaria dei Mormoni, che influenza notevolmente la cultura dello Utah e la vita quotidiana. La sede mondiale della Chiesa si trova nella capitale dello Stato, Salt Lake City.\nLo Stato \u00e8 un centro di trasporti, istruzione, informatica e ricerca, servizi pubblici, estrazione mineraria, e una destinazione turistica molto importante per le sue bellezze naturali. Secondo la stima della popolazione dello United States Census Bureau, lo Utah \u00e8 il secondo Stato con la pi\u00f9 rapida crescita statale negli Stati Uniti a partire dal 2013. St. George \u00e8 stata l'area metropolitana con la pi\u00f9 rapida crescita negli Stati Uniti dal 2000 al 2005. Secondo il sondaggio del 2012 di Gallup, \u00e8 emerso che lo Utah sia complessivamente il \"miglior stato in cui vivere\" sulla base di 13 misure lungimiranti tra cui l'economia, lo stile di vita e metriche prospettive relative alla salute.\nGeografia fisica.\nLo Utah \u00e8 uno Stato roccioso ma con tre distinte regioni geologiche: le Montagne Rocciose, il Gran Bacino, e l'altopiano del Colorado. Lo Utah \u00e8 noto anche per la grande variet\u00e0 del suo paesaggio naturale che va dagli aridi deserti con dune di sabbia, alle rigogliose foreste di pini nelle vallate montane.\nLo Utah confina con l'Idaho e il Wyoming a nord, il Colorado a est, in un solo punto a sud-est con il Nuovo Messico (\u00e8 infatti uno degli stati cui appartiene il punto di confine quadruplo detto \"Four Corners\"), con l'Arizona a sud e con il Nevada a ovest. Ha una superficie di 219.887\u00a0km\u00b2.\nUna peculiarit\u00e0 di questo Stato \u00e8 la grande variet\u00e0 di ambienti che vi si incontrano. Al centro dello Stato c'\u00e8 la catena montuosa dei \"Monti Wasatch\", che raggiunge vette di 3.650 m s.l.m. Parte di queste montagne ricevono qualcosa come 12,7\u00a0m di neve l'anno e sono considerate un posto ideale per gli amanti degli sport invernali proprio in virt\u00f9 della qualit\u00e0 e della quantit\u00e0 della neve. Nel nord-est dello Stato, procedendo da est a ovest, ci sono i Monti Uinta, che raggiungono i 3.950\u00a0m e pi\u00f9. La vetta pi\u00f9 alta dello Stato, Kings Peak (4.123\u00a0m) fa parte di questa catena montuosa.\nNella parte pi\u00f9 occidentale dei Monti Wasatch c'\u00e8 il \"Wasatch Front\", costituito da una serie di valli e bacini che ospitano la parte pi\u00f9 popolosa dello Stato. Le citt\u00e0 principali di Ogden, Salt Lake City, Logan, West Valley City, Sandy, West Jordan, Orem e Provo appartengono tutte a questa regione, che si estende approssimativamente da Brigham City all'estremo nord, fino a Nephi, che \u00e8 non molto distante dal centro geografico dello Stato. Circa il 75% della popolazione dello Utah vive in questo \"corridoio\", e la distesa urbana continua a espandersi lungo i confini di queste valli.\nLo Utah occidentale \u00e8 per lo pi\u00f9 costituito da un terreno desertico caratterizzato da aride catene montuose intervallate da grandi e brulle vallate, come del resto \u00e8 tipico in tutto il vicino Nevada. Il paesaggio \u00e8 costituito da piccole catene montuose e suoli accidentati. Vi sono anche delle eccezioni, come le \"Bonneville Salt Flats\" che rappresentano una zona perfettamente pianeggiante, in quanto vecchio letto di un lago, il Lago Bonneville. Il Gran Lago Salato, il Lago Utah, il Lago Sevier, il Lago Rush e il Piccolo Lago Salato sono i resti proprio di questo grande e antico lago di acqua dolce che un tempo copriva una buona porzione della parte orientale del Gran Bacino. Ad ovest del Gran Lago Salato, giace il Deserto del Gran Lago Salato, che si estende fino ai confini col Nevada e rappresenta l'area pi\u00f9 arida di tutto lo Stato.\nIl panorama dello Utah meridionale \u00e8 caratterizzato dai colori e dalle forme assunte dalla roccia arenaria. Il fiume Colorado e i suoi affluenti hanno scavato i loro percorsi all'interno di questa roccia, creando alcuni dei paesaggi pi\u00f9 selvaggi e impressionanti del mondo. Vento e pioggia hanno scolpito questa roccia friabile per milioni di anni. \"Canyon\", guglie, archi, pinnacoli, \"butte\" (rocce emergenti tipiche del paesaggio western), calanchi e \"mesas\" sono ci\u00f2 che si pu\u00f2 osservare nello Utah sud-orientale. A salvaguardia di questo patrimonio paesaggistico sono stati istituiti diversi parchi protetti come il Parco nazionale degli Arches, quello del Bryce Canyon, quello delle Canyonlands, il Capitol Reef e quello di Zion. Ci sono poi altre aree protette di interesse federale come i monumenti nazionali di \"Cedar Breaks\", di \"Grand Staircase-Escalante\", di \"Hovenweep\" e quello dei \"Natural Bridges\" (\"ponti naturali\"), e poi ci sono le aree protette (\"Recreation Area\") come quella di \"Glen Canyon\" (dove c'\u00e8 la popolare attrazione del Lago Powell) e i Parchi statali di \"Dead Horse Point\", \"Goblin Valley\" e \"Monument Valley\", sito popolarissimo per essere stato il set di film celeberrimi.\nLa zona meno elevata e pi\u00f9 calda dello Stato \u00e8 quella sud-occidentale. Ancor oggi questa parte dello Utah viene chiamata \"Dixie\" dal nomignolo che le venne attribuito dopo che i primi coloni tentarono di piantarvi il cotone. Beaverdam Wash, l'estremo sud-occidentale dello Utah \u00e8 il punto meno elevato dello Stato con i suoi 610\u00a0m. Qui c'\u00e8 anche la porzione pi\u00f9 settentrionale del deserto del Mojave. \"Dixie\" \u00e8 una zona che attrae turisti ed \u00e8 una destinazione sempre pi\u00f9 gradita dai pensionati, cos\u00ec che la popolazione \u00e8 in rapido aumento.\nLo Utah orientale ha un'altitudine media molto elevata. \u00c8 sede di miniere, e vi si estraggono petrolio e gas naturale. Una buona porzione del suo territorio \u00e8 occupata dalla riserva indiana di \"Uintah and Ouray\". La nazione Navajo si estende anche nella parte sud-orientale. L'attrazione turistica pi\u00f9 famosa di questa zona \u00e8 il \"Dinosaur National Monument\".\nCome per gran parte degli altri stati dell'ovest e del sud-ovest, il governo federale degli Stati Uniti possiede la maggior parte del territorio statale. Nello Utah oltre il 70% della superficie statale \u00e8 dei vari organismi pubblici nazionali, per lo pi\u00f9 per la tutela dell'ambiente selvaggio (\"wilderness\"), dei parchi e dei paesaggi naturali.\nClima.\nGran parte dello Utah \u00e8 caratterizzato da clima arido e altitudine elevata. La maggior parte dell'est e del sud dello Stato ricevono appena 300\u00a0mm di precipitazioni all'anno, quando ci sono moltissime zone di montagna che ne ricevono anche pi\u00f9 di 1 metro, con punte addirittura di 1,5\u00a0m. La maggior parte dell'ovest riceve circa 25\u00a0cm, mentre nel \"Wasatch Front\" si arriva approssimativamente a 38\u00a0cm. Il deserto del Gran Lago Salato \u00e8 particolarmente secco, con meno di 13\u00a0cm all'anno. Le nevicate invernali sono comuni ovunque con l'eccezione del confine meridionale e del suddetto deserto. Nella capitale, Salt Lake City, ci sono quasi 1,5\u00a0m di neve ogni anno (amplificati dal cosiddetto \"effetto lago\" provocato dal Gran Lago Salato). Molte zone montuose arrivano a 9 metri l'anno, e in alcuni punti del \"Wasatch Range\", come gi\u00e0 detto, si arriva addirittura a 12,7\u00a0m. Le nevicate si hanno da fine novembre a tutto marzo nelle zone meno elevate, da ottobre fino a maggio nelle montagne che poi, possono restare coperte di neve fino a luglio. Nebbia e foschia, spesso causate da fenomeni di inversione termica sono comuni nelle valli in inverno, specie nel \"Uinta Basin\", appena a sud dei Monti Uinta.\nDurante i mesi estivi e autunnali le precipitazioni si devono soprattutto ai temporali provenienti da sud e consistenti in brevi, sporadici e intensi rovesci accompagnati da fulmini che possono causare incendi o fenomeni alluvionali. Nel resto dell'anno le precipitazioni giungono dall'Oceano Pacifico. Primavera \u00e8 la stagione pi\u00f9 piovosa nel nord mentre la fine dell'estate e l'inizio dell'autunno lo sono per la parte meridionale.\nLe temperature invernali sono in quasi tutto lo Stato costantemente attorno allo zero. Le massime vanno da -4 \u00b0C a 10\u00a0\u00b0C. Le montagne del nord e dell'est fungono da barriere per le correnti artiche. D'estate le massime vanno da 29\u00a0\u00b0C a 38\u00a0\u00b0C.\nLo Utah, come la maggior parte degli Stati dell'ovest, ha pochi giorni con temporali all'anno. Mediamente sono meno di 40, ci\u00f2 non toglie che questi fenomeni, quando accadono, possano essere particolarmente intensi. I tornado non sono comuni e se ne contano mediamente 2 all'anno.\nOrigini del nome.\nIl nome \"Utah\" deriva dal nome della trib\u00f9 Ute che significa \"gente di montagna\" nel linguaggio Ute. Secondo altre fonti, \"Utah\" deriva dal nome Apache \"Yudah\" che significa \"alto\". In lingua spagnola veniva chiamata \"Yuta\", successivamente l'utilizzo della lingua inglese ha adattato la parola in \"Utah\".\nStoria.\nIl territorio fu sotto il governo spagnolo fino al 1811 e poi di quello messicano fino al 1848, quando in base al Trattato di Guadalupe Hidalgo, che sanc\u00ec la fine della Guerra messicano-statunitense, pass\u00f2 sotto il controllo degli Stati Uniti.\nIn breve i mormoni si stabilirono sulle sponde del Gran Lago Salato, dove in seguito sorse la capitale Salt Lake City, e incominciarono a colonizzare le aree circostanti. Nel 1849 nacque lo Stato mormone di Deseret, comprendente tutta la vasta regione a est del 42\u00b0 di latitudine e a ovest del Continental Divide o Montagne Rocciose. Per la prima volta apparve sulla bandiera del nuovo Stato l'alveare simbolo dell'operosit\u00e0 dei coloni mormoni. Tuttavia la fondazione di tale stato non fu mai ratificata dal Congresso degli Stati Uniti che, anzi, lo elev\u00f2 a territorio nel 1850, riducendone quindi la superficie, fino ai confini attuali. Forti furono le opposizioni del Congresso per il suo ingresso nell'Unione, che fu sancito solo dopo che furono modificate alcune dottrine mormone (come la poligamia); il 4 gennaio 1896 venne ammesso come 45\u00ba stato dell'Unione.\nSociet\u00e0.\nCitt\u00e0.\nLa citt\u00e0 pi\u00f9 popolosa \u00e8 la capitale Salt Lake City, con un'area metropolitana di circa 1.222.540 abitanti, che comprende alcune tra le pi\u00f9 grandi citt\u00e0 dello Stato (West Valley City, West Jordan, Sandy e South Jordan tra le prime 10).\nDalle ultime stime, queste sono le prime 10 citt\u00e0 per numero di abitanti:\nSport.\nLe franchigie dello Utah che partecipano al \"Big Four\" (le quattro grandi leghe sportive professionistiche americane) sono:"}
{"id": "729009", "revid": "33689", "url": "https://it.wikipedia.org/wiki?curid=729009", "title": "Le mani in faccia", "text": ""}
{"id": "729010", "revid": "1281118", "url": "https://it.wikipedia.org/wiki?curid=729010", "title": "Composto intermetallico", "text": "Con il termine composto intermetallico viene indicato un insieme particolare di composti chimici che non rispettano le classiche regole della valenza e nemmeno la legge delle proporzioni multiple di Dalton. Pertanto vengono anche definiti \"composti elettronici\" o \"composti non daltonici\".\nTali composti vengono ottenuti per solidificazione di fusioni metalliche. Ad esempio, solidificando una soluzione in fase liquida di rame e stagno \u00e8 possibile ottenere i seguenti composti intermetallici: Cu5Sn, Cu31Sn8 e Cu3Sn; risulta evidente che rame e stagno non si legano seguendo semplici rapporti di combinazione multipli e nemmeno seguendo le regole della valenza chimica.\nLa formazione di composti intermetallici \u00e8 invece governata da una legge statistica elaborata dal metallurgo britannico William Hume-Rothery e in suo onore definita regola di Hume-Rothery:\nComputazionalmente, dato un composto, si sommano gli elettroni di valenza di ogni atomo che lo compone e si mette a rapporto questo valore con il numero di atomi che ci sono nella formula del composto.\nAd esempio:\nI pi\u00f9 comuni rapporti di Hume-Rothery identificano le seguenti fasi intermetalliche, definite fasi di Hume-Rothery:\nLe fasi \u03b2 cristallizzano in forme cubiche a corpo centrato, quelle \u03b3 in una forma cubica complessa con aggruppamenti fondamentali di 52 atomi e le fasi \u03b5 cristallizzano con reticolo esagonale di dimensioni inusuali.\nLe \"fasi di Zintl\" sono un'altra importante classe di composti intermetallici formati da metalli alcalini o alcalino terrosi e da un metallo meno elettropositivo."}
{"id": "729014", "revid": "181699", "url": "https://it.wikipedia.org/wiki?curid=729014", "title": "Epitopo", "text": "Lepitopo (o determinante antigenico) \u00e8 quella piccola parte di antigene che lega l'anticorpo specifico. La singola molecola di antigene pu\u00f2 contenere diversi epitopi riconosciuti da anticorpi differenti.\nSi distinguono, in linea di massima, due tipi di epitopi: \nLo sviluppo di una risposta umorale contro gli epitopi di un determinato antigene porta allo sviluppo di una memoria immunologica anticorpale pi\u00f9 o meno duratura (a seconda del tipo e dell'intensit\u00e0 del processo infettivo). Le cellule-memoria sensibilizzate contro gli epitopi di un determinato antigene tendono per\u00f2 a inibire la maturazione di nuovi linfociti \"naive\" eventualmente sensibili a quel determinato antigene in seguito ad una nuova esposizione all'antigene stesso. In altri termini viene favorita la ri-espansione e la ri-maturazione solo di cloni gi\u00e0 rivelatisi efficaci contro l'antigene in questione, mentre gli altri linfociti (\"naive\") vengono risparmiati per poter eventualmente rispondere contro altri antigeni. Tuttavia questo processo, definito \"peccato originale antigenico\", non consente la sensibilizzazione del sistema immunitario contro nuove varianti epitopiche di uno stesso antigene (in realt\u00e0 questa carenza \u00e8 parzialmente compensata dal processo di ipermutazione somatica a cui vanno incontro i linfociti B-memoria nuovamente stimolati dalla presenza dell'antigene). Il peccato originale antigenico \u00e8 sfruttato da numerosi agenti patogeni (soprattutto virus) per limitare l'efficacia della risposta immunitaria."}
{"id": "729015", "revid": "116643", "url": "https://it.wikipedia.org/wiki?curid=729015", "title": "Trombocitopenia", "text": ""}
{"id": "729016", "revid": "287204", "url": "https://it.wikipedia.org/wiki?curid=729016", "title": "Primo comando", "text": "Primo comando \u00e8 il primo romanzo della saga di Jack Aubrey e Stephen Maturin, personaggi immaginari, anche se Aubrey \u00e8 ispirato dalle imprese di Lord Cochrane, e protagonisti del film \"Master and Commander - Sfida ai confini del mare\", con Russell Crowe.\nTrama.\nJack Aubrey e Stephen Maturin si incontrano ad un concerto; e non \u00e8 un incontro cordiale. Entrambi hanno buoni motivi per essere amareggiati dalla loro vita: Jack, tenente di vascello della Royal Navy di fine Settecento, \u00e8 stato scavalcato nell'assegnazione del comando di alcune navi, e Stephen, filosofo naturalista e medico \"de facto\", \u00e8 in ristrettezze economiche.\nQuindi lo scambio di indirizzi che avviene alla fine del concerto sembrerebbe preludere ad un duello, cosa nient'affatto strana secondo le usanze dell'epoca. E invece, tornando in albergo, il tenente Aubrey scopre di essere diventato capitano di fregata e di avere il comando della brutta, piccola ed antiquata corvetta \"Sophie\". Ma \u00e8 un comando ed \u00e8 sua e tanto basta. Assunto il comando, invita a pranzo Stephen, e dopo aver conversato con lui, lo invita a bordo come ospite, preludendo ad una nomina a medico di bordo.\nDopo vari sgarbi subiti da parte del comandante del porto, capitano di vascello Harte, che Jack ha peraltro abbondantemente provveduto a dotare di corna (come rimarcato da alcuni dialoghi di vari personaggi), la Sophie prende il mare in servizio di scorta ad un convoglio, e la navigazione servir\u00e0 ad amalgamare l'equipaggio, nonch\u00e9 a far chiarire tra loro Dillon, primo ufficiale di origini irlandesi, e Stephen, di padre irlandese e madre di nobile famiglia catalana, entrambi impegnati in passato nella lotta irlandese per l'indipendenza.\nAffidata una crociera di disturbo alle attivit\u00e0 spagnole e francesi (napoleoniche), contro cui l'Inghilterra \u00e8 in quel momento in guerra, inizia una serie di successi tattici contro il traffico costiero nemico, ed alcuni audaci attacchi ad installazioni sulla costa. Ma Dillon, amante della gloria, comincia a vedere Jack Aubrey, che inizialmente ammirava, pi\u00f9 come un predone interessato al bottino che come un comandante dedito al suo dovere verso la patria.\nNel frattempo, Stephen inizia a ritagliarsi privatamente un suo posto in quello che \u00e8 il grande gioco dei servizi segreti, infiltrandosi nella costa spagnola per motivi personali, ma riportando informazioni che saranno poi utili anche a Jack.\nUn ricco mercante spagnolo, che ha subito forti perdite economiche dall'azione della Sophie, convince il Re di Spagna a spedire contro la piccola corvetta da 14 cannoni un potente sciabecco-fregata da 32 cannoni, la \"Cacafuego\", col risultato che, dopo una breve e violenta azione, anche questa finisce nella lista del naviglio catturato; Dillon cerca e trova per\u00f2 eroicamente la morte sul suo ponte.\nInfine, con molta gloria ma non altrettanto guadagno a causa del comportamento di Harte, Jack vede sfumare una quasi certa promozione e, durante una scorta, viene catturato con l'equipaggio da una squadra francese comandata dall'ammiraglio Linois. Portati ad Algeciras, di fronte a Gibilterra, assistono al fallito attacco inglese che costa la cattura dell\"'Hannibal\", un vascello da 74 cannoni ma, liberati sulla parola, vedono l'ammiraglio Saumarez trionfare in uno spregiudicato quanto efficace attacco notturno in mare aperto alla flotta franco-spagnola.\nInfine Jack viene prosciolto con onore dalla perdita della nave dalla corte marziale con l'invito a sguainare la spada, che per il suo coraggio gli \u00e8 stata lasciata dal nemico, ancora in difesa dell'Inghilterra.\nRiferimenti.\nLa cattura dello sciabecco-fregata \"El Gamo\" (\"Cacafuego\" nel romanzo) con una piccola corvetta, la Speedy, fu veramente effettuata da parte di Lord Cochrane, marinaio inglese; questi fu poi costretto ad allontanarsi dal servizio con la Royal Navy, pass\u00f2 al servizio di diversi paesi tra cui il Cile, e torn\u00f2 gloriosamente in Inghilterra, concludendo la carriera come ammiraglio.\nPersonaggi.\nLista di personaggi comparsi la prima volta in \"Primo comando\", in ordine cronologico.\nNavi.\nLista nelle navi incontrate in \"Primo comando\", in ordine cronologico."}
{"id": "729017", "revid": "729019", "url": "https://it.wikipedia.org/wiki?curid=729017", "title": "Piastrinopenia", "text": "Per piastrinopenia (o trombocitopenia o ipopiastrinemia) si intende una quantit\u00e0 di piastrine (o trombociti) circolanti inferiore a 150.000/mm3 (valori di riferimento 150.000 - 400.000/mm3). Questi limiti sono determinati dal 2,5 \u00b0 percentile inferiore e superiore, quindi i valori al di fuori di questa gamma non indicano necessariamente uno stato patologico. Una definizione comune di trombocitopenia che richiede un trattamento di emergenza \u00e8 una conta piastrinica inferiore a 50.000/mm3.\nEziologia.\nLe cause di piastrinopenia sono numerose e si possono classificare in base alla fase della vita piastrinica in cui interviene l'alterazione (\"classificazione cinetica\"). Si riconoscono 5 gruppi di piastrinopenie:\nGruppo I.\nAppartengono a questa classe le piastrinopenie derivanti da una riduzione nella produzione midollare di megacariociti, le cellule dal cui citoplasma derivano le piastrine:\nLa causa di tale riduzione pu\u00f2 essere una infiltrazione del midollo osseo da parte di tumori primitivi o secondari (leucemie, mielomi, carcinomi), una malattia infiltrativa come l'istiocitosi o la tubercolosi, oppure un'aplasia midollare. Quest'ultima pu\u00f2 essere selettiva per i megacariociti o, pi\u00f9 comunemente, interessare tutte le serie mielopoietiche. Altre possibili cause sono alcol, estrogeni, mononucleosi infettiva, rosolia, varicella, infezione da citomegalovirus, terapie antiblastiche o radianti. Cause pi\u00f9 rare, infine, sono i deficit della trombopoietina o di altri fattori coinvolti nella megacariocitopoiesi. La prognosi di queste piastrinopenie dipende dalla malattia causale.\nGruppo II.\nUna ridotta piastrinopoiesi pu\u00f2 essere legata ad un deficit di vitamina B12 o di acido folico, ad una sindrome mielodisplastica o ad altre condizioni pi\u00f9 rare come la Sindrome di Wiskott-Aldrich (legata al cromosoma X) e la Anomalia di May-Hegglin (autosomica dominante). In questo caso la diagnosi pu\u00f2 essere suggerita dalla coesistenza di infezioni ricorrenti ed eczema (che orientano verso la sindrome di Wiskott-Aldrich), dalla presenza di piastrine giganti allo striscio di sangue periferico (che suggerisce una anomalia di May-Hegglin), dalla presenza di una anemia megaloblastica (da deficit di folati e B12); nel caso di una sindrome mielodisplastica, la sintomatologia sar\u00e0 invece correlata al tipo e alla gravit\u00e0 della citopenia presente.\nAltri esempi di piastrinopenia sono:\nGruppo III.\nLe cause di aumentata distruzione delle piastrine, le quali presentano una vita media inferiore ai normali 7-10 giorni, sono distinte tra le cause extracorpuscolari: \nTra le prime vanno classificate:\nTra le seconde si classificano i trombi di fibrina, protesi intravascolari e anomalie della parete vasale.\nEsistono anche cause intracorpuscolari come la Sindrome di Bernard-Soulier.\nL'anamnesi \u00e8 estremamente importante per dirigere il sospetto in una forma del III gruppo.\nGruppo IV.\nLa causa principale di consumo piastrinico \u00e8 la CID (coagulazione intravascolare disseminata), una grave condizione caratterizzata dall'attivazione abnorme della cascata coagulativa con formazione intravasale di microtrombi; la CID risulta in genere dalla messa in circolo di fattori protrombotici (sostanze tossiche esogene, neoplasie in fase terminale, embolia amniotica, aborto settico, interventi chirurgici, ecc.). Altre cause di aumentato consumo di piastrine sono la porpora trombotica trombocitopenica o sindrome di Moschowitz e la Sindrome emolitico-uremica di Gasser; queste condizioni sono spesso correlate ad infezioni batteriche come salmonellosi e shigellosi.\nGruppo V.\nSono causate dal sequestro delle piastrine, in genere a livello della milza (in caso di splenomegalia importante) o a livello di emangiomi diffusi o giganti (tumori vascolari che in talune condizioni possono assumere dimensioni cospicue oppure presentarsi in grande numero, come nella sindrome di Kasabach-Merrit). L'anamnesi positiva per una di queste patologie pu\u00f2 fornire il sospetto clinico.\nClinica.\nSegni e sintomi.\nLa sindrome emorragica piastrinica \u00e8 caratterizzata da porpora, epistassi, ecchimosi in sede di traumi, gengivorragie, emorragie gastrointestinali e urinarie, menorragie; temibili, ma molto rare, le emorragie cerebrali. Ematomi profondi ed emartri sono pi\u00f9 caratteristici per una patologia plasmatica piuttosto che per una sindrome piastrinica. La comparsa delle manifestazioni cliniche pu\u00f2 avvenire a livelli diversi di conta piastrinica; alcuni soggetti possono non manifestare segni emorragici fino a conte inferiori a 20.000/mm3. L'ampia variabilit\u00e0 in tal senso \u00e8 conferita dal fatto che l'emorragia dipende non solo dal numero assoluto di piastrine, ma anche dalla loro funzionalit\u00e0, dalla presenza di alterazioni vasali, di carenze di fattori coagulativi, e di patologie concomitanti (infezioni, tumori); inoltre sono importanti il meccanismo patogenetico della piastrinopenia e la rapidit\u00e0 con la quale essa si instaura.\nClassificazioni.\n\u00c8 possibile classificare le piastrinopenie ereditarie in due modi: in base alle dimensioni piastriniche o in base alla presenza di altre anomalie associate (forme sindromiche e non-sindromiche).\nLe forme pi\u00f9 frequenti sembrano essere sindrome di Bernard-Soulier, malattia MYH9-correlata, sindrome di Wiskott-Aldrich, piastrinopenia con assenza del radio.\nDiagnosi.\nSe la piastrinopenia \u00e8 diagnosticata solamente sulla base della conta laboratoristica, senza segni o sintomi di malattia, \u00e8 necessario escludere la possibilit\u00e0 di una piastrinopenia \"falsa\" o pseudopiastrinopenia, derivante da un artefatto di laboratorio correlabile all'uso di EDTA come anticoagulante. Tale inconveniente si verifica nello 0,3% dei casi circa, e per escluderlo occorre ripetere la conta con metodiche diverse o basarsi sullo striscio di sangue periferico. In caso di piastrinopenia vera, occorre ricercarne la causa. L'anamnesi e l'esame obiettivo, come accennato in precedenza, sono fondamentali nella diagnosi differenziale. L'esposizione a farmaci, radiazioni, sostanze tossiche, la presenza di malattie sistemiche, l'anamnesi positiva per recenti infezioni, la rilevazione clinica di una splenomegalia o di un emangioma, sono alcuni dei fattori che possono dirigere la diagnosi. In particolare, la palpazione della milza non deve essere mai tralasciata in un paziente piastrinopenico; se necessario, si possono eseguire un'ecografia o una TC per approfondire la valutazione. L'esame emocromocitometrico pu\u00f2 mettere in evidenza la coesistenza di un deficit delle altre linee midollari. In alcuni casi possono rendersi necessari altri test di laboratorio (anticorpi antipiastrine, anticorpi anti-fosfolipidi, funzionalit\u00e0 tiroidea, ecc.) mentre con le metodiche radioisotopiche pu\u00f2 essere evidenziata la sede di distruzione delle piastrine. La biopsia midollare pu\u00f2 mostrare un aumento del numero dei megacariociti (nelle piastrinopenie da aumentata distruzione) o una loro riduzione (nelle forme da diminuita produzione).\nTerapia.\nNella maggior parte dei casi la terapia \u00e8 quella della patologia causale, riservando la trasfusione di piastrine a pazienti con conte inferiori a 10.000 elementi/mm3. Nelle trombocitopenie da farmaci \u00e8 necessario sospendere i farmaci sospetti, e attendere una decina di giorni. Il trattamento della porpora trombocitopenica idiopatica pu\u00f2 essere astensionistico nelle forme acute mentre, nelle forme croniche, ci si avvale di cortisonici, immunosoppressori, immunoglobuline e splenectomia."}
{"id": "729025", "revid": "767487", "url": "https://it.wikipedia.org/wiki?curid=729025", "title": "Sei pezzi facili (film)", "text": "Sei pezzi facili \u00e8 un film del 2003 composto da sei cortometraggi realizzati da alcuni studenti della Scuola nazionale di cinema e presentato al Bergamo Film Meeting nel 2003. Il film \u00e8 stato distribuito in sala da Lab 80.\nDistribuzione.\nIl film ha partecipato al Bergamo film meeting, febbraio 2003; Festival del Mediterraneo, Lecce, aprile 2003; Festival Arcipelago, Roma, giugno 2003; Festival de Annecy, Francia, ottobre 2003; Belgrad Film Festival, Belgrado, ottobre 2003; Molodist Film Festival, Kiev, novembre 2003; MIFED, Milano, novembre 2003; Medfest, Roma, novembre 2003."}
{"id": "729027", "revid": "287204", "url": "https://it.wikipedia.org/wiki?curid=729027", "title": "Vis\u00e9", "text": "Vis\u00e9 (in olandese \"Wezet\", in vallone \"Viz\u00e9\") \u00e8 un comune francofono del Belgio di 16.852 abitanti, situato nella Regione Vallone, nella Provincia di Liegi.\nVis\u00e9 \u00e8 situata inoltre alla frontiera tra il Belgio e i Paesi Bassi, a pochi chilometri dalla citt\u00e0 olandese di Maastricht. Vis\u00e9 \u00e8 l'unico comune francofono a confinare con i Paesi Bassi.\nQuesta citt\u00e0 frontaliera conta circa 17.000 abitanti. La chiesa di Saint Hadelin di Vis\u00e9 \u00e8 una delle pi\u00f9 antiche del paese mosano (XI e XII secolo).\nIl comune \u00e8 diviso in pi\u00f9 sezioni: Argenteau, Cheratte, Lanaye, Lixhe, Richelle e Vis\u00e9.\nStoricamente, Vis\u00e9 era una delle 23 \"Bonnes Villes\" del principato di Liegi. Esistono ancora tre compagnie armate (o gilde) che, dalla loro fondazione, sfilano sempre due volte all'anno:\n- \"Les Anciens Arbal\u00e9triers\", nati nel 1310\n- \"Les Anciens Arquebusiers\" e i \"Francs-Arquebusiers\", la cui origine risale al 1579 e che si sono scissi in due compagnie nel 1910.\nIl 16 agosto 1914, il 52\u00ba ed il 75\u00ba reggimento dell'Armata Imperiale tedesca distrussero la citt\u00e0.\nIl 28 novembre 2016, una piccola porzione di territorio del comune \u00e8 stata ceduta ai Paesi Bassi. Questa \u00e8 una penisola fluviale accessibile dai soli Paesi Bassi dove le autorit\u00e0 belghe riuscivano con difficolt\u00e0 ad entrare. Il territorio, teatro di spaccio di stupefacenti e di altre attivit\u00e0 criminali, era di fatto una terra di nessuno, e nel 2013 \u00e8 stato al centro dell'attenzione per il ritrovamento di un cadavere dalla testa mozzata. Le difficolt\u00e0 che hanno incontrato le autorit\u00e0 belghe nello svolgimento delle indagini sul caso, le quali dovevano richiedere ogni volta che si recavano sulla penisola uno speciale permesso ai Paesi Bassi, han fatto maturare la decisione politica della donazione del territorio. La cessione \u00e8 avvenuta in cambio di altri piccoli appezzamenti di terreno olandesi."}
{"id": "729028", "revid": "392652", "url": "https://it.wikipedia.org/wiki?curid=729028", "title": "Pietra runica", "text": "Le pietre runiche sono pietre che possiedono iscrizioni in caratteri runici, databili fin dal Medioevo e costruite prevalentemente durante l'era dei Vichinghi. La Scandinavia non possiede molti documenti riguardanti la propria storia medievale scritti prima del XII secolo, avendo principalmente una tradizione orale. Solo dal dodicesimo secolo vennero compilate le prime leggi e i documenti storici in forma scritta. I soli testi esistenti che risalgono a periodi precedenti, oltre a poche iscrizioni su monete, sono stati trovati in forma di iscrizioni runiche, alcune delle quali su pezzi di legno o lance di ferro, ma la maggior parte su pietre e rocce.\nEsistono approssimativamente circa 6.000 pietre runiche conosciute in Scandinavia. Di queste, 3.000 sono datate intorno al decimo e undicesimo secolo e sono state trovate in Svezia. Alcune di esse si trovano sulle superfici di roccia esposte dei fiordi oppure al centro di parchi o di giardini scolastici. Molte di queste iscrizioni narrano eventi riguardanti la morte di gente del luogo, vissuta e morta nella loro nazione natale. Circa il dieci per cento delle pietre conosciute narrano eventi riguardanti i viaggi e le morti tragiche degli uomini vissuti all'estero. Queste iscrizioni coincidono con alcune fonti scritte in lingua latina, come gli \"Annali di San Bertino\" e gli scritti di Liutprando di Cremona, che mostrano informazioni importanti riguardo agli scandinavi che visitarono Bisanzio.\nLe iscrizioni forniscono raramente prove storiche solide, riguardanti eventi e gente identificabile, fornendo in maggiore quantit\u00e0 informazioni riguardanti lo sviluppo della lingua e della poesia, dei costumi, dei nomi dei luoghi e della comunicazione, della cultura dei vichinghi e della cristianizzazione. Anche se le pietre offrono allo storico scandinavo una risorsa importante di informazioni riguardo alla societ\u00e0 dei vichinghi, dallo studio individuale di ogni roccia non si pu\u00f2 ricavare molto. L'informazione migliore si ha dallo studio dei movimenti e dei motivi per cui furono erette queste pietre, nelle rispettive regioni."}
{"id": "729031", "revid": "599013", "url": "https://it.wikipedia.org/wiki?curid=729031", "title": "Sei pezzi facili", "text": ""}
{"id": "729033", "revid": "124941731", "url": "https://it.wikipedia.org/wiki?curid=729033", "title": "Papigno", "text": "Papigno \u00e8 una frazione del comune di Terni (TR).\nIl paese si trova su un piccolo rilievo, all'altezza di 227 m s.l.m., e controlla due tra le vie pi\u00f9 importanti del territorio ternano: la strada Valnerina e la via Curia (che porta a Rieti). La frazione \u00e8 popolata da 449 abitanti (dati Istat, 2001).\nStoria.\nNel 1220 il paese apparteneva alla famiglia degli Arroni che lo cedette in pegno al comune di Terni, il quale lo acquist\u00f2 definitivamente nel 1225. Per tutto il Medioevo e Rinascimento Papigno fu una rocca difensiva strategica nel contado del comune di Terni.\nL'attuale aspetto \u00e8 riconducibile alla fase di crescita medievale, sviluppatasi secondo linee parallele alla direzione di penetrazione del paese, ed al terremoto del 1785, che lo distrusse in gran parte e ne caus\u00f2 la ricostruzione in stile ottocentesco. Vi nacque il cappuccino frate Michele da Papigno che scrisse la vita della clarissa serva di Dio suor Maria Lanceata Morelli pubblicata a Macerata nel 1784.\nNei suoi pressi, nel dicembre 1798, il generale francese Lemoine vi sconfisse i napoletani, comandati localmente dal colonnello Sanfilippo e sotto il comando supremo del generale Mack, molto superiori di numero (Battaglia di Terni).\nComune autonomo facente parte fino al 1927 della provincia di Perugia, fu accorpato nello stesso anno dall'attuale comune.\nEconomia e manifestazioni.\nLa storia recente di Papigno \u00e8 legata a quella della Societ\u00e0 Italiana per il Carburo di Calcio, che impiant\u00f2 qui uno stabilimento agli inizi del XX secolo; infatti, la presenza di una notevole forza idromotrice (l'acqua delle vicine cascate delle Marmore) ha permesso la costruzione di centrali elettriche e di aziende che potessero sfruttare questa risorsa. .\nDivenuta ben presto tra le aziende pi\u00f9 importanti al mondo per la produzione di carburo di calcio e calciocianamide , nel 1922 venne assorbita dalla Societ\u00e0 Terni.\nDopo la chiusura degli stabilimenti, varie soluzioni sono state proposte per l'utilizzo degli spazi lasciati liberi.\nLa pi\u00f9 famosa tra queste \u00e8 quella degli studi cinematografici (Umbria Studios) appartenenti a Cinecitt\u00e0 Studios, che sono stati utilizzati tra l'altro da Roberto Benigni per le riprese dei film \"La vita \u00e8 bella\" (premio Oscar nel 1997) e \"Pinocchio\".\nInfrastrutture e trasporti.\nAttraversata dalla strada statale 209 \"Valnerina\", Papigno era servita, nel periodo compreso tra il 1901 e il 1960, dalla tranvia Terni-Ferentillo, un'infrastruttura nata per agevolare il trasporto delle merci e delle persone lungo la valle della Nera che, promossa dalla medesima societ\u00e0 che possedeva lo stabilimento per la produzione di carburo, risult\u00f2 determinante ai tempi dell'industrializzazione della stessa."}
{"id": "729034", "revid": "486946", "url": "https://it.wikipedia.org/wiki?curid=729034", "title": "Tierra del Fuego", "text": ""}
{"id": "729037", "revid": "117558613", "url": "https://it.wikipedia.org/wiki?curid=729037", "title": "Comines-Warneton", "text": "Comines-Warneton (neerlandese \"Komen-Waasten\") \u00e8 una citt\u00e0 e comune di lingua francese con forte presenza fiamminga del Belgio situato nella Vallonia nella provincia di Hainaut. Fa parte dei comuni a facilitazione linguistica.\nDispone di uno statuto di comune con facilitazioni linguistiche per la sua minoranza fiamminga di lingua neerlandese, come nel caso di molti comuni belgi.\nSi trova nell'arrondissement di Mouscron, ma ha la particolarit\u00e0 territoriale di essere un'enclave fra la Francia e la regione delle Fiandre. Questa enclave vallone \u00e8 separata dal resto della regione francofona da pochi chilometri.\nGeografia fisica.\nLa citt\u00e0 \u00e8 bagnata a sud dal fiume Lys che la separa dalla citt\u00e0 di Comines appartenente alla regione dell'Alta Francia."}
{"id": "729044", "revid": "1851848", "url": "https://it.wikipedia.org/wiki?curid=729044", "title": "Giuseppe Baldini", "text": "\u00c8 noto soprattutto per aver fatto parte, nella Sampdoria degli anni quaranta, dell'\"attacco atomico\", il nome dato al tandem offensivo che Baldini form\u00f2 con il compagno Adriano Bassetto.\nCarriera.\nNel 1939, dopo due anni trascorsi nel , fu acquistato dalla Fiorentina, con la quale fece il suo esordio in Serie A all'et\u00e0 di 17 anni; proprio con i viola vinse l'unico trofeo della sua carriera, la Coppa Italia (dove segn\u00f2 cinque gol), ottenuta grazie al successo per 1-0 contro il . Nonostante la guerra, i campionati di calcio proseguirono, e Baldini continu\u00f2 a giocare nella squadra viola, finch\u00e9, nel 1942, pass\u00f2 all'Ambrosiana, dove milit\u00f2 per due sole stagioni. Poi, Baldini perse un anno di carriera nella stagione 1944/1945, visto che il campionato di calcio non venne disputato a causa della tragica situazione vissuta dall'Italia nell'ultimo anno di guerra.\nAl termine del conflitto, iniziarono nuovamente le attivit\u00e0 sportive, e Baldini fu ingaggiato, nel 1946, dall'Andrea Doria che, l'anno successivo, si fuse con la Sampierdarenese, dando vita alla Sampdoria. Fu proprio con la neonata societ\u00e0 blucerchiata che Baldini raggiunse l'apice della sua carriera da calciatore, contribuendo ai buoni risultati della Samp alla fine degli anni quaranta.\nNelle prime due stagioni, 1946/1947 e 1947/1948, Baldini s'impose come uno dei principali talenti della squadra genovese, diventando, insieme al compagno Bassetto, l'artefice del 10\u00ba e del 14\u00ba posto dei primi due anni. Ma \u00e8 nella stagione 1948/1949 che Baldini raggiunse il successo, portando la Sampdoria, con le sue 15 realizzazioni (senza dimenticare le 18 di Bassetto), al quinto posto finale, un risultato inaspettato che port\u00f2 la giovanissima societ\u00e0 genovese alla ribalta nazionale. Al tandem offensivo che Baldini form\u00f2 con Bassetto fu dato il nome di \"attacco atomico\", il cui successo \u00e8 stato superato, nell'ambito della societ\u00e0 blucerchiata, solo dai \"gemelli del gol\" Vialli e Mancini.\nLe sue ottime prestazioni valsero la prima convocazione in Nazionale, nella quale esord\u00ec, da titolare,\nil 27 febbraio 1949 contro il Portogallo: il match, disputato di fronte ai 60.000 del Luigi Ferraris, termin\u00f2 con il risultato di 4-1.\nNel periodo successivo la Sampdoria non riusc\u00ec a confermare il quinto posto del 1949, forse per l'eccessivo galvanizzamento dell'ambiente. A farne le spese fu anche Baldini, che nel 1950 lasci\u00f2 la Sampdoria per approdare all'altra squadra genovese, il , che l'anno precedente si era piazzato davanti alla Samp, ma proprio in quella stagione fin\u00ec ultimo. La stagione successiva pass\u00f2 al , dove rimase per due anni, prima di tornare nuovamente alla Samp. In questo biennio, lasci\u00f2 il segno nella prestigiosa vittoria per 5-1 con la Juventus del 30 gennaio 1955. Torn\u00f2 poi sulle sponde del Lario, dove concluse la carriera nel 1961, all'et\u00e0 di 39 anni.\nIn carriera ha totalizzato complessivamente 347 presenze e 112 reti in Serie A (occupa attualmente il 52\u00ba posto nella graduatoria all-time dei marcatori) e 111 presenze e 38 reti in Serie B. Con 73 reti con la maglia della Sampdoria, \u00e8 tuttora il quinto marcatore blucerchiato in campionato (quarto in Serie A) alle spalle di Mancini, Vialli, Flachi e Bassetto.\nMuore all'Ospedale Galliera di Genova il 25 novembre 2009 all'et\u00e0 di 87 anni, proprio due giorni prima dello svolgimento della 101\u00aa edizione del Derby della Lanterna di cui \u00e8 stato uno dei massimi protagonisti, con 6 reti all'attivo, di cui una con l'Andrea Doria, 4 con la Sampdoria (fra cui il primo gol del primo derby fra Samp e Genoa) e una col Genoa.\nCuriosit\u00e0.\nNel 1948 compare, insieme ad altri calciatori, nel film \"11 uomini e un pallone\", diretto da Giorgio Simonelli, nella parte di se stesso."}
{"id": "729052", "revid": "712828", "url": "https://it.wikipedia.org/wiki?curid=729052", "title": "Natasi Daala", "text": ""}
{"id": "729053", "revid": "1833487", "url": "https://it.wikipedia.org/wiki?curid=729053", "title": "Massimo Maria Berruti", "text": "Biografia.\n\u00c8 stato inizialmente capitano della Guardia di Finanza nel nucleo speciale di polizia valutaria, incarico poi lasciato il 14 marzo 1980.\nNel 1985 fu arrestato con l'accusa di aver intascato una tangente di 150 milioni durante un'indagine sull'Imotec (fallita nel 1981 con uno scoperto di circa 70 miliardi): condannato in primo grado, fu assolto in appello e in Cassazione.\nNel 1979, come membro della Guardia di Finanza, condusse un'ispezione per un'evasione di 5 miliardi, presso la Edilnord di Silvio Berlusconi. I finanzieri dovevano verificare perch\u00e9 il Cavaliere avesse prestato fideiussioni personali in favore dell'Edilnord e della Sogeat, i cui capitali erano controllati da misteriosi soci svizzeri. Berlusconi disse, mentendo, di essere un semplice consulente dell'Edilnord, e di occuparsi soltanto della progettazione e della direzione generale di Milano 2 (mentre in realt\u00e0 era il proprietario della societ\u00e0). L'indagine fin\u00ec nel nulla e pochi mesi dopo Berruti prese ufficialmente congedo dal corpo, per poi iniziare a lavorare come commercialista e, in seguito, come avvocato per la Fininvest di Berlusconi, occupandosi di societ\u00e0 estere e dei contratti dei calciatori del Milan.\nEra fratello di Giuseppe Maria Berruti, ex componente del CSM, e\npadre di Carlo Maria Berruti, manager di societ\u00e0 del Ministero delle Finanze.\nAttivit\u00e0 politica.\nElezione a deputato.\nGi\u00e0 coinvolto marginalmente nel 1994 nella promozione di Forza Italia, nella tornata elettorale del 1996 viene eletto per la prima volta deputato, nel \"collegio uninominale\" di Luino sostenuto dal Polo per le Libert\u00e0.\nAlle elezioni politiche del 2001 nuovamente eletto deputato nelle liste proporzionali di Forza Italia, nella circoscrizione Lombardia 2.\nViene rieletto anche alle politiche del 2006, sempre nelle liste di Forza Italia, e del 2008, tra le file del Popolo della Libert\u00e0.\nResta deputato fino al 2013, quando non si ricandida pi\u00f9 in Parlamento.\nBerruti era considerato politicamente vicino alle idee dell'ex ministro Claudio Scajola e dell'ex ministro Giuseppe Pisanu.\nProcedimenti giudiziari.\nProcedimento per favoreggiamento.\nNel 1994 Berruti fin\u00ec nuovamente sotto inchiesta, stavolta accusato di favoreggiamento, per aver tentato di depistare le indagini tentando di convincere al silenzio i finanzieri arrestati nelle indagini sul caso riguardante la Fininvest. Dal processo usc\u00ec con una condanna a 10 mesi di detenzione, inflittagli in primo grado, ridotta nei gradi successivi a 8 mesi di carcere per favoreggiamento personale nei confronti di Silvio Berlusconi successivamente assolto per non aver commesso il fatto.\nDurante il processo di primo grado sulle tangenti alla Guardia di Finanza, nel 1997, afferm\u00f2:\nProcedimento per riciclaggio.\nBerruti viene accusato di riciclaggio nell'ambito del processo per i diritti televisivi e dei fondi neri Fininvest/Mediaset degli anni novanta, in cui gli sono state contestate alcune operazioni bancarie sul conto corrente Jasran della SBS-Soci\u00e9t\u00e9 de Banque Suisse, a lui riconducibile, avvenute tra il 10 ottobre e il 21 novembre 1995. Per tali operazioni la Corte d'appello di Milano ha dichiarato la prescrizione del reato.\nDopo questa sentenza ci furono due appelli in Cassazione: uno del PM che contestava il metodo di calcolo utilizzato dalla Corte d'appello nel determinare i termini di prescrizione, un altro dello stesso imputato per ottenere l'assoluzione con formula piena. La Cassazione respinse il ricorso dell'imputato e accolse quello della Procura di Milano, fissando al 27 febbraio 2011 i termini per la prescrizione del reato contestato. In base a questo verdetto il processo riprese.\nIl 23 febbraio 2011, il PG Laura Bertol\u00e8 Viale chiese la condanna a tre anni di carcere e al pagamento di euro di multa. Il giorno successivo la Corte d'appello di Milano condann\u00f2 Berruti a 2 anni e 10 mesi di reclusione per riciclaggio nel processo milanese d'appello sui presunti fondi neri Mediaset.\nIl 1\u00ba febbraio 2012 la Cassazione dichiar\u00f2 il reato commesso ma prescritto."}
{"id": "729054", "revid": "125747631", "url": "https://it.wikipedia.org/wiki?curid=729054", "title": "Voeren", "text": "Voeren (francese \"Fourons\", limburghese \"Voere\", vallone \"Foron\") \u00e8 un comune belga di 4.261 abitanti di lingua olandese con una forte minoranza di lingua francese; \u00e8 situato nella provincia fiamminga del Limburgo belga.\nIl comune fa parte dell'Arrondissement di Tongeren e conta 4.312 abitanti, di cui circa la met\u00e0 francofoni su una superficie di 50\u00a0km\u00b2.\nNonostante faccia parte della provincia del Limburgo, si tratta di un'exclave nella regione Vallonia ed \u00e8 dunque separata dal resto del Limburgo fiammingo da una parte della provincia vallona di Liegi.\n\u00c8 la sola parte della provincia del Limburgo a ritrovarsi sulla riva destra della Mosa, la cosiddetta regione dell'Oltre Mosa.\nIl comune di Voeren \u00e8 stato riattaccato nel 1963 alla provincia fiamminga del Limburgo, a seguito della fissazione definitiva della frontiera linguistica in Belgio in questo stesso anno. Questo malgrado la volont\u00e0 dei suoi abitanti di restare nella provincia di Liegi.\nIl comune comprende le sei antiche localit\u00e0 di:\nIl territorio si trova nella valle della Voer, che si getta alla destra della Mosa a Eijsden, nei pressi di Maastricht nei Paesi Bassi.\nIl comune \u00e8 circondato dai territori della provincia di Liegi: Vis\u00e9 a sud e ad ovest, Dalhem e Aubel a sud e Plombi\u00e8res a est, salvo che a nord, dove corre la frontiera coi Paesi Bassi.\nQuestione linguistica.\nStoricamente, la maggior parte degli abitanti parlava la lingua locale, un dialetto conosciuto localmente con il nome di Plattd\u00fc\u00fctsch, una variazione del limburghese. La lingua amministrativa in vigore dall'instaurazione dello Stato belga nel 1830 fu il francese.\nNel corso del XX secolo, gli abitanti adottarono progressivamente o l'olandese o il francese. I francofoni rappresentavano all'epoca il 60% della popolazione, contro il 40% dei parlanti la lingua olandese. Prima della determinazione ufficiale della frontiera linguistica (1963), il territorio apparteneva alla provincia di Liegi, la popolazione locala parlava il limburghese ma aveva l'uso di parlare il francese in pubblico. Nel 1963, i comuni a facilitazione linguistica vennero stabiliti. Gli abitanti di Fourons erano allora generalmente quadrilingue (limburghese, olandese, francese, tedesco). Nel 2005, si parla olandese o francese. Solo la gente di oltre 50 anni parla ancora il limburghese.\nAlle elezioni comunali, la maggioranza francofona normalmente governava, il che provocava delle tensioni regolari con il potere provinciale di lingua olandese di tutela (il comune dipende dalla provincia di Limburgo dal 1\u00ba settembre 1963) e con la minoranza fiamminga; i problemi diventarono spesso di primario interesse nella politica interna belga, da ricordare il problema di Jos\u00e9 Happart che ha causato la caduta del sesto governo Martens il 21 ottobre 1987.\nInfatti questi aveva vinto le elezioni municipali ed era stato proposto come borgomastro, ma a causa del fatto che non parlava in olandese, non poteva essere nominato in un comune fiammingo, malgrado la volont\u00e0 democraticamente espressa dalla popolazione.\n\u00c8 quindi Nico Droeven, membro dello stesso partito di Happart ma che conosceva il olandese, a ottenere il posto. Jos\u00e9 Smeets gli succeder\u00e0 nel 1994.\nIn occasione delle elezioni municipali dell'8 ottobre 2000, \u00e8 il partito fiammingo che vince le elezioni per un seggio sul partito vallone \"Ritorno a Liegi\" grazie ai voti olandesi. Tuttavia, per le elezioni del Centro pubblico di azione sociale (OCMW/CPAS), \"Ritorno a Liegi\" ha conservato la maggioranza a causa del fatto che per questo voto i cittadini olandesi non potevano partecipare mentre, per il voto municipale, il diritto di elettorato attivo e passivo era stato accordato per la prima volta ai cittadini di altri Stati membri dell'Unione europea residenti nel comune. Nel caso di Fourons, si trattava di olandesi che, in ragione delle loro affinit\u00e0 linguistiche, hanno votato per il partito fiammingo. \nTuttavia, ci sono voluti pi\u00f9 di sei mesi prima che Huub Broers potesse diventare il primo borgomastro fiammingo di Fourons.\nLa situazione resta tuttora problematica ed i francofoni si trovano in posizione leggermente minoritaria.\nRisultati del censimento linguistico per villaggio.\nNL = olandese\nFR = francese"}
{"id": "729056", "revid": "729019", "url": "https://it.wikipedia.org/wiki?curid=729056", "title": "Blockhaus Doss di Sponde", "text": "Il forte Doss di Sponde \u00e8 uno dei forti austro-ungarici facente parte della Fortezza di Trento (\"Festung Trient\"). Il forte appartiene al grande sistema di fortificazioni austriache al confine italiano.\nStoria.\nIl forte fu, assieme alla tagliata stradale Bus de Vela, il primo ad essere costruito in Trentino dal Genio militare della Duplice Monarchia. Il posizionamento, dominante e defilato al tempo stesso, gli permetteva un ottimo controllo della testata della Valle dei Laghi.\nI lavori infatti furono iniziati nel 1862, ancora prima della terza guerra di indipendenza (1866).\nL'opera originale, di modeste dimensioni, aveva solo due cannoni di medio calibro (probabilmente attorno ai 100\u00a0mm), ma il progetto si rivel\u00f2 comunque valido nel tempo.\nAddirittura nel 1900 venne installata una cupola girevole con cannone da 120\u00a0mm sul tetto del cofano di scarpa, segno della superstite validit\u00e0 del forte. Quando il forte non era pi\u00f9 ritenuto sicuro solitamente veniva degradato a magazzino e, nei casi peggiori, veniva fatto saltare per non offrire riparo al nemico.\nL'opera ha la caratteristica pianta \u201ca rondine\u201d dei forti, dove la \u201ccoda\u201d consentiva il controllo del fossato posteriore.\nNotevole la semplicit\u00e0 complessiva e la ricerca di una forma geometrica, come si intuisce dalla sporgenza semicilindrica del fortino di scarpa.\nArmamento.\nAll'inizio l'armamento previsto per questo forte era di\nVenne invece dotato di:\nUbicazione.\nIl forte si trova in una posizione isolata sulle pendici settentrionali del monte Bondone, a 6 chilometri da Trento, sulla destra del solco vallivo del torrente Vela.\nVi si accede da una strada poderale che si diparte dalla S.P. 85 di Sopramonte, poco dopo il suo innesto con la strada statale 249 Gardesana Orientale, a valle di Cadine.\nSorge al bordo di una spianata con il fronte rivolto ad occidente e sovrasta il forte Bus de Vela, con il quale \u00e8 collegato da una strada nel bosco.\nIl forte divenne privato dopo la seconda guerra mondiale e nel 2002 trasformato in abitazione. L'accesso \u00e8 protetto da recinzioni e cancelli e quindi non \u00e8 possibile visitarlo."}
{"id": "729061", "revid": "599013", "url": "https://it.wikipedia.org/wiki?curid=729061", "title": "Tagliata stradale Bus de Vela", "text": "La tagliata stradale Bus de Vela, in tedesco Strassensperre Bus de Vela e oggi popolarmente conosciuta come forte di Cadine, \u00e8 uno dei forti austro-ungarici facente parte della Fortezza di Trento (\"Festung Trient\"). Il forte si trova in localit\u00e0 Cadine ed appartiene al grande sistema di fortificazioni austriache al confine italiano.\nStoria.\nAnche lo stretto passaggio del torrente Vela, via d'accesso occidentale alla citt\u00e0 dopo la realizzazione di una carreggiabile, venne costruito tra il 1860 e il 1861, fortificato gi\u00e0 nel 1862 sotto la direzione del von Khunenfeld. Si tratta di una vera e propria tagliata stradale, cio\u00e8 il suo controllo non si estendeva su un'ampia area ma tutte il suo armamento principale era puntato sulla strada che risaliva da Riva del Garda; esso doveva prevenire un avanzamento proveniente dalla Lombardia. Dotato di tre cannoni di medio calibro, era provvisto di due ali avanzate a protezione delle immediate vicinanze.\nNel complesso era un'opera realmente ben munita, e che poteva contare su validi appoggi per la protezione dei lati, il forte Doss di Sponde (collegato mediante una strada militare) e il campo trincerato del Soprasasso, assieme alla batteria di Candriai e al blockhaus Mandolin. La fortificazione \u00e8 realizzata in conci di pietra calcarea di colore rosa ben lavorata. Tre cinte erano poste al suo contorno in aggiunta alla deviazione del torrente Vela. Nonostante le energie spese, il forte non fu mai coinvolto in uno scontro armato e fu dismesso nel 1915.\nIl forte poteva ospitare una guarnigione di un ufficiale e 20 uomini in tempo di pace, mentre in tempo di guerra 2 ufficiali e 79 soldati.\nUn'ottima visuale della tagliata stradale si ha dalla strada Gardesana. Inoltre l'opera era dotata di un ponte levatoio.\nSotto il fornice, la roccia emergente dal sedime riporta quella che leggenda vuole essere l'impronta della mano di San Vigilio.\nDopo la sua perdita strategica l'esercito italiano lo adott\u00f2 come polveriera, poi fu venduto a privati. Nel 1991 venne acquisito dalla provincia che dal 2006 ha restaurato il forte con l'aiuto della Sovrintendenza provinciale ai beni architettonici. Dal 2012 \u00e8 gestito dalla Fondazione Museo storico del Trentino. Nel 2018 ha ricevuto il Marchio del patrimonio europeo, con la seguente motivazione:\n\"Il Forte ci ricorda le divisioni storiche, i conflitti militari e i cambiamenti dei confini e fornisce il contesto necessario per comprendere meglio il valore delle frontiere aperte e della libera circolazione\".\nUbicazione.\nIl forte sorge all'imbocco della gola del torrente Vela, affluente di destra dell'Adige in corrispondenza dell'omonimo villaggio, sulla Strada statale 249 Gardesana Orientale, a 4 chilometri da Trento.\n\u00c8 uno dei pi\u00f9 significativi apprestamenti fortificati del Trentino e venne costruito dagli austriaci nel 1860.\nLa tagliata \u00e8 meravigliosamente inserita in un particolarissimo ambiente ed \u00e8 la protagonista di un preciso paesaggio storico.\n\u00c8 un'opera in casamatta di conci di calcare rosso organizzata a tagliata sulla roccia, tanto da permettere soltanto il passaggio della strada statale e del torrente Vela, che in questo punto scorre in un alveo occulto artificiale.\nDopo l'annessione del Trentino all'Italia fu usato quale deposito di munizioni (polveriera del Bus de Vela).\nArmamento.\nOriginariamente il forte era armato due cannoni in ferro a canna liscia da 24 libbre in casamatta.\nNel 1875 vennero per\u00f2 sostituiticon 3 cannoni da 12\u00a0cm M.61 a canna rigata in casamatta e 2 cannoni da 10\u00a0cm M.63 in barbetta.\nDal 1909 furono ancora sostituiti con 3 cannoni da 9\u00a0cm M.04 in casamatta e 2 cannoni da 9\u00a0cm M.75 in barbetta.\nEsso fu armato solo tra il 1875 e il 1909."}
{"id": "729063", "revid": "404449", "url": "https://it.wikipedia.org/wiki?curid=729063", "title": "Castello di Casenovole", "text": "Il castello di Casenovole \u00e8 un edificio fortificato situato nel territorio comunale di Civitella Paganico, nella provincia di Grosseto, in Toscana.\nL'ubicazione del castello \u00e8 lungo la vecchia strada leopoldina che dalla localit\u00e0 di Fercole si snoda verso sud-est in direzione di monte Antico, dopo aver superato l'abitato di Fercole.\nStoria.\nIl castello sorse in epoca medievale nei pressi di una pieve e rimase sotto il controllo degli Ardengheschi fino al XIII secolo, per passare nel secolo successivo ai Buonsignori dopo una serie di lotte tra pi\u00f9 famiglie per il controllo dell'intera zona.\nAnche dopo essere entrato a far parte della Repubblica di Siena, il castello continu\u00f2 a rimanere di propriet\u00e0 privata, subendo nel corso dei secoli numerose ristrutturazioni che hanno modificato l'originaria struttura, pur mantenendo in vari punti elementi risalenti alla costruzione originaria.\nDescrizione.\nIl castello di Casenovole, situato in posizione dominante sulla sommit\u00e0 di un poggio, si presenta come una imponente struttura fortificata, costituita da due corpi di fabbrica di altezza diversa, addossati tra loro.\nIl corpo di fabbrica principale, pi\u00f9 basso e a pianta rettangolare, ospitava in passato la residenza padronale degli Ardengheschi; su un lato, si addossa alla torre di avvistamento a sezione quadrangolare. Le strutture murarie si presentano in pietra, con alcuni elementi originari medievali inglobati tra quelli risalenti agli interventi di ristrutturazione degli ultimi secoli.\nPresso il castello sorge la chiesa di San Giovanni Battista, di origini trecentesche, sorta inizialmente come cappella gentilizia ed elevata a pieve in epoca rinascimentale."}
{"id": "729071", "revid": "404449", "url": "https://it.wikipedia.org/wiki?curid=729071", "title": "Castello di Monte Antico", "text": "Il castello di Monte Antico si trova a Monte Antico, nel territorio comunale di Civitella Paganico (GR), poco a sud rispetto al castello di Casenovole.\nStoria.\nSorse in posizione dominante sulla valle dell'Ombrone prima dell'anno mille, come possedimento degli Ardengheschi, e includeva anche un'antica pieve, rivendicata dai monaci dell'abbazia di San Lorenzo al Lanzo.\nAgli inizi del Trecento pass\u00f2 anch'esso sotto il controllo dei Buonsignori, che ampliarono la rocca preesistente trasformandola in un vero e proprio castello; nel tardo Trecento il complesso venne ceduto alla famiglia Salimbeni e pass\u00f2 quindi nel corso del Quattrocento dal Comune di Siena alla famiglia dei Tolomei, sotto cui sub\u00ec notevoli trasformazioni.\nDescrizione.\nIl castello di Monte Antico si dispone ad L attorno ad un caratteristico cortile, con pozzo e sottostante cisterna per la raccolta dell'acqua piovana.\nLa residenza padronale, sorta sopra la cinta muraria medievale da cui \u00e8 protetta, si caratterizza per un corpo di fabbrica con pareti esterne in intonaco, ristrutturato in epoca rinascimentale, addossato su un lato ad un altro corpo di fabbrica, caratterizzato da strutture murarie in pietra, tipiche dell'epoca in cui \u00e8 sorto, parzialmente ristrutturato in stile neomedievale. Il complesso fronteggia, dalla vetta della collina, un'altra struttura difensiva, posta ad oriente nella sottostante vallata, nel territorio comunale di Montalcino.\nIl castello di Monte Antico \u00e8 utilizzato come albergo-ristorante, mentre la vicina chiesa di San Tommaso Apostolo, pi\u00f9 recente e attualmente sconsacrata, ha sostituito l'antica pieve di San Giovanni Battista ad Ancaiano che sorgeva presso il castello."}
{"id": "729074", "revid": "813316", "url": "https://it.wikipedia.org/wiki?curid=729074", "title": "Repubblica di Firenze", "text": "Nella sua storia, la citt\u00e0 di Firenze conobbe periodi in cui la sua forma di governo fu quella di una Repubblica. La repubblica era governata da un consiglio noto come Signoria. La signoria era scelta dal gonfaloniere (sovrano titolare della citt\u00e0), eletto ogni due mesi dai membri delle corporazioni fiorentine.\nDurante il XII e il XIII secolo il potere economico e politico della citt\u00e0 crebbe costantemente, in questo periodo le famiglie mercantili della Repubblica riuscirono a ottenere anche i monopoli bancari papali e divennero esattori delle tasse per il papa in tutta Europa. Poco prima della met\u00e0 del XIV secolo, Firenze era diventata una metropoli, rendendola una delle pi\u00f9 grandi citt\u00e0 d'Europa.\nLa famiglia Medici ottenne il governo della citt\u00e0 nel 1434 sotto Cosimo de' Medici. I Medici mantennero il controllo di Firenze fino al 1494, poi Giovanni di Lorenzo de' Medici riconquist\u00f2 la repubblica nel 1512. Papa Clemente VII, lui stesso un Medici, nomin\u00f2 il suo parente Alessandro de' Medici primo \"Duca di Firenze\", trasformando cos\u00ec la Repubblica in una monarchia ereditaria.\nStoria.\nLe origini del comune di Firenze risalgono al 1115, quando, in seguito alla morte di Matilde di Canossa, la citt\u00e0 si rese autonoma dal Margraviato di Toscana, territorio dipendente dal Sacro Romano Impero, governato dalla Corona imperiale e quindi da feudatari e signori nobili scelti dall'Imperatore. L'economia e la politica non erano quindi libere, ma soggette al feudatario.\nL'esigenza che port\u00f2 alla nascita del Comune fu un patto associativo tra privati, giurato, volontario e costituito da un gruppo di cittadini con lo scopo di tutelare i diritti dei singoli membri. L'economia di Firenze doveva infatti liberarsi dal dominio feudale e, di conseguenza, dall'Impero. In seguito all'evoluzione di tali patti, essi cessarono di essere privati e divennero di portata pubblica. Nel 1138 nacque il primo sistema di amministrazione comunale, definito l'ordinamento consolare.\nLa citt\u00e0 di Firenze conobbe distinti periodi di governo repubblicano: la \"Repubblica consolare, la Repubblica del Primo popolo\", la Repubblica di Savonarola e la Repubblica sotto i Medici.\nDi fatto per\u00f2 la citt\u00e0 non rimase una Repubblica ininterrottamente dal 1115 al 1527; attravers\u00f2 infatti diverse modifiche sostanziali delle sue istituzioni nel corso della storia:\nLa fine della Repubblica fu dovuta alla trasformazione di Firenze in un Ducato mediceo nel 1532; \"de facto\" gi\u00e0 nel 1527 la citt\u00e0 si era comunque trasformata in un'oligarchia, in mano ai Medici stessi e alle famiglie pi\u00f9 influenti in ambito economico. In generale, con l'affermarsi del Comune il popolo fu coinvolto in maniera sempre minore nel governo della citt\u00e0, fino a essere quasi escluso nel periodo podestarile e sotto il governo dei Medici.\nStoria delle istituzioni.\nIl Comune consolare.\nSono presenti pochi documenti riguardanti il primo periodo comunale fiorentino; esso fu il risultato di uno spirito di gruppo che, unito al crescente benessere economico, gener\u00f2 un senso di appartenenza alla citt\u00e0. Sebbene il comune consolare fosse gi\u00e0 in vigore dal 1125, il primo documento nel quale sono citati dei consoli \u2013 Brocardo e Selvoro \u2013 risale al 1138.\nLa figura dei Consoli era ispirata a quella dei magistrati romani e anche i poteri erano simili. I Consoli, che nel tempo aumentarono di numero da due a dodici, due per bimestre, furono affiancati da un Consiglio di centocinquanta \u201cBonomini\u201d e, quattro volte l'anno, dall'Assemblea Generale dei Cittadini. Il sistema istituzionale non era tuttavia democratico, poich\u00e9 il potere era detenuto quasi totalmente dall'aristocrazia e dal clero e poich\u00e9 Firenze doveva comunque sottostare al Sacro Romano Impero.\nNotevole importanza presero allora le Corporazioni delle Arti Maggiori e Minori, che aggregarono in organi le persone accomunati dallo stesso mestiere e assursero a tale potenza da influenzare e a volte determinare, la condotta politica del Comune. Le Corporazioni si svilupparono a lato delle Confraternite religiose, alle quali erano strettamente unite.\nFirenze attu\u00f2 una politica che si realizza nella distruzione o conquista dei castelli dei signori, assoggettando gradualmente i feudatari che detenevano il controllo sulle terre attraverso le fortificazioni. Firenze \u00e8 impegnata contro un grande pericolo per l'autonomia, rappresentato da Federico Barbarossa del Sacro Romano Impero. I Comuni infatti riconoscono all'Imperatore ogni sovranit\u00e0. Si adoperano infatti per ottenere dai monarchi, che si succedono sul trono imperiale, carte e privilegi che confermino le guarentigie e le libert\u00e0 conquistate. Sostituendosi alle autorit\u00e0 feudali e riconoscendo in teoria la sovranit\u00e0 della corona imperiale, il Comune fu costretto a prestare l'omaggio imperiale e a pagare i tributi, che erano prescritti dal regime feudale. Maggiore importanza avevano le \"regalie\", cio\u00e8 i diritti spettanti alla corona, come l'investitura dei giudici, il privilegio di batter moneta, il diritto di imporre tasse, dogane, ecc.\nFirenze non chiedeva l\u2019indipendenza dall'Impero, bens\u00ec l\u2019autonomia, da realizzare nel diritto pieno ad auto amministrarsi. Infatti quando Federico Barbarossa sar\u00e0 sconfitto dalla lega dei Comuni italiani, otterr\u00e0 da Firenze \u201c\"rispetto per il suo potere e per il suo diritto ad essere considerato come organo supremo, cui occorrer\u00e0 rivolgersi in particolari momenti\u201d\". \nDopo la Pace di Costanza, l\u2019Impero fu costretto a riconoscere a Firenze il diritto di governare su larga parte del contado, purch\u00e9 riconosca la supremazia della corona imperiale. Firenze poteva liberamente amministrare terre ed organizzare un suo governo retto da magistrati liberamente scelti dagli stessi fiorentini.\nDa allora i problemi per Firenze saranno per lo pi\u00f9 interni, dove le famiglie nobili si contenderanno con lotte interne il governo della citt\u00e0.\nIl Governo del \"Primo Popolo\".\nNel 1150 nacque l'Arte di Calimala, ovvero l'Arte dei Mercatanti. Essa fu la prima associazione corporativa di mercanti; una novit\u00e0 costretta a fare i conti con le continue ed estenuanti lotte delle famiglie fiorentine aristocratiche che combattono per contendersi la gestione del potere.\nQueste continue lotte tra famiglie portarono inesorabilmente alla abolizione del governo consolare, con la nascita della figura del Podest\u00e0. Il compito del Podest\u00e0 era proprio quello di arbitro imparziale della politica, venendo eletto tra cittadini forestieri proprio perch\u00e9 lontani dai conflitti delle famiglie interne. La riforma istituzionale fu quindi imposta per questioni economiche e politiche; si avvi\u00f2 a sperimentare quella che, con linguaggio moderno, potremmo chiamare la Seconda Repubblica Fiorentina. Tale periodo \u00e8 caratterizzato dalle lotte tra il partito dei Guelfi (favorevoli al potere temporale del Papa) e quello dei Ghibellini (favorevoli all'imperatore come figura religiosa e politica), nonch\u00e9 dalla nascita e dallo sviluppo del sistema delle Arti e delle Corporazioni.\nNel 1193 viene eletto il primo Podest\u00e0, Gherardo Caponsacchi, fiorentino, che rimpiazz\u00f2 la diarchia dei Consoli. Nel 1207 il sistema si consolida ed \u00e8 nominato un Podest\u00e0 forestiero: Gualfredotto da Milano. I Consoli hanno ora la funzione di semplici Consiglieri e formano insieme con altri un Consiglio Speciale, che opera insieme con il tradizionale Consiglio Generale dei Bonomini, presieduto e diretto dal Podest\u00e0. Quest'ultimo veniva eletto dalla maggiore assemblea del Comune, appunto il Consiglio dei Bonomini, per sei mesi o per un anno, giurando fedelt\u00e0 agli Statuti comunali. Il Podest\u00e0 esercitava il potere esecutivo, di polizia e giudiziario, esercitando il pi\u00f9 importante strumento di difesa e controllo delle leggi, anche amministrative.\nLe cose per\u00f2 cambiano a partire dal 1215 quando iniziano i dissidi tra guelfi e ghibellini. La loro lotta, che vede contrapposta l'indipendenza di Firenze contro la Corona Imperiale, vede i ghibellini esiliati. nel 1250, con la morte di Federico II di Svevia e quindi col tramomnto della minaccia imperiale nasce la Repubblica del Primo popolo.\nNella Repubblica del Primo popolo vengono istituite nuove figure istituzionali, su cui si reggeva la citt\u00e0, ed erano: il Consiglio degli Anziani, il Consiglio dei Trentasei Buonomini, il Capitano del Popolo e i suoi consigli, il Podest\u00e0 e i suoi consigli podestarili, i Gonfalonieri.\n\u00c8 molto difficile ricostruire quali siano gli organi esistenti e i rapporti di forza in campo costituzionale.\nIl decennio di governo popolare (terminato con la sconfitta di Montaperti del 1260) fu caratterizzato da un completo ricambio del personale di governo. I \"milites\", cio\u00e8 i cittadini ricchi e potenti che combattevano nella cavalleria comunale e avevano gestito il potere in precedenza, furono di fatto estromessi dalla guida della citt\u00e0. Non avevano diritto di voto nelle assemblee e non avevano diritto di candidatura nelle magistrature comunali. In questa epoca Firenze crebbe economicamente in prosperit\u00e0 tanto che le banche riuscirono a coniare una moneta cittadina, il fiorino, che diventer\u00e0 una delle monete pi\u00f9 potenti della penisola italiana. \nDi questo periodo sono anche i maggiori palazzi di Firenze, sia pubblici, che religiosi. Vi fu la costruzione dei ponti: ponte alla Carraia (1218), ponte alle Grazie (1237), ponte di Santa Trinita (1252). Gli edifici civili: il palazzo dei Priori, ora palazzo Vecchio (iniziato nel 1299 e terminato nel 1314), piazza della Signoria, il palazzo del Bargello, la torre della Castagna. Gli edifici religiosi: la basilica di Santa Croce, la basilica di Santa Maria Novella, la basilica della Santissima Annunziata, la basilica di Santo Spirito, la cattedrale di Santa Maria del Fiore (1296).\nIl governo dei Priori delle Arti.\nIl governo del Primo popolo rimarr\u00e0 in funzione di fatto solo fino al 1260. Successivamente tumulti internazionali porteranno Firenze a modificare ancora la Costituzione e a fondare una nuova magistratura, solida e coesa, che di fatto porter\u00e0 la citt\u00e0 al massimo periodo di splendore ed emancipazione sociale.\nLa guerra tra Guelfi e Ghibellini si riaccese. Questa volta per\u00f2 il Papa e l'Imperatore, nonch\u00e9 i rispettivi alleati spagnoli e francesi porteranno alla vittoria momentanea dei Ghibellini che, davanti alla sfiducia del Papa, lasceranno per sempre Firenze. Adesso per\u00f2 il problema era quello di estromettere dalla citt\u00e0 Carlo d\u2019Angi\u00f2 che, in occasione della vittoria di Benevento, si era imposto Podest\u00e0. I fiorentini dovettero aspettare il crollo angioino in Sicilia che avvenne ben quindici anni dopo.\nNel 1282 il governo cittadino venne riformato con l'istituzione dei Priori; negli anni successivi si registrano altre modifiche importanti nelle istituzioni, cos\u00ec da avere il seguente assetto:\nSi cominci\u00f2 ad usare il nome \"Signoria\" per indicare l'insieme dei Priori e del Gonfaloniere di Giustizia, che di fatto erano il governo della Repubblica.\nLe Arti e le corporazioni.\nNel XII secolo si cominciarono a formare le corporazioni. Intorno al 1193 vi erano gi\u00e0 sette corporazioni. La loro organizzazione era la seguente: i membri eleggevano un Consiglio composto da un determinato numero di consoli, tra cui veniva eletto un capo che ne dirigeva i lavori. \nL'ingresso nelle corporazioni era regolato da precise regole: essere figli legittimi di un membro della stessa Arte, dare prova della propria abilit\u00e0 artigiana e pagare una tassa di iscrizione. I membri avevano una gerarchia interna: i mastri (proprietari di bottega), gli apprendisti e i garzoni. Ciascuna Arte aveva il proprio statuto con pieno valore di legge e poteva emettere sentenze nelle controversie tra i membri o tra questi e i loro sottoposti. Le Arti avevano il compito di proteggere i propri membri dalla concorrenza di altre citt\u00e0 o di persone non appartenenti alla Corporazione e di garantire la qualit\u00e0 del lavoro con un\u2019attenta opera di supervisione sulle diverse botteghe; decidevano inoltre l'organizzazione dell'orario di lavoro, stabilendo i giorni festivi e alcuni servizi pubblici. \nLe corporazioni stabilivano contratti di apprendistato, contratti di committenza, in base ai quali era obbligatorio registrare ogni rapporto venutosi a creare tra un artefice ed un committente, contratti di affitto di botteghe o di arnesi e contratti con i sottoposti, che regolavano i rapporti tra il maestro e il fattore, ovvero l\u2019uomo di fiducia, i salariati o lavoranti.\nSi contano ventuno Corporazioni, alle quali per\u00f2 vanno aggiunte le tre Arti dette \u201cdel Popolo di Dio\u201d - nate dalla sollevazione popolare del 1378 (tumulto dei Ciompi):\nQueste furono un fallito tentativo di dare voce al popolo minuto accorpato senza diritti politici alle corporazioni maggiori. Vi erano infatti Arti Maggiori e Arti Minori. Di fatto soltanto le Arti Maggiori avranno il controllo della politica fiorentina, in particolare nella Terza Repubblica. Le Arti Maggiori erano: \nGli appartenenti alle Arti Maggiori erano imprenditori, importatori di materie prime, esportatori di prodotti finiti, banchieri, commercianti e professionisti.\nLe Arti Minori erano invece quattordici: Arte dei Fornai, Arte degli Albergatori, Arte dei Legnaioli, Arte dei Linaioli e Rigattieri, Arte dei Maestri di Pietra e Legname, Arte dei Beccai (macellai e pescaioli), Arte dei Calzolai, Arte dei Correggiai (cordami in cuoio), Arte degli Oliandoli e Pizzicagnoli (salumi e formaggi), Arte dei Cuoiai e Galigai (cuoio), Arte dei Vinattieri, Arte dei Corazzai e Spadai, Arte dei Chiavaioli e Arte dei Fabbri. Solo nel 1266 queste Arti cominciarono a costituirsi separatamente con un proprio statuto; prima erano tutte riunite in un\u2019unica associazione, con una rappresentanza comune.\nImportante \u00e8 capire il rapporto a doppia direzione che esisteva tra le corporazioni, lasciando da parte le differenze tra Maggiori e Minori; e le istituzioni comunali fiorentine, essendo infatti le corporazioni delle entit\u00e0 giuridiche distinte dagli organi e dalle strutture del Comune, tuttavia quest\u2019ultimo, almeno nel Medioevo, aveva le sue fondamenta nelle corporazioni e nei suoi artigiani. L'organizzazione corporativa, che rappresenta a pieno la mentalit\u00e0 mercantile fiorentina, trova nel Comune (dopo la met\u00e0 del XIII secolo) la garanzia di un sistema istituzionale capace di proteggerle e di riconoscerle come essenziali al buon funzionamento della vita cittadina. Le Corporazioni assumeranno per\u00f2 tale potere politico soltanto dopo il Governo del Primo popolo, con la fondazione del Priorato e la promulgazione degli Ordinamenti di Giustizia.\nLe Arti e Corporazioni riusciranno ad assumere un potere e una influenza notevole, che ci viene testimoniata dal fatto che soltanto nel 1777 furono abolite dal Granduca di Toscana.\nLa repubblica di Savonarola (1494-1498) e Pier Soderini gonfaloniere (1498-1512).\nIl secondo periodo inizi\u00f2 nel 1494, anno in cui i fiorentini cacciarono Piero II de' Medici, accusato di avere ceduto alle imposizioni del re francese Carlo VIII. La repubblica instaurata a Firenze nel 1494 dopo l'abbattimento della signoria dei Medici fu animata e ispirata da Girolamo Savonarola (1452-1498), un frate domenicano.\nAlla morte di Lorenzo il Magnifico nel 1492 la citt\u00e0 fu travolta dalle prediche di Savonarola.\nNel settembre del 1494 Carlo VIII di Francia inizi\u00f2 una spedizione militare in Italia, spinto dal desiderio di espandere i suoi domini. A Firenze Piero de' Medici, che aveva accettato passivamente le esose condizioni del francese Carlo VIII (gli aveva ceduto i territori di Pisa, Sarzana, e Livorno), fu rovesciato da una rivolta popolare che instaur\u00f2 una repubblica.\nL'esperimento politico savonaroliano termin\u00f2 con la condanna e l'esecuzione del frate ad opera dei nemici esterni (primo fra tutti il bersaglio principale delle prediche moralizzatrici del Savonarola, il papa Alessandro VI) e il risorgente partito filomediceo. Ma per i Medici non era ancora possibile recuperare il potere, cosicch\u00e9 esso fu affidato a un sostenitore non troppo fanatico del partito mediceo, Piero Soderini, che avrebbe guidato col titolo di gonfaloniere, incarico che nel 1502 gli fu conferito a vita, un governo moderato che cercasse la conciliazione fra i partiti.\nQuesto governo, che rifletteva le scarse qualit\u00e0 politiche del proprio capo, inaugur\u00f2 per\u00f2 una nuova stagione di splendore artistico per la citt\u00e0, con le commissioni a Michelangelo e Leonardo e tanti altri artisti, e con importanti incarichi politici affidati a personalit\u00e0 come Niccol\u00f2 Machiavelli. Il governo di Soderini sopravvisse fino al 1512, quando il cardinale Giovanni de' Medici, figlio di Lorenzo Il Magnifico, pot\u00e9 rientrare a Firenze grazie all'appoggio di Papa Giulio II e della Lega Santa: un esercito spagnolo, al comando di Raimondo de Cardona, invase il Mugello e mise a sacco Prato e Campi Bisenzio in modo orrendo. Davanti a queste devastazioni, i fiorentini si arresero e accettarono il ritorno della casata medicea.\nLa repubblica del 1527.\nIl terzo governo repubblicano ebbe inizio il 16 maggio 1527 in seguito alla gravissima crisi sorta nei rapporti tra Papa Clemente VII (Giulio de' Medici) e l'imperatore Carlo V, conclusasi con il Sacco di Roma. Papa Clemente VII era signore \"de facto\" di Firenze, governata formalmente dal Cardinale Silvio Passerini da Cortona, in nome dei giovani rampolli Ippolito de' Medici, figlio naturale di Giuliano duca di Nemours, e Alessandro de' Medici, figlio naturale di Lorenzo duca di Urbino. Il popolo fiorentino credette che fosse venuto il momento opportuno per cacciare i Medici e restaurare la Repubblica di stampo \"Piagnone\", ovvero ispirata alle direttive di Girolamo Savonarola.\nQuesta dur\u00f2 fino al 1530, quando fu abbattuta alla fine dell'Assedio di Firenze ad opera delle truppe spagnole e tedesche inviate non particolarmente volentieri dall'imperatore in seguito ad una riappacificazione tra Clemente VII e Carlo V. L'eroica difesa della citt\u00e0, a cui contribuirono, in ambiti diversi, anche Francesco Ferrucci e Michelangelo Buonarroti, port\u00f2 ad un assedio durato due anni, durante il quale fu disputata la nota partita di calcio, organizzata con strepito di fanfare in spregio agli assedianti.\nIn questi due anni morirono circa 8000 difensori e circa 14000 imperiali, senza contare le innumerevoli vittime in tutta la regione dovute al passaggio delle truppe e ai saccheggi. Questa pagina di storia si concluse con la battaglia di Gavinana, scontro nel quale si affrontarono gli uomini di Francesco Ferrucci, che portava rinforzi da Pisa, e le truppe imperiali comandate dallo stesso Principe d'Orange. Quest'ultimo mor\u00ec nelle prime fasi della battaglia, ma i difensori furono ugualmente sconfitti dal soverchiante numero e Francesco Ferrucci, ferito, fu ucciso poi a sangue freddo dal mercenario Fabrizio Maramaldo.\nAlla caduta della citt\u00e0, fu ripristinata la signoria medicea con Alessandro de' Medici (che si vociferava fosse in realt\u00e0 figlio naturale dello stesso Papa Clemente VII), che nel 1532 fu poi nominato \"Duca di Firenze\".\nArmoriale della Repubblica di Firenze.\nDurante l'assedio del 1529-30 la bandiera della repubblica fu \u00abdi rosso alla croce d'argento\u00bb; la croce bianca contraddistigueva le milizie della Repubblica in contrapposizione all'insegna \"d'argento alla croce di rosso\" delle milizie papali."}
{"id": "729077", "revid": "36426", "url": "https://it.wikipedia.org/wiki?curid=729077", "title": "Castello di Porrona", "text": "Il castello di Porrona \u00e8 una struttura fortificata situata nel borgo medievale di Porrona, nel territorio comunale di Cinigiano. La sua ubicazione \u00e8 nella piazza del centro storico, all'angolo occidentale del perimetro delle mura di Porrona.\nStoria.\nIl castello fu costruito in epoca medievale dai Senesi, proprio nel periodo in cui venivano realizzate le mura che delimitano il borgo. I lavori furono ultimati all'inizio del Duecento.\nDivenuto subito luogo di soggiorno per famiglie nobili senesi, dal Trecento in poi divenne la residenza dei Tolomei e dei Piccolomini, che si spartirono il controllo sul castello e sul vicino palazzo situato nella parte centrale del borgo.\nIn epoca tardorinascimentale e, pi\u00f9 precisamente all'inizio del Cinquecento, la struttura venne completamente ricostruita; un successivo restauro effettuato nei primi anni del Novecento in stile neogotico ha riproposto i perduti elementi stilistici di epoca medievale.\nDescrizione.\nIl castello si affaccia sulla stessa piazza in cui \u00e8 situata la pieve di San Donato. Le pareti del lato esterno coincidono con l'angolo occidentale della cinta muraria.\nLa struttura \u00e8 costituita da due principali corpi di fabbrica. Il fabbricato principale si sviluppa su pi\u00f9 livelli, con la facciata che guarda verso la piazza della chiesa spezzata ad una certa altezza dalla torre che, sporgendo leggermente, poggia su tre mensole; le monofore che si aprono sulla parete della torre culminano con archi a sesto acuto. La torre si eleva oltre il tetto a quattro spioventi ed \u00e8 coronata alla sommit\u00e0 da una caratteristica merlatura cordonata. Sul lato destro del fabbricato principale si addossa un altro corpo di fabbrica, di altezza minore, che culmina con una merlatura sommitale cordonata che interessa tutta la struttura.\nLe pareti dell'intero complesso si presentano interamente rivestite in pietra, riprendendo pienamente gli elementi stilistici medievali che caratterizzano tutti gli altri edifici del suggestivo borgo castellano."}
{"id": "729079", "revid": "287204", "url": "https://it.wikipedia.org/wiki?curid=729079", "title": "Castiglioncello Bandini", "text": "Castiglioncello Bandini \u00e8 una frazione del comune italiano di Cinigiano, nella provincia di Grosseto, in Toscana.\nStoria.\nL'insediamento sorse come castello per il controllo della parte orientale del territorio comunale di Cinigiano, ai piedi della Riserva naturale Poggio all'Olmo. \nIl complesso castellano si svilupp\u00f2 in epoca medievale e fu in possesso della famiglia Aldobrandeschi. Nel corso del Duecento pass\u00f2 sotto il controllo di signori locali e venne in seguito ceduto all'abbazia di San Salvatore al Monte Amiata.\nNelle epoche successive il castello divenne propriet\u00e0 della famiglia senese Piccolomini-Bandini e sub\u00ec vari interventi di modifica e restauro, in particolare nel Cinquecento, e tra l'Ottocento e i primi anni del Novecento quando fu ristrutturato in larga parte in stile neomedievale.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Castiglioncello Bandini. Sono indicati gli abitanti dell'intera frazione e dove \u00e8 possibile la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione."}
{"id": "729080", "revid": "6066", "url": "https://it.wikipedia.org/wiki?curid=729080", "title": "Sch\u00f6nwetter", "text": ""}
{"id": "729082", "revid": "115884541", "url": "https://it.wikipedia.org/wiki?curid=729082", "title": "Paul Whitehead", "text": "Alla met\u00e0 degli anni sessanta realizz\u00f2 la sua prima \"cover\" per un album di Fats Domino ripubblicato con una nuova veste grafica. Dopo l'incontro con il produttore John Anthony, Whitehead fu messo in contatto con i Genesis e gli fu affidato l'incarico di disegnare la copertina dell'album Trespass dandogli completa libert\u00e0 di espressione. La leggenda narra che Paul, a seguito di ripetuti tentativi di copertina non andati a buon fine perse la pazienza infliggendo un colpo di coltello in una tela. Questa immagine piacque cos\u00ec tanto alla band da divenire poi la copertina ufficiale. Per i Genesis disegn\u00f2, oltre a quella copertina, anche quelle per i successivi Nursery Cryme e Foxtrot e produsse immagini di forte impatto anche per Van der Graaf Generator, Lindisfarne e Peter Hammill, nonch\u00e9 per la band italiana Le Orme e per Aldo Tagliapietra.\nCollegamenti esterni.\nSito ufficiale"}
{"id": "729084", "revid": "767487", "url": "https://it.wikipedia.org/wiki?curid=729084", "title": "Le cinque giornate", "text": "Le cinque giornate \u00e8 un film italiano del 1973 diretto da Dario Argento.\nLa pellicola, riallacciandosi al filone allora parecchio in voga del film \"ottocentesco-popolare\", mette in scena un celeberrimo episodio della cosiddetta \"Primavera dei popoli\" e del periodo risorgimentale in Italia, ovverosia le cinque giornate di Milano, e rappresenta ad oggi l'unica escursione dal genere thriller ed horror del regista romano, che di fatto confeziona una commedia amara dai forti risvolti sociali e politici offrendoci una rilettura critica di quegli eventi.\nTrama.\nDurante le cinque giornate di Milano (18-22 marzo 1848), un piccolo delinquente, Cainazzo, evaso di galera a seguito di un bombardamento d'artiglieria, mentre va alla ricerca del suo capobanda Zampino (anche detto Libert\u00e0), stringe amicizia con Romolo, fornaio romano bracalone e bonaccione, venuto a Milano per aiutare lo zio nel lavoro. I due vengono coinvolti in una girandola di vicende tragicomiche: partecipano all'erezione di una barricata con le suppellettili di una contessa ninfomane, che poi si concede ai rivoluzionari vittoriosi; soccorrono una partoriente; vengono arruolati loro malgrado nella brigata dell'ambiguo barone Trazunto; assistono alle violenze dei \"patrioti\" e alle rappresaglie degli austriaci. \nCainazzo, per aver fatto uso della conclamata libert\u00e0 di opinione, viene massacrato di botte dai \"patrioti\" quale sobillatore. In seguito salva insieme a Romolo la vedova di un austriacante, che in compenso d\u00e0 loro da mangiare, per poi concedersi a Romolo. \nCainazzo, arrestato dagli austriaci mentre tenta di lasciare Milano, \u00e8 giudicato e liberato da Zampino che, per far denaro, ha recitato tre parti: ladro, patriota e austriacante. \nDopo essersi ricongiunto a Romolo e alla brigata del barone Trazunto, assiste all'ennesimo atto di violenza gratuita da parte dei \"patrioti\": un uomo denuncia la fidanzata (che gli preferisce un soldato austriaco) come collaborazionista. Il drappello di Trazunto piomba nella camera da letto della ragazza; Trazunto uccide il soldato austriaco sparandogli alla testa e stupra la ragazza. Romolo tenta di difenderla e nella colluttazione Trazunto cade dalle scale morendo sul colpo. Romolo viene portato via e fucilato. \nSchifato ed esasperato, Cainazzo, nel colmo della festa per la vittoria \"del popolo\", grida il suo sdegno per quella che, a suo parere, non si tratta che di una carnevalata di imbrogli ad esclusivo beneficio dei \"signori\".\nProduzione.\nLa pellicola venne realizzata principalmente a Pavia: piazza Borromeo e l'inerente collegio, il Salone teresiano alla Biblioteca Universitaria, piazza Antoniotto Botta Adorno (palazzo Botta Adorno), piazza Collegio Ghislieri e la basilica di San Teodoro.\nAlcune riprese furono effettuate a Milano: via Palazzo Reale e piazza Belgioioso col suo Palazzo.\nNote.\nFilm decisamente atipico nella filmografia di Argento, al botteghino guadagn\u00f2 1 miliardo e 280 milioni di lire. Inizialmente per la regia si era pensato a Nanni Loy, e a Ugo Tognazzi come attore protagonista."}
{"id": "729087", "revid": "1935652", "url": "https://it.wikipedia.org/wiki?curid=729087", "title": "Niccol\u00f2 Albergati", "text": "Biografia.\nAppartenente alla famiglia bolognese di origine zolese degli Albergati, dopo aver quasi conseguito la laurea in legge presso l'Universit\u00e0 di Bologna, entr\u00f2 nel 1394 nell'ordine dei Certosini ricevendo gli Ordini sacri nel giugno del 1404.\nNel 1407 fu nominato priore del convento certosino di San Girolamo di Casara e nel 1412 visitatore dei monasteri del suo ordine in Italia.\nSi segnal\u00f2 per le sue dottrine in favore della sovranit\u00e0 assoluta del papa.\nFu eletto arcivescovo di Bologna il 4 gennaio 1417 dal Consiglio dei Seicento. La sua elezione fu confermata dal Capitolo dei canonici della Cattedrale di Bologna, dal generale del suo ordine ed infine da papa Martino V. Nel 1419 fu ambasciatore di Bologna presso la Santa Sede. Nel 1420 dovette lasciare la sua sede fra fine marzo e fine luglio a causa della ribellione fomentata da Anton Galeazzo Bentivoglio.\nNel 1422 fu inviato in Francia per rappacificare il re di Francia con quello d'Inghilterra.\nQuattro anni dopo fu nominato cardinale dallo stesso pontefice con il titolo di Santa Croce in Gerusalemme e mantenne l'arcidiocesi di Bologna come Amministratore apostolico fra il 1426 e il 1440.\nNel 1427 condusse con successo, per conto del pontefice, una missione pacificatrice fra la Repubblica di Venezia, il ducato di Milano e la Lega costituita da Firenze, il ducato di Savoia e le citt\u00e0 di Mantova e Ferrara.\nIntervenne nuovamente ad agosto, allorch\u00e9 il duca di Milano, Filippo Maria Visconti, ruppe gli accordi: dopo la battaglia di Maclodio il Visconti segu\u00ec i consigli dell'Albergati e quest'ultimo presiedette a novembre la conferenza di pace che si tenne a Ferrara.\nNel 1428 dovette nuovamente lasciare la citt\u00e0 di Bologna per una nuova insurrezione del Bentivoglio. Nel 1431 partecip\u00f2 al conclave che elesse papa Eugenio IV.\nNel 1431 fu legato pontificio a Venezia, Ferrara e Firenze.\nTra il 1431 ed il 1432 fu Camerlengo di Santa Romana Chiesa.\nNel 1438 fu nominato Penitenziere maggiore, carica che tenne fino alla morte, come quella di Arciprete della Basilica Liberiana, che ebbe nel 1440.\nMor\u00ec a causa di una crisi renale.\nFu un ottimo letterato in vari campi, e fu maestro, tenendo a lungo presso di s\u00e9, uomini dotti due dei quali in seguito furono anche pontefici: Francesco Filelfo e Giovanni Tavelli ed ebbe come segretari Tommaso Parentucelli, futuro papa Nicola V, ed Enea Silvio Piccolomini, futuro papa Pio II.\nPapa Benedetto XIV lo riconobbe fra i beati nel 1744; la sua Memoria liturgica cade il 10 maggio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "729088", "revid": "63756", "url": "https://it.wikipedia.org/wiki?curid=729088", "title": "Bandini formula junior", "text": "La Bandini formula junior \u00e8 un'autovettura da corsa prodotta dal 1959 al 1962 dalla Bandini Automobili di Forl\u00ec.\nLa Formula Junior fu una categoria promozionale ideata in Europa e negli Stati Uniti per avviare giovani piloti alla carriera agonistica, permettendo ai migliori una meritata visibilit\u00e0 anche oltre i confini nazionali. \nPer questa ragione, il regolamento tecnico conteneva norme che limitassero i costi progettuali e d'esercizio. Nel tentativo di appiattire le differenze tra auto diverse, i motori dovevano provenire necessariamente da auto di serie prodotte in un numero elevato d'unit\u00e0 su cui erano permessi limitati interventi. La scelta della Bandini, cos\u00ec come quella di molte altre case automobilistiche cadde sul Fiat 1100/103. Le modifiche pi\u00f9 evidenti al propulsore riguardarono dei particolari condotti dei carburatori, modifiche alla testata, una nuova coppa olio, e fasature che portavano la potenza massima fino a 90 hp @6900 rpm. Per una migliore distribuzione dei pesi, e il passaggio del piantone dello sterzo, il motore fu collocato al centro della scocca e inclinato di 15\u00b0 lungo l'asse longitudinale. La scatola dello sterzo poteva cos\u00ec trovarsi in una posizione ottimale per evitare fenomeni di bump e roll steer.\nLe \"formula junior\" furono approntate nella nuova sede di via Bertini e la maggior parte di esse fu esportata in America tramite l'importatore Biener di New York. \nSu una di queste vetture, tra gli altri, fece una delle sue prime esperienze agonistihe Roger Penske, famoso pilota, team manager e industriale americano.\nIl telaio.\nPer questa nuova categoria monoposto fu messo a punto un telaio studiato specificatamente, costruito alla Bandini con elementi misti a sezione rotonda ed ellittica.\nLa sospensione posteriore vide per la prima volta su una Bandini, l'applicazione del sistema De Dion con l'adozione in qualche caso anche di un leveraggio di Watt. All'anteriore invece, il sistema sospensivo \u00e8 a triangoli sovrapposti con la possibilit\u00e0 di regolare velocemente il camber. Lo sterzo adotta una soluzione anti-Ackermann. \nSu un esemplare fu sperimentata, anche questa rappresenta una novit\u00e0, la soluzione a ruote posteriori indipendenti multilink con barra antirollio e ammortizzatori telescopici oleodinamici e molle elicoidali cilindriche coassiali inclinate. \nLa soluzione del differenziale a cambio rapido dei rapporti introdotta sulla \"formula tre\" venne utilizzata anche sulla \"junior\" per le stesse finalit\u00e0 ma realizzata mediante una nuova fusione e fissata al telaio. Questo rendeva possibile anche la regolazione degli angoli caratteristici del retrotreno.\nIl motore.\nIl motore Fiat 1100/103 \u00e8 inclinato lungo l'asse longitudinale di 15\u00b0, permettendo il posizionamento al centro della scocca per una migliore distribuzione dei pesi\nLa carrozzeria.\nLa carrozzeria monoposto in alluminio, di costruzione Bandini, offre linee semplici, in pieno stile \"formula uno\" del periodo. \nLa parte frontale, nelle varie configurazioni, \u00e8 sempre bassa e porta aria necessaria al raffreddamento tramite un'ampia apertura rettangolare smussata o a semicerchio. Viceversa la coda, che ha uno sportello inferiore per accedere al differenziale, \u00e8 alta, voluminosa e arrotondata.\nEntrambe le parti sono fissate al telaio tramite viti, mentre il cofano motore, che raggiunge il sedile del pilota, \u00e8 fissato con due vincoli a sgancio rapido. Due prese d'aria laterali ad elementi orizzontali permettono lo sfogo dell'aria calda, sul cofano motore invece, \u00e8 ricavata la presa d'aria fresca per i carburatori."}
{"id": "729091", "revid": "8958240", "url": "https://it.wikipedia.org/wiki?curid=729091", "title": "Fattoria di Colle Massari", "text": ""}
{"id": "729092", "revid": "1343317", "url": "https://it.wikipedia.org/wiki?curid=729092", "title": "Damavand", "text": "Il monte Dam\u0101vand () conosciuto anche come Demavend e Donbavand, \u00e8 un vulcano quiescente situato nell'Iran settentrionale.\nDescrizione.\nPosto al centro della catena montuosa dell'Elburz, il Dam\u0101vand \u00e8 la cima pi\u00f9 alta dell'Iran e di tutto il Medio Oriente. \u00c8 delimitato a nord dalle coste meridionali del Mar Caspio, nella regione del Mazandaran, 66\u00a0km a nordest di Teheran. Vi sono numerose sorgenti termali nell'area, le pi\u00f9 importanti: \"Larijan Thermal Springs\" e \"Abe Garm Larijan\", queste ultime vicine al centro di Rineh.\nStoria.\nDopo la battaglia di Kishtan (743 a.C.), e la sconfitta inflitta al sovrano Sarduri d'Armenia del regno di Urartu, il re assiro Tiglat-pileser III si spinse fino al monte Biknu, denominato anche \u00abmontagna di lapislazzuli\u00bb, che verosimilmente \u00e8 appunto il Dem\u0101vand ."}
{"id": "729093", "revid": "2036605", "url": "https://it.wikipedia.org/wiki?curid=729093", "title": "Casata di Leone", "text": "La Casata di Leone govern\u00f2 l'Impero Romano d'Oriente tra il 457 e 518, e varie parti dell'Impero Romano d'Occidente tra il 474 e il 480.\nLa casata diede all'impero diversi imperatori:\nAltri membri della casata furono:"}
{"id": "729094", "revid": "36426", "url": "https://it.wikipedia.org/wiki?curid=729094", "title": "Castello di Vicarello", "text": "Il castello di Vicarello \u00e8 situato nel comune di Cinigiano (GR). La sua ubicazione, non lontano dalla Fattoria di Colle Massari, \u00e8 all'estremit\u00e0 occidentale del territorio comunale, nei pressi di un caratteristico bosco, denominato foresta di San Martino.\nStoria.\nIl complesso venne edificato nel Duecento dai Senesi, divenendo un'importante struttura difensiva e di avvistamento.\nEntrato a far parte della Repubblica di Siena fin dalle origini, attorno alla met\u00e0 del Quattrocento fu messo in vendita e ceduto ai signori di Cotone che, oltre al complesso fortificato della loro localit\u00e0 di origine, possedevano anche una parte del non lontano castello della Sabatina. In epoca rinascimentale, furono effettuati lavori di riqualificazione che hanno determinato la sovrapposizione di elementi stilistici dell'epoca con quelli preesistenti risalenti al periodo medievale.\nEntrato a far parte del territorio amministrato dal Granducato di Toscana a met\u00e0 Cinquecento, il complesso \u00e8 rimasto di propriet\u00e0 privata anche nelle epoche successive, conoscendo soltanto temporanei periodi di degrado; una serie di recenti restauri, ultimati sul finire del secolo scorso, hanno riportato il castello all'antico splendore.\nDescrizione.\nIl castello di Vicarello, attualmente adibito a residenza agrituristica, \u00e8 preceduto dai resti di due torri a sezione quadrangolare, di cui una meglio conservata, e a tratti delimitato da cortine murarie in blocchi di pietra.\nI fabbricati che costituiscono il complesso si articolano attorno ad un cortile interno, a cui si accede attraverso una caratteristica porta ad arco; le pareti sono interamente rivestite in pietra.\nNon lontano dal castello si trovava un'antica pieve, oramai sconsacrata e adibita ad abitazione privata, della quale \u00e8 riconoscibile soltanto l'architettura con campanile a vela."}
{"id": "729096", "revid": "2056951", "url": "https://it.wikipedia.org/wiki?curid=729096", "title": "Superlega", "text": ""}
{"id": "729097", "revid": "125790666", "url": "https://it.wikipedia.org/wiki?curid=729097", "title": "Altopiano dei Sette Comuni", "text": "LAltopiano dei Sette Comuni, conosciuto anche col nome di Altopiano di Asiago (\"Altipian de Axiago\" o \"Altipian de i Sete Comuni\" in veneto, \"Hoaga Ebene vun Siiben Kame\u00fbn\" o \"H\u00f2oge V\u00fc\u00fcronge dar Siban Kom\u00e0\u00fcne\" in cimbro), \u00e8 un vasto altopiano (del tipo d'acrocoro da corrugamento) che si trova sulle Prealpi Vicentine, a cavallo tra la parte settentrionale della provincia di Vicenza e la parte sudorientale della provincia autonoma di Trento.\nSecondo la Suddivisione Orografica Internazionale delle Alpi \u00e8 un sottogruppo del Gruppo degli Altipiani. Gran parte del territorio anticamente era suddiviso in sette circoscrizioni organizzate in una federazione autonoma (la pi\u00f9 antica al mondo paragonabile a un moderno Stato federale) denominata Federazione dei Sette Comuni.\nL'altopiano \u00e8 stato abitato dalla minoranza etnica dei cimbri, che un tempo si distinguevano, tra l'altro, perch\u00e9 parlavano un particolare idioma di origine germanica, la lingua cimbra. Tale parlata, che \u00e8 il pi\u00f9 antico dialetto tedesco ancora esistente, \u00e8 oggi utilizzata solo da pochi abitanti, consistenti tracce del cimbro sussistono tuttavia nel linguaggio colloquiale e nella toponomastica di tutta la zona.\nGeografia.\nCompreso tra i fiumi Astico e Brenta, il massiccio ha un'estensione, relativamente all'ambito amministrativo dei Sette Comuni, di , ma l'estensione geografica del gruppo montuoso nel suo insieme raggiunge gli dato che parte del suo territorio ricade in altri ambiti amministrativi (come la val di Sella, la piana di Vezzena e parte della Marcesina in Trentino e le colline subalpine nella pedemontana vicentina). La sua altitudine \u00e8 compresa fra gli e i . L'estensione dell'altopiano in senso stretto \u00e8 invece pari a con un'altitudine media di . \nSi tratta di un massiccio dalla forma pressoch\u00e9 quadrangolare esteso per circa in senso est-ovest e oltre in senso nord-sud ed \u00e8 delimitato da un sistema di grandi scarpate. Esso occupa una posizione centrale nella fascia delle Prealpi Venete. L'altopiano, in senso stretto, \u00e8 formato da una conca centrale con altitudine media che si aggira intorno ai metri, ed \u00e8 delimitata verso Nord da un secondo altopiano sommitale racchiuso da una serie di cime che si elevano oltre i metri di altezza (massima elevazione in Cima XII), mentre verso Sud la conca \u00e8 racchiusa da una serie di colli che digradano verso la pianura Padana.\nGeologia.\nIl gruppo montuoso \u00e8 costituito da una successione di rocce sedimentarie che si sono depositate in ambiente marino tra 223 e 35 milioni di anni fa. Tutto l'acrocoro poggia su un basamento costituito da Dolomia, mentre gli strati superiori sono formati da calcari grigi (ricchi in fossili) ai quali spesso si aggiungono il biancone, il rosso ammonitico o la scaglia rossa in zone diverse. Nella geomorfologia dell'intera zona un ruolo importante si deve attribuire alla dissoluzione carsica, tale da rendere la presenza di acqua in superficie assai rara mentre non sono poche le cavit\u00e0 sotterranee ( esplorate al 2009), alcune profonde oltre mille metri (come l'abisso di Malga Fossetta, ).\nLa zona \u00e8 ricca in fossili, in localit\u00e0 Kaberlaba \u00e8 stato scoperto il primo scheletro trovato in Italia di un plesiosauro. In diverse zone dell'altopiano il Rosso Ammonitico presenta un aspetto stratificato: queste formazioni tabulari (come quelle presenti sulle Melette) sono dovute all'azione disgregante del freddo sulle rocce (gelivazione) che avvengono in ambiente freddo (subnivale). La gelivazione, che frantuma esternamente la roccia pi\u00f9 tenera, mette in risalto la differente composizione del calcare stesso (stratificazione).\nClassificazione e suddivisione della SOIUSA.\nLa SOIUSA, Suddivisione Orografica Internazionale Unificata del Sistema Alpino, vede l'altopiano come un gruppo alpino e vi attribuisce la seguente classificazione:\nInoltre lo suddivide in sei sottogruppi:\nAmministrazione del territorio.\nGran parte dell'altopiano () \u00e8 suddivisa in sette circoscrizioni (comuni) che fino all'avvento di Napoleone, nel 1807, erano organizzati in una federazione denominata Spettabile Reggenza dei Sette Comuni che costituiva uno Stato autonomo legato, pi\u00f9 tardi, alle vicissitudini della Serenissima. I sette comuni appartengono tutti alla provincia di Vicenza (cui ne costituiscono un quinto del territorio), solo una piccola parte del territorio ricade entro i confini della provincia di Trento.\nI sette comuni sono:\nCirca il 90% del territorio dell'altopiano dei Sette Comuni non \u00e8 propriet\u00e0 privata e nemmeno propriet\u00e0 pubblica demaniale, ma \u00e8 di propriet\u00e0 collettiva, ossia degli antichi abitanti, e soggetto a regolamento degli usi civici (vi \u00e8 compresa tutta la parte settentrionale dell'altopiano stesso). Gli aventi diritto di uso civico sono iscritti in anagrafe specifica che li raggruppa per nuclei familiari, ed il capofamiglia, o chi ne fa le veci, rappresenta, di fronte all'amministrazione comunale, il diritto di uso civico di ogni singolo membro. Solamente circa il 10% del territorio \u00e8 di propriet\u00e0 privata.\nL'usanza di gestire il territorio attraverso la collettivit\u00e0 trae origine dal diritto germanico e nasce con la fondazione della Federazione dei Sette Comuni; tale uso del territorio prendeva un tempo il nome di \"Beni della Reggenza\", beni che erano amministrati dalla Reggenza stessa. Dopo la soppressione della Reggenza (nel 1807) i beni furono avocati allo Stato. Quando l'altopiano in seguito venne a trovarsi sotto il dominio austriaco (1815), detti beni, sotto la nuova denominazione di \"Beni del Consorzio dei Sette Comuni\", furono restituiti agli antichi proprietari, ma erano amministrati da un funzionario del Regno Lombardo-Veneto. Nel 1861, quando l'Austria concesse l'autonomia agli Enti morali, i beni tornarono nuovamente sotto amministrazione locale.\nSolamente nel 1926 i Comuni si accordarono per una spartizione del patrimonio precedentemente amministrato in comune (anche se Lusiana ed Asiago si opposero alla spartizione). La suddivisione di tale patrimonio ha portato a far s\u00ec che tutta la parte settentrionale dell'altopiano ricade nel censuario del Comune di Asiago, ma la sua amministrazione in realt\u00e0 \u00e8 di competenza, su zone diverse, di tutti i sette antichi Comuni.\nTutto il territorio di propriet\u00e0 collettiva rimane, comunque, inalienabile, indivisibile e vincolato in perpetuo alla sua antica destinazione ed appartiene in piena propriet\u00e0, ai sensi e per gli effetti dell'art. 8 della legge 16/06/1927, n. 1766, alla collettivit\u00e0.\nEcclesiasticamente, tutto l'altopiano fa parte della diocesi di Padova: agli inizi del X secolo infatti, l'altopiano dei Sette Comuni, insieme con Thiene, Breganze e Marostica fu donato dall'imperatore Berengario al vescovo Sibicone di Padova. A quel momento risale l'appartenenza dell'altopiano e di Thiene alla diocesi padovana.\nAmbiente.\nDi particolare rilievo \u00e8 la presenza di due torbiere conosciute con i nomi di \"Pal\u00f9 di San Lorenzo\" e \"Pal\u00f9 di Sotto\", nella piana di Marcesina dove, tra le specie rare ed endemiche vanno annoverate le piante carnivore (quali la \"Drosera rotundifolia\") e il relitto artico \"Andromeda polifolia\", quest'ultima scoperta per la prima volta proprio a Marcesina nel 1703. Dei ettari di territorio amministrato dai Sette Comuni, circa il 67% () \u00e8 occupato da superficie boscata. La fauna e la flora rispecchiano i caratteri delle zone alpine.\nNei Sette Comuni \u00e8 stata scoperta la \"Salamandra atra aurorae\" Trevisan 1982, sottospecie della Salamandra atra, che si presenta con macchie bianco-giallastre, ed \u00e8 un anfibio endemico dell'altopiano.\nSull'altopiano sono stati individuati 3 siti di importanza comunitaria: tutta la zona nord dell'altopiano vi \u00e8 compresa per un totale di oltre .\nTrattandosi di un ambiente carsico rara \u00e8 l'acqua presente in superficie. La gran parte filtra attraverso il terreno per emergere dalle risorgive della pedemontana o presso alcuni alvei tra cui le importanti sorgenti valchiusane del fiume Oliero.\nCime.\nLe cime oltre i dell'altopiano sono le seguenti:\nClima.\nAsiago, per la sua particolare posizione e per l'elevato valore di \"sky-view factor\" raggiunge temperature minime anche molto basse ed \u00e8 considerato uno dei centri abitati pi\u00f9 freddi delle Alpi.\nIl suo record ufficiale \u00e8 di , registrato per due giorni consecutivi il 22 e il 23 gennaio 1942, seguito da un valore di il giorno 24. Il 1\u00ba marzo 2005 raggiunse i .\nMolte zone dei Sette Comuni raggiungono temperature minime anche molto pi\u00f9 basse di Asiago (come sulla Piana di Marcesina, dove il 1\u00ba marzo 2005 si toccarono i .), in virt\u00f9 della particolare conformazione a conca chiusa dell'Altopiano entro la quale l'aria fredda si accumula e dove la ventilazione, nelle notti serene invernali, \u00e8 spesso molto debole o assente. Altro fattore che determina le basse temperature \u00e8 la mancanza di grandi cime: ci\u00f2 consente di avere un orizzonte orografico molto basso che favorisce il rilascio radiativo notturno ad onda lunga (raffreddamento per irraggiamento).\nLa temperatura media annua sull'Altopiano \u00e8 di ( secondo la stazione meteorologica di Asiago di riferimento ENEA) e ne fa una tra le stazioni pi\u00f9 fredde d'Italia. Il mese pi\u00f9 caldo risulta luglio con una temperatura media di , mentre quello pi\u00f9 freddo \u00e8 gennaio con una temperatura media di , mese nel quale si registrano i picchi giornalieri pi\u00f9 bassi di temperatura minima.\nIl valor medio di precipitazione \u00e8 pari a annui mentre la precipitazione media annua nevosa \u00e8 di .\nStoria.\nI primi insediamenti umani riscontrati sull'Altopiano risalgono al periodo paleolitico e mesolitico ed i primi abitanti stabili appartengono all'epoca preromana.\nCimbri.\nSeguendo le ipotesi antiche, (per esempio Iordanes nella sua \"Storia dei Goti\") si tende a fa risalire l'origine della popolazione germanofona dell'Altopiano dei Sette Comuni al popolo dei Cimbri, proveniente dal territorio dello Jutland (in Danimarca) che tent\u00f2 di invadere l'Italia ma che fu sconfitto dall'esercito romano sotto la guida dei consoli Gaio Mario e Quinto Lutazio Catulo. Secondo tali ipotesi, supportate in particolar modo dalla toponomastica locale e dalle credenze religiose degli antichi abitanti dell'Altopiano, parte di questa popolazione belligerante si sarebbe ritirata sulle montagne dell'Altopiano, originando la stirpe dei moderni Cimbri dei Sette Comuni.Una seconda ipotesi, che \u00e8 la maggiormente condivisa dalla comunit\u00e0 storico-scientifica e che \u00e8 andata affermandosi sul finire dell'Ottocento, vede invece l'origine dei Cimbri dovuta alla discesa dalla Germania meridionale, intorno all'anno Mille, di gruppi di famiglie provenienti per lo pi\u00f9 dall'area bavarese. Secondo alcuni autori per\u00f2, tra i quali Mario Rigoni Stern, tali ipotesi non possono essere ritenute valide, proprio per l'evidenza della toponomastica che ha strette similitudini con le lingue scandinave; inoltre, un tempo sull'Altopiano era diffusa la mitologia norrena. L'ipotesi della discendenza bavarese secondo Rigoni Stern nacque da fini nazionalistici che andarono affermandosi sul finire dell'Ottocento.Un recente studio invece (2008), condotto dallo Iowa State University, ripropone prepotentemente la tesi delle origini gotiche dei cimbri, tesi sostenuta da Bruno Schweizer (le cui ricerche storiche sono conservate presso l'Universit\u00e0 di Marburgo), piuttosto che quella che si andava consolidando delle origini bavaresi, proposta dal Kranzmayer.\nFederazione dei Sette Comuni.\nAll'inizio del XIII secolo la popolazione locale inizia ad organizzarsi militarmente, trovando l'appoggio di Ezzelino da Romano (che possedeva alcuni feudi in loco), al quale fornivano proprie truppe. All'inizio del XIV secolo, dopo la caduta degli Ezzelini, i Sette Comuni si unirono in Federazione, allo scopo di governarsi con la maggiore autonomia possibile e di difendere il territorio. Nel 1310 viene fondata la Spettabile Reggenza dei Sette Comuni, la prima Federazione al mondo paragonabile ad un moderno Stato federale. Tale Federazione cessa di esistere definitivamente il 29 giugno 1807 a causa della Campagna d'Italia di Napoleone Bonaparte.\nDopo una parentesi sotto il dominio dell'Impero austriaco, il 21 ottobre 1866, assieme al Veneto, alla provincia di Mantova e al Friuli (eccetto l'area di Gorizia), l'Altopiano dei Sette Comuni fu annesso al Regno d'Italia a seguito della terza guerra di indipendenza.\nPrima guerra mondiale.\nIl primo colpo di cannone da parte italiana della prima guerra mondiale, che sanc\u00ec l'entrata in guerra da parte del Regio esercito, fu sparato dal Forte Verena, alle ore 4 del 24 maggio 1915.\nL'intero Altopiano, che un tempo si trovava al confine tra l'Impero austro-ungarico e il Regno d'Italia, fu cos\u00ec direttamente interessato dagli eventi della Grande Guerra: interi paesi come la citt\u00e0 di Asiago vennero completamente rasi al suolo. Nel 1916, durante l'Offensiva di primavera, infatti, l'esercito austro-ungarico sfond\u00f2 improvvisamente sul fronte trentino costringendo il Regio esercito italiano ad evacuare frettolosamente la popolazione civile dai centri abitati. Tale offensiva fu la pi\u00f9 grande battaglia di montagna mai combattuta.\nDurante i 4 anni di guerra, si calcola che sull'Altopiano vennero lanciate dai vari eserciti non meno di 1,5 milioni di bombe e che i soldati impegnati in battaglia furono oltre 1 milione.\nIl Sacrario Militare di Asiago, costruito nel dopoguerra per raccogliere le spoglie dei soldati caduti in anni di aspri combattimenti, \u00e8 diventato insieme a quelli del Pasubio, del Monte Grappa e del Monte Cimone, simbolo della Provincia di Vicenza, e contiene i resti di oltre soldati, provenienti per lo pi\u00f9 dai 41 Cimiteri di guerra dell'Altopiano.\nNumerose sono le fortificazioni presenti sul territorio, come altri resti testimoni degli eventi della prima guerra mondiale (trincee, gallerie, teleferiche, baraccamenti, ecc.) che qui impegn\u00f2 soldati provenienti da ogni angolo d'Europa. Epiche battaglie passarono alla storia per la cruenza dei combattimenti, come le battaglie dell'Ortigara, la Battaglia degli Altipiani, la Battaglia dei Tre Monti e la Battaglia del solstizio.\nA ricordo di tali fatti, nel settembre del 1920 si tenne sul Monte Ortigara la prima Adunata nazionale degli alpini, nata in modo spontaneo.\nTra i vari combattenti impegnati in zona, numerosi scrittori tra cui Carlo Emilio Gadda, Paolo Monelli, Emilio Lussu, Carlo e Giani Stuparich, Fritz Weber, Hugo von Hofmannsthal, Mario Puccini, Attilio Frescura, Arnaldo Fraccaroli, Norman Gladden, Giuseppe De Mori, Robert Musil e Nobel per la letteratura come Ernest Hemingway e Rudyard Kipling, oltre a una delle pi\u00f9 note autrici inglesi, Vera Brittain, e altri autori ancora, hanno raccontato negli anni a venire il loro vissuto in maniera diretta o meno durante la grande guerra sull'Altopiano di Asiago. Lo stesso Franz Kafka nei suoi \"Diari\" racconta di una battaglia avvenuta sull'Altipiano.\nProfugato.\nA causa dello scoppio della guerra, la popolazione dell'Altopiano nel maggio del 1916 fu costretta ad abbandonare le proprie case (tutti i paesi dell'Altopiano, ad eccezione dei pi\u00f9 meridionali, durante la guerra vennero completamente rasi al suolo) e venne inviata in tutta Italia: i profughi di Asiago furono accolti a Noventa Vicentina; quelli di Gallio ad Albettone; quelli di Tresch\u00e8 Conca a Nanto; quelli di Rotzo a Barbarano Vicentino; quelli di Roana, Canove, Camporovere e Cesuna a Pojana Maggiore (ospitalit\u00e0 che anni dopo, in alcuni casi, diedero vita a dei gemellaggi tra i paesi altopianesi e quelli di pianura). Si tratt\u00f2 tuttavia di una sistemazione provvisoria in quanto nelle settimane successive molti di questi profughi vennero destinati ad altri Comuni veneti. Alcune centinaia di loro vennero destinati invece ad altre localit\u00e0, quali Como, Varese, Pavia, Torino, Cuneo, Lucca e Campobasso.\nTra il maggio e l'agosto del 1916 i civili costretti ad abbandonare l'Alto Vicentino ammontarono a , il 15% dell'intera provincia di Vicenza. di loro appartenevano al distretto di Asiago (tutti i Comuni tranne Enego, che faceva capo al distretto di Bassano del Grappa). Le persone sfollate, oltre ad aver perso tutto, erano spesso oggetto di disprezzo o di rifiuto perch\u00e9 parlavano il cimbro (lingua germanica), in alcuni casi le persone venivano addirittura imprigionate perch\u00e9 sospettate di essere spie (si pensava usassero la lingua del nemico).\nLa ricostruzione.\nAlla fine delle ostilit\u00e0, quasi tutti i paesi, i boschi, le malghe, i prati e i pascoli dell'Altopiano erano completamente distrutti. I lavori di ricostruzione dei paesi partirono in ritardo, infatti solo due anni dopo la firma dell'armistizio vennero approvati i primi Piani Regolatori per la ricostruzione dei paesi, dando cos\u00ec un primo sollievo ai profughi che, ritornati alla loro terra, si trovarono senza lavoro. La nuova Asiago venne ricostruita completamente diversa. I lavori comunque proseguirono a singhiozzo, a causa dell'inefficace supporto del Ministero dell'Interno e delle Finanze di Roma e delle sistematiche rigettazioni delle richieste di risarcimento da parte dell'Intendenza di Finanza di Vicenza. La situazione miglior\u00f2 solo con il decentramento di alcuni uffici ad Asiago e con la nomina di un nuovo intendente della Finanza di Vicenza. Dopo l'approvazione dei vari Piani Regolatori, nella primavera del 1921 l'Altopiano si trasform\u00f2 in un unico grande cantiere. Alla fine di quell'anno, nonostante la decisione del Governo Nazionale di ridurre i finanziamenti alle operazioni di ricostruzione, i paesi erano stati in gran parte ricostruiti e la popolazione quasi totalmente ritornata dal profugato.\nI recuperanti.\nRitornati nei loro paesi d'origine, gli abitanti dell'Altopiano, dopo un primo sforzo nella ricostruzione delle proprie case, potevano scegliere di fatto tra due lavori: la piantagione di nuovi alberi (per riparare i danni bellici alla vegetazione alpina, andata quasi completamente distrutta) o intraprendere il \"mestiere\" del recuperante di residuati bellici.\nNel 1920 infatti, seppure l'amministrazione militare avesse gi\u00e0 iniziato la bonifica del territorio, numerosissimi resti di soldati, di migliaia di ordigni inesplosi, di armi, continuavano a riemergere e, anche per la necessit\u00e0 di reperire materie prime, ma soprattutto per la possibilit\u00e0 di guadagnare qualcosa recuperando la ferraglia raccolta, il recuperante divent\u00f2 per molti uomini dell'Altopiano un vero e proprio lavoro. Il recuperante partiva da casa armato di piccone e vagava per prati, pascoli e boschi alla ricerca di residuati bellici ma anche di mazzuoli, stampi da mina, carriaggi e filo spinato, elementi componibili di baracche canadesi, paletti di ogni genere a T a L o a coda di porco, ecc.; di fronte a resti umani si segnalava invece il punto ai militari del Sacrario Militare del Leiten che procedevano al recupero dei resti della salma.\nLa prima grossa disgrazia avvenne a Canove di Roana nel 1920: una squadra di operai stava lavorando con dei cavalli al riassetto del cimitero del paese quando un bambino, figlio di un operaio, per gioco si mise a battere con un sasso una granata inesplosa da . Nessuno bad\u00f2 al bambino e la bomba esplose facendo una strage di uomini e di animali. Da allora non si contarono pi\u00f9 le disgrazie che provocarono centinaia di mutilati e di morti, ma pur di guadagnare qualcosa il mestiere del recuperante continu\u00f2 ad essere praticato. Tale lavoro, anche a causa delle continue tragedie, nel tempo and\u00f2 scemando ma, nel 1930, quando per la grande crisi del 1929 vi fu la necessit\u00e0 di reperire materie prime, il recuperante torn\u00f2 in voga. Nel 1935-36, a causa delle sanzioni all'Italia per la guerra di Etiopia, la ricerca di residuati bellici si intensific\u00f2 ulteriormente: i recuperanti cominciarono a demolire anche alcune fortezze per recuperare le putrelle ed il ferro dal cemento armato. Anche le monumentali corazze del Forte Verena, divelte dai bombardamenti austriaci e precipitate nei sottostanti valloni, vennero recuperate.\nPer legge, tutto il materiale bellico recuperato era considerato di propriet\u00e0 dello Stato e i rivenditori diffidati dal solo toccarlo. Per tale motivo, le vittime di incidenti oltre al danno fisico subivano anche la beffa della multa in contravvenzione a questa legge.\nDopo il secondo conflitto mondiale cominciarono ad essere utilizzati tra i recuperanti i ricercatori magnetici o cercamine americani. Con questi rilevatori, impropriamente battezzati RADAR, si perlustrava il terreno e quando l'apparecchio passava sopra a del metallo sepolto emetteva un suono in cuffia. Nel 1969 usc\u00ec il film di Ermanno Olmi \"I recuperanti\", con sceneggiatura dello stesso Olmi, di Tullio Kezich e di Mario Rigoni Stern che, nella trama, vede alcuni uomini cercare residuati anche mediante l'impiego di questi strumenti. Per la maggior parte il film \u00e8 interpretato da attori non professionisti originari dell'Altopiano.\nNegli anni del \"boom economico\" l'attivit\u00e0 di recupero continu\u00f2 comunque ad essere praticata (sia per consentire di lavorare a chi tornava dall'emigrazione stagionale, sia per permettere di arrotondare le entrate). La pericolosit\u00e0 di questo lavoro non cess\u00f2 comunque di sfociare in tragedia, come nel febbraio del 1974, quando sette recuperanti di Asiago persero la vita o la vicenda della morte di una persona di Asiago nel 2007.\nLa Resistenza.\nIl 20 settembre 1943 il comando militare tedesco dell'Altopiano dei Sette Comuni imponeva a tutti i soldati della zona di presentarsi entro tre giorni alle sedi di Schio o di Vicenza. Quasi tutti gli uomini dell'Altopiano per\u00f2 scelsero di rimanere nascosti nei loro paesi decisi a non collaborare coi tedeschi e, nei mesi successivi, iniziarono a costituire delle basi di reclutamento per la nascita delle prime formazioni partigiane locali. La prima formazione partigiana si insedi\u00f2, alla fine del 1943, attorno ai paesi di Fontanelle, Conco e Rubbio. Parte di questo primo reparto partigiano cadde per\u00f2 in mano nazifascista, in particolare i militanti della zona di Fontanelle, che vennero portati all'interno del castello di Marostica e fucilati nell'eccidio di Marostica. Un altro gruppo di questi partigiani venne assassinato (a seguito per\u00f2 di uno scontro interno tra due fazioni partigiane) il 30 dicembre 1943 nell'assassinio di Malga Silvagno.\nNel frattempo per\u00f2 la guerriglia partigiana sull'Altopiano andava intensificandosi, complici anche i numerosi rifornimenti aerei angloamericani che vedevano nell'Altopiano un ambiente particolarmente adatto a questo tipo di operazioni, tanto da divenire in breve tempo il centro di smistamento di armi e viveri per tutto il Veneto occidentale. Conseguentemente, anche i tedeschi decisero di intensificare la loro presenza in zona e di moltiplicare le operazioni di polizia: un grande rastrellamento ebbe luogo il 5 giugno 1944: gran parte delle formazioni partigiane riuscirono a nascondersi nelle zone pi\u00f9 impervie; gli studenti vicentini invece (tra i quali il futuro scrittore Luigi Meneghello), capitanati da Antonio Giuriolo, subirono pesanti perdite nello scontro di Malga Fossetta.\nDopo questo episodio i partigiani altopianesi, comandati dal capitano asiaghese Giuseppe Dal Sasso e concentrati nella zona del Bosco Nero (battaglione Sette Comuni) e del rifugio Granezza (battaglione Mazzini) riuscirono a creare una zona libera pronta ad accogliere i paracadutisti alleati: il 12 agosto fu infatti paracadutata in Altopiano l'importante missione militare del maggiore Wilkinson, con credenziali firmate dal generale Alexander. Gli scontri tra partigiani e nazifascisti non cessarono per\u00f2, l'8 agosto 1944 i tedeschi arrestarono 40 civili e diedero alle fiamme 74 case di Camporovere, solo grazie all'intervento del parroco il paese non venne completamente distrutto. \nQuando in seguito i tedeschi temettero di compromettere le vie di fuga tra il Veneto con la Germania, sferrarono un grande rastrellamento proprio sull'Altopiano: il 6 settembre migliaia di nazifascisti attaccarono i 600 partigiani del Bosco Nero e di Granezza. I caduti dell'eccidio di Granezza furono numerosi, compresi 14 soldati italiani della Speer uccisi per diserzione. Tra i morti anche Rinaldo Arnaldi della Divisione Alpina Monte Ortigara. Seguirono giorni di terrore sull'Altopiano, con incendi, fucilazioni e devastazioni.\nArrivarono in seguito i giorni della Liberazione. Continuarono per\u00f2 le battaglie, dove perirono, tra gli altri, i comandanti Giovanni Carli e Giacomo Chilesotti. Non mancarono altri eccidi, come la Strage di Tresch\u00e8 Conca del 27 aprile 1945 e il tristemente noto Eccidio di Pedescala, avvenuto tra il 30 aprile e il 2 maggio 1945.\nLa prima pattuglia inglese raggiunse Asiago solo il 4 maggio 1945, quando in gran parte dell'Italia si erano gi\u00e0 conclusi i festeggiamenti per la Liberazione. Durante la Resistenza, numerose malghe e case dell'Altopiano vennero quindi incendiate e tremendi soprusi vennero operati ai danni della popolazione civile, popolazione che ebbe attiva parte al sostegno della lotta clandestina: \u00e8 per questo motivo che il gonfalone di Asiago si fregia di una medaglia d'argento al valor militare e che al comune di Conco \u00e8 stata conferita la croce di guerra al valor militare.\nLa trasformazione turistica.\nAnche se ascensioni e resoconti di viaggiatori sull'Altopiano si hanno gi\u00e0 intorno alla met\u00e0 dell'Ottocento, vedi ad esempio i resoconti di John Ball (che spos\u00f2 la bassanese Elisa Parolini), \u00e8 solo alla fine di quel secolo che di fatto nasce il turismo sull'Altopiano dei Sette Comuni, grazie alla costituzione delle prime associazioni turistico-ricreative e alla contemporanea nascita delle sezioni vicentine del CAI (quella di Asiago verr\u00e0 aperta nel 1873).\nTuttavia i collegamenti con la pianura erano all'epoca assai difficoltosi, solo per salire sull'Altopiano la gente impiegava mediamente un paio di giorni ed oltre una settimana per attraversare i vari paesi. Proprio per questi motivi i frequentatori del CAI dell'epoca, per lo pi\u00f9 imprenditori vicentini, sentirono l'esigenza di rinnovare ed adeguare la viabilit\u00e0 del territorio. Sar\u00e0 in particolare Alessandro Rossi, di origini altopianesi, a sostenere i primi progetti di ammodernamento della viabilit\u00e0 e a proporre per primo la realizzazione della Ferrovia Rocchette-Asiago: questa nuova accessibilit\u00e0 favorir\u00e0 in seguito la costruzione di nuovi alberghi, osterie ed alloggi, ma la guerra interromper\u00e0 ogni attivit\u00e0 turistica e le stesse strutture ricettive verranno trasformate in caserme.\nDopo la ricostruzione dei paesi, il turismo si diffuse nuovamente a partire dalla fine degli anni venti, in particolar modo il turismo invernale grazie alla propaganda fascista che stimol\u00f2 lo sviluppo di strutture atte alla pratica degli sport invernali. Ma sar\u00e0 soltanto con il \"boom economico\", a partire dagli anni sessanta, che l'Altopiano conoscer\u00e0 il turismo di massa, grazie al richiamo verso un ambiente salubre ed apprezzato da parte della vicina popolazione della pianura. Nasce quindi in questi anni la vocazione turistica dei Sette Comuni, che ne fa la meta pi\u00f9 frequentata dai turisti che visitano la Provincia di Vicenza.\nSociet\u00e0.\nEvoluzione demografica.\nNella seguente tabella sono riportati i dati (dal 1810 al 2011) della popolazione residente sull'altopiano.\nLa popolazione dell'Altopiano ha subito nel corso degli anni diversi flussi migratori: a partire dal 1600 molti uomini partivano verso il centro Europa, Germania soprattutto (facilitati dalla lingua) per fare i carbonai. Partivano in primavera e tornavano sull'Altopiano in autunno.\nCon lo scoppio della Grande Guerra e con l'avanzata austro-ungarica nel maggio del 1916 i paesi vennero evacuati e per oltre 3 anni gli altopianesi furono costretti al profugato in diverse citt\u00e0 italiane. A guerra finita non tutti tornarono e a partire da quegli anni i paesi conobbero un costante e continuo declino demografico che dur\u00f2 oltre mezzo secolo a causa dell'emigrazione verso Paesi di tutto il mondo, in special modo Francia, Belgio, Germania, Svizzera, Ex Yugoslavia, Australia, Nuova Zelanda, Stati Uniti d'America, Canada, Argentina, Brasile, tanto che in alcuni casi le comunit\u00e0 italiane estere provenienti dai paesi dell'altipiano sono pi\u00f9 consistenti di quelle dei paesi d'origine (come il caso della comunit\u00e0 italiana di Melbourne proveniente da Mezzaselva di Roana, che conta il triplo degli abitanti presenti a Mezzaselva).\nNel 2010, in occasione dei 700 anni dalla nascita della Federazione dei Sette Comuni, la Comunit\u00e0 montana Spettabile Reggenza dei Sette Comuni ha donato alla comunit\u00e0 altopianese di Melbourne, in rappresentanza delle centinaia di altopianesi emigrati in Australia, una copia del sigillo della Reggenza (esso raffigurava l'antico stemma dei Sette Comuni), cui l'originale era conservato da Mario Rigoni Stern, discendente dell'ultimo cancelliere della Reggenza (Angelo Rigoni Stern).\nIl trend migratorio non si \u00e8 interrotto neppure negli anni successivi e continua, a causa del trasferimento di molte famiglie nei paesi della vicina pianura dove sono maggiori le opportunit\u00e0 lavorative.\nUffici turistici.\nGli uffici turistici sull'altopiano sono situati a:\nProposta di aggregazione alla Provincia Autonoma di Trento.\nNell'aprile del 2005 sull'altopiano dei Sette Comuni \u00e8 nato un comitato apartitico formato da un gruppo di cittadini avente lo scopo di promuovere la procedura burocratica necessaria per il passaggio degli 8 comuni dell'altopiano alla Regione Trentino-Alto Adige, ed in particolare alla confinante provincia di Trento. Dopo un'iniziale azione di sensibilizzazione mediante incontri con la popolazione, in ogni comune \u00e8 iniziata la raccolta di firme da presentare ai rispettivi consigli comunali che su iniziativa dei cittadini stessi hanno deliberato la richiesta per il Referendum Costituzionale riguardante il cambio di Regione (e quindi di Provincia) come previsto dall'articolo 132, comma 2\u00ba, della costituzione (v. Progetti di aggregazione di comuni italiani ad altra regione); una volta approvate tutte le delibere il comitato si \u00e8 occupato di raccoglierle e depositarle presso la Corte di cassazione, che in seguito ha approvato la conformit\u00e0 costituzionale del quesito referendario \"Volete voi che il territorio dei comuni di Asiago, Conco, Enego, Foza, Gallio, Lusiana, Roana, Rotzo sia separato dalla regione Veneto per entrare a far parte integrante della regione autonoma Trentino-Alto Adige?\".\nA questo punto il referendum popolare \u00e8 stato presentato al Presidente della repubblica Giorgio Napolitano che ha indetto il referendum popolare costituzionale con Decreto del Presidente della Repubblica datato 23 febbraio 2007 le cui operazioni di voto avvenute nei giorni domenica 6 maggio e luned\u00ec 7 maggio 2007 hanno dato esito affermativo grazie ai 12.404 SI pari al 94,09% dei votanti su un totale di 13.183 voti validi comprensivi di 696 No, pari al 5,28%, 50 schede bianche, pari al 0,38% e 33 schede nulle, pari al 0,25% (il quorum necessario perch\u00e9 il referendum fosse valido era il raggiungimento del 50%+1 dei SI pari pari a voti su un totale di potenziali votanti, margine ampiamente superato con 1971 voti SI in pi\u00f9 rispetto al quorum minimo, calcolato sul totale degli aventi diritto al voto di tutti gli 8 comuni). I Comuni di Enego, Conco e Lusiana nel corso del 2006 autonomamente hanno anche indetto un referendum consultivo comunale, la cui funzione era conoscere l'opinione popolare riguardo all'intenzione di aggregarsi alla Provincia Autonoma di Trento che ha avuto esito affermativo raggiungendo percentuali superiori al 90% in tutti e tre i Comuni.\nIl parere negativo.\nIl 3 ottobre 2007 la speciale commissione per le modifiche dello statuto e dell'autonomia della Provincia di Bolzano, ha espresso il parere negativo (ma non vincolante), a larga maggioranza, circa le richieste dell'Altopiano per il passaggio al Trentino-Alto Adige. Walter Baumgartner (capogruppo della S\u00fcdtiroler Volkspartei) ha dichiarato che, secondo lui, \u00e8 troppo debole la motivazione storica per far partire un iter lungo e laborioso (infatti, si dovranno modificare i trattati internazionali con l'Austria). Il 7 dicembre 2007 \u00e8 arrivato il \"no\" della Provincia di Trento confermato anche dal parere negativo del 15 gennaio 2008 della Regione. Questo \u00e8 solo un primo parere ed in merito si dovr\u00e0 esprimere il Parlamento Italiano e considerando che la Costituzione Italiana prevede il cambio di Regione in base al risultato dei referendum popolari come quello che si \u00e8 svolto sull'Altopiano dei Sette Comuni. Tale iniziativa ha da subito comunque contribuito a una pressione politica per l'approvazione dell\u2019art. 2, commi 117 e 117 bis, della legge 23 dicembre 2009 n.191, che ha istituito un Fondo dotato di notevoli finanziamenti per favorire uno sviluppo coeso tra i territori confinanti delle Provincie autonome di Trento e di Bolzano e delle Regioni Lombardia e Veneto.\nEconomia.\nTurismo.\nL'Altopiano \u00e8 un importante comprensorio turistico sia estivo che invernale. Particolarmente praticato \u00e8 lo sci nordico grazie ad un'estesissima rete di piste da sci (oltre ) che ne fanno la patria nazionale di tale disciplina.\nAsiago \u00e8 la prima localit\u00e0 turistica della provincia di Vicenza. L'afflusso turistico sull'Altopiano si attesta sulle ottocentomila visite l'anno.\nProduzioni alimentari.\nI prodotti alimentari pi\u00f9 importanti del comprensorio sono quelli caseari. Il formaggio Asiago \u00e8 un prodotto D.O.P. noto a livello mondiale la cui produzione \u00e8 tipica dell'altipiano e avviene in numerosi caseifici presenti, oltre che nelle caratteristiche malghe d'alpeggio. Nelle oltre 100 malghe presenti viene prodotto altres\u00ec il formaggio di malga tipico, un presidio di Slow Food riguarda una forma invecchiata.\nAltri prodotti caseari tipici sono il burro di malga, la tosela e altri formaggi tipici, come il kummel (formaggio aromatizzato al carvi), il gallio (formaggio affumicato), caciotte e crema di asiago (formaggio fuso).\nAltri prodotti tipici sono lo speck di Asiago, il sedano di Rubbio, la patata di Rotzo, la produzione di distillati (come il kranebet, l'amaro Asiago, l'Amaro Cimbro e il Kumetto), miele e confetture (Rigoni di Asiago).\nAgricoltura.\nSull'altopiano sono presenti, nella sola Provincia di Vicenza, 151 malghe d'alpeggio e costituiscono, per estensione dei loro pascoli e per numero, il pi\u00f9 importante sistema d'alpeggio dell'intero arco alpino. Diverse altre malghe si trovano sull'altopiano ma si collocano entro i confini trentini. Tipica della zona \u00e8 la razza bovina Burlina, mentre la razza ovina autoctona dell'altopiano \u00e8 la razza \"foza\", l'unica razza resistente alla scrapie, patologia che appartiene alle encefalopatie spongiformi trasmissibili come la BSE, pi\u00f9 conosciuta come \"morbo della mucca pazza\".\nPer l'ambiente di alta quota, le produzioni agricole sull'Altopiano si riducono a ben poca cosa, nella breve stagione in cui i terreni non sono ricoperti dalla neve. L'agricoltura \u00e8 cos\u00ec caratterizzata quasi esclusivamente dall'alpeggio del bestiame bovino.\nPi\u00f9 importante l'utilizzo del bosco: ettari sono caratterizzati da aree boschive, prevalentemente foreste di abeti rossi. Una caratteristica che contraddistingue tale area \u00e8 la permanenza degli usi civici, con sfruttamento collettivo delle risorse. Le segherie hanno conservato un carattere artigianale.\nCave di pietra.\nUn'altra importante industria dell'Altopiano \u00e8 quella relativa alle cave di pietra. Tra i principali tipi pietra estratti si ricordano il \"Bianco Asiago\" (o \"Bianco Perlino\"), il \"Rosa Asiago\" (o \"Rosa Perlino\") e il \"Rosso Asiago\". Le variet\u00e0 merceologiche conosciute come \"Verdello\" e \"Chiarofonte\" sono invece variet\u00e0 del \"Rosso Asiago\" nelle quali cambia la tonalit\u00e0 di colore, che passa da un rosso cupo ad un rosato nel caso del \"Chiarofonte\", per arrivare, nel caso del \"Verdello\", a una totale decolorazione.\nInfrastrutture e trasporti.\nAcquedotto.\nTrattandosi di un territorio carsico, l'acquedotto che serve i paesi dell'Altopiano deve pescare l'acqua dal fondovalle. L'acqua viene raccolta dalle Grotte di Oliero, considerate tra le pi\u00f9 importanti sorgenti valchiusane d'Europa e che costituiscono uno degli scarichi idrici dell'Altipiano stesso.\nLa centrale di pompaggio \u00e8 costituita da pompe da (1,86 Megawatt) che portano l'acqua fino alla stazione di raccolta di Col d'Astiago in comune di Valbrenta, a metri di altitudine. Coprendo un dislivello di circa millecento metri, la centrale di pompaggio di Oliero \u00e8 la pi\u00f9 potente d'Europa.\nVenne costruita nel 1971 e completata nel 1975. Il progetto di costruzione del '71 seguiva il percorso di una precedente stazione di pompaggio realizzata durante la prima guerra mondiale per servire le truppe italiane schierate a difesa della pianura. In quel tempo erano ben sette i salti intermedi realizzati per far arrivare l'acqua sull'Altopiano.\nViabilit\u00e0.\nL'Altopiano dei Sette Comuni \u00e8 collegato alla pianura vicentina tramite la strada statale del Costo (con Thiene), la provinciale della Fratellanza (con Bassano del Grappa) e la provinciale del Rameston (con Marostica); a Trento \u00e8 collegato sempre con la statale 349 del Costo oppure scendendo dalla Valsugana e risalire da Enego; vi sono poi numerose altre strade minori che ne permettono il collegamento sia dalla Val d'Astico che dal Canale di Brenta.\nIl Ponte Valgadena.\nIl \"ponte Valg\u00e0dena\" \u00e8 uno dei viadotti pi\u00f9 alti d'Italia ed attraversa l'omonima valle tra gli abitati di Foza ed Enego. \u00c8 stato inaugurato nel 1990. Il ponte, di 1\u00aa categoria, \u00e8 sorretto da due piloni in cemento, misura in lunghezza e ha di luce nel suo punto massimo.\nData la sua imponente altezza viene praticato nel luogo il bungee jumping, permettendo di compiere cos\u00ec un salto con l'elastico di 165 metri, il pi\u00f9 alto proponibile in Italia.\nPrima della sua costruzione il traffico era costretto a percorrere l'intera valle, attraversando 3 strettissime gallerie percorrendo una strada costruita dal Genio militare durante la Grande Guerra e sempre sottoposta a rischio di frane e slavine.\nLo scopo della sua costruzione \u00e8 stato dunque quello di mettere in sicurezza il traffico veicolare, consentendo inoltre il passaggio di veicoli pesanti sulla direttrice Asiago-Primolano.\nIl ponte di Roana.\nVerso la fine dell'Ottocento si discusse sull'Altopiano della necessit\u00e0 di costruire un ponte che collegasse i paesi di Roana e Canove, divisi dalla profonda spaccatura della Val d'Assa (\"Asstaal\" in cimbro). Nel 1894 vennero approvati i lavori che iniziarono due anni pi\u00f9 tardi, nel 1896, su progetto dell'ingegnere Aurelio Slaviero di Asiago. Il ponte, che cost\u00f2 all'epoca oltre mezzo milione di lire, venne aperto solo nel 1906. La lunghezza era di per un'altezza di ed era costruito interamente in pietra.\nDurante la ritirata italiana del 22 maggio 1916, a seguito dell'offensiva di primavera, il ponte venne fatto saltare, nonostante i paesi non fossero completamente stati evacuati.\nDopo la fine delle ostilit\u00e0, nel 1919, il Comando Supremo italiano band\u00ec un concorso per ricostruire il ponte. Il concorso venne vinto dalla ditta Bianchi-Steiner &amp; C. di Milano che lo ricostru\u00ec in cemento armato a tre arcate, di cui la principale di di luce. L'inaugurazione avvenne il 24 settembre 1923 alla presenza dell'allora capo del Governo Benito Mussolini.\nIl ponte \u00e8 stato restaurato nel 1993.\nArturo Ferrarin pass\u00f2 pi\u00f9 volte sotto l'arcata del ponte con il suo aereo.\nEx Ferrovia Rocchette-Asiago.\nLa proposta di un collegamento ferroviario era partita nel lontano 1882, ma soltanto nel 1907 questo otteneva l'approvazione governativa. I lavori di costruzione iniziarono nel 1909 e terminarono gi\u00e0 l'anno seguente. Il collaudo definitivo avvenne il 9 luglio 1912.\nNel secondo dopoguerra il traffico and\u00f2 scemando, finch\u00e9 nel 1958 giunse il provvedimento di sospensione dell'esercizio. Il 26 febbraio 1977 una legge votata dal parlamento ne ha deciso il definitivo smantellamento.\nParte dell'ex percorso ferroviario \u00e8 diventato un percorso ciclopedonale che collega Asiago con Tresch\u00e8 Conca di Roana.\nAeroporto di Asiago.\nL'Altopiano dei Sette Comuni \u00e8 da sempre stato considerato un luogo ottimale per il volo a vela, tanto che proprio sopra i cieli dell'Altopiano si effettuarono i primi voli senza motore in Italia: nel 1924 venne battuto il 1\u00ba record nazionale di durata con aeroplano privo di motore.\nLe frequenze radio per contattare l'aeroporto sono le seguenti:\nMonumenti e luoghi d'interesse.\nSull'Altopiano dei Sette Comuni non ci sono molti monumenti, palazzi o chiese storici in quanto, a causa delle distruzioni della prima guerra mondiale, quasi nessun tipo di edificio si \u00e8 potuto salvare dalla distruzione dei pesanti bombardamenti che hanno interessato la zona per diversi anni. Inoltre, come ricorda lo scrittore di Asiago Rigoni Stern, storicamente non erano comunque presenti architetture signorili di alcun tipo: \u00abnel territorio dei Sette Comuni non esistono castelli di nobili, non esistono ville di Signori, n\u00e9 cattedrali di Vescovi, per il semplice fatto che la terra \u00e8 del popolo e i suoi frutti sono di tutti come ad uso antico\u00bb, salvo alcuni edifici istituzionali costruiti dalla Federazione dei Sette Comuni, tra cui il \"Palazzo della Reggenza\", andato anch'esso distrutto durante la guerra.\nArchitetture religiose.\nChiesa di Santa Margherita.\nTra i paesi di Rotzo e Castelletto sorge l'antica chiesetta di S. Margherita, il primo monumento segno del cristianesimo sull'Altopiano dei Sette Comuni.\nNotizie sulla chiesa di S.Margherita si trovano in documenti ufficiali solo dal 1488, anno della visita pastorale del vescovo Barozzi. La tradizione la fa risalire per\u00f2 al X secolo, e per questo motivo viene considerata come la prima chiesa dell'Altopiano. La Chiesa \u00e8 intitolata a Santa Margherita di Antiochia. Nel XX secolo ha subito alcuni danni causati dal primo conflitto mondiale e anche l'asportazione della campana, poi restituita. La chiesa di recente \u00e8 stata restaurata.\nPiazza Campana.\nPresso la frazione Piazza Campana di Lusiana Conco si trova invece la pi\u00f9 antica campana di tutto il Veneto (risalente all'anno 1280) che ha dato il nome alla frazione.\nChiesa della Campanella.\nLa chiesa della Campanella, dal caratteristico stile gotico, si trova presso l'omonima frazione, in Comune di Gallio. Una prima memoria di questa chiesa si trova, come per la chiesa di Santa Margherita, nella visita vescovile del 22 ottobre 1488. Non \u00e8 noto invece l'anno cui fu eretta.\nLa chiesa venne rimodernata nella prima met\u00e0 del XIX secolo ad opera dell'eremita Fra' Giovanni Battista Casera di Agordo, ma, come tutte le chiese che si trovavano nella conca centrale dell'Altopiano, anche questa venne rasa al suolo dai bombardamenti della prima guerra mondiale.\nI lavori della sua ricostruzione vennero iniziati il 31 luglio 1922 e portati a termine l'anno successivo, quando fu benedetta e riconosciuta idonea alle funzioni religiose.\nChiesa di Stoccareddo.\nLa chiesa di Stoccareddo \u00e8 considerata tra le pi\u00f9 suggestive chiese dell'Altopiano, per le sue originali linee architettoniche gotico-alpine. La sua fondazione risale alla seconda met\u00e0 del Seicento, tuttavia anche questa chiesa venne ricostruita sulle rovine della precedente, andata completamente distrutta nella Grande Guerra. L'architetto progettista fu Vincenzo Bonato da Magr\u00e8 di Schio. I lavori di ricostruzione ebbero inizio il 24 giugno 1922, giorno di San Giovanni Battista, e ultimati l'anno successivo, quando la chiesa venne benedetta e consacrata.\nL'interno della chiesa \u00e8 costituito da un'ampia navata, mentre il presbiterio e quattro cappelle poste ai lati sono corredati da numerosi affreschi e da ampie finestre colorate. Nell'abside invece si dipanano piccole icone di legno con le figure dei grandi santi della chiesa patavina (come gi\u00e0 ricordato tutto l'Altopiano fa parte della Diocesi di Padova).\nChiesa di San Rocco.\nLa chiesa di San Rocco si trova in centro ad Asiago, lungo il Corso IV Novembre. Essa risale al XVI secolo. Anche questa distrutta durante la guerra, venne successivamente ricostruita. Lo stile in questo caso \u00e8 romanico, gli affreschi del soffitto e delle pareti sono opera di Adolfo Mattielli. \u00c8 stata restaurata nel 2001 da Andrea Paganin.\nDuomo di Asiago.\nIl Duomo di Asiago \u00e8 dedicato al compatrono, con Giovanna Maria Bonomo, della citt\u00e0 di Asiago: San Matteo Apostolo ed Evangelista. La chiesa risale al 1393, ma fu distrutta pi\u00f9 volte. L'ultima distruzione del Duomo risale al 1916: la guerra distrusse l'opera dell'architetto Giovanni Luigi De Boni costruita fra il 1842 e il 1870 che venne consacrata dal vescovo di Padova Giuseppe Callegari il 12 settembre 1888.\nFu ricostruito nell'immediato dopoguerra, aperto al culto nel 1922 e inaugurato nel 1926.\nIl Duomo \u00e8 in stile neoclassico a colonnato corinzio, ha struttura a crociera con tre navate e una cupola centrale. La facciata e la scalinata, opera dell'architetto Vincenzo Bonato, sono realizzate in marmo rosso di Asiago, tagliato e lavorato con lesene, capitelli, cornicione e timpano superiore. La statua centrale che rappresenta il patrono San Matteo ed un ragazzo in ginocchio, \u00e8 opera dell'asiaghese Pallante Pesavento; sopra le due porte laterali figurano le statue della Beata Giovanna Maria Bonomo e di Sant'Antonio da Padova.\nSul lato nord, il campanile monumentale con finestroni, \u00e8 realizzato tutto in pietra da taglio lavorata con torre campanaria. Sul lato sud nel marzo 2003 \u00e8 stata ricollocata l'antica meridiana.\nAll'interno il 16 agosto 1650 \u00e8 stato portato il corpo del martire S. Modesto. L'interno \u00e8 inoltre corredato da numerose opere dei Da Ponte, pittori originari proprio dell'Altopiano.\nChiesetta di San Lorenzo.\nNella parte nord della Piana di Marc\u00e9sina si trova una piccola chiesetta dedicata a San Lorenzo. La chiesetta \u00e8 dedicata al Santo che secondo un'antica leggenda scese sulla Piana per difendere i pastori locali dagli usurpatori della Valsugana: tutta la Piana \u00e8 infatti disseminata di pietre (in realt\u00e0 di origine morenica, la cui asportazione \u00e8 peraltro vietata da un Decreto del Ministero per i Beni Culturali ed Ambientali) ma che secondo la leggenda sarebbero le stelle cadenti scagliate dal Santo per spaventare i valsuganotti. Pure questa chiesetta venne ricostruita, nel 1925, dopo che i bombardamenti della guerra la distrussero quasi completamente (rimase intatto solo il campanile).\nCappella commemorativa dell'Imperatrice Zita.\nNel 2008 gli Alpini hanno ricostruito nella piana di Vezzena la chiesetta dedicata a Santa Zita, costruita dagli austriaci nel 1917 durante la guerra (poi demolita sul finire degli anni quaranta) ed eretta a sua volta sui resti di una precedente cappella alpina del 1660 dedicata a San Giovanni. Antistante la chiesetta (inaugurata il 15 agosto 1917 alla presenza dell'imperatore Carlo d'Asburgo) si trovava un tempo uno dei 41 Cimiteri di guerra dell'Altopiano dei Sette Comuni.\nLa chiesa venne dedicata all'imperatrice dell'Impero austro-ungarico, come recita la targa apposta sulla chiesetta: \"Cappella commemorativa dell'Imperatrice Zita, sulla strada militare in Val d'Assa (Vezzena) simbolo della resurrezione a nuovo splendore, a ricordo della vittoriosa offensiva di maggio\".\nL'inaugurazione della nuova chiesa \u00e8 avvenuta il 17 agosto 2008. Il progetto \u00e8 stato redatto dall'ing. Coradello Pierluigi, riprendendo l'originale del progettista ing. Adalbert Erlebach, tenente boemo, ritrovato negli archivi austriaci. Era presente alla cerimonia d'inaugurazione anche l'arciduchessa Caterina d'Asburgo, nipote dell'Imperatore Carlo I e dell'Imperatrice Zita di Borbone-Parma, cui venne dedicata la chiesa.\nIl santuario del Buso.\nIn localit\u00e0 \"Buso\" di Gallio, sulla strada che dalla Campanella porta a Stoccareddo, sul fondo di una stretta gola, la Val Frenzela, sorge il santuario del Buso. Un tempo la valle dove sorge il santuario era la principale via di comunicazione tra i paesi della conca centrale dell'Altopiano con i centri della Val Brenta, in particolare Valstagna.\nVenne eretto nel 1829 per volere di Fra' Battista Casera di Agordo (lo stesso che rimoderner\u00e0 la chiesa della Campanella), eremita del romitorio di San Francesco di Foza, dopo che qui trov\u00f2 rifugio dalle intemperie mentre tornava da un pellegrinaggio a Caravaggio (Bg), il quale in seguito trascorrer\u00e0 qui il resto della sua vita in eremitaggio. Anche questo santuario verr\u00e0 distrutto durante la guerra del 1915-18 ma verr\u00e0 anch'esso in seguito ricostruito.\nChiesa dell'Emigrante.\nA Velo di Lusiana sorge la caratteristica chiesa dell'emigrante, dedicata alle migliaia di persone che nello scorso secolo dovettero lasciare il paese natio. L'architettura \u00e8 assai particolare.\nChiesa di Santa Caterina.\nMerita menzione anche la piccola chiesa di Santa Caterina che si trova tra gli abitati di Conco e Lusiana in quanto, al suo interno, conserva la reliquia della Sacra Spina, oggetto di grande culto per la popolazione del luogo. Nella chiesa \u00e8 presente anche una pala di Jacopo da Ponte.\nChiesa di San Francesco.\nSulla sommit\u00e0 del promontorio sul quale si sviluppa il Comune di Foza, nel punto pi\u00f9 alto (), sorge la chiesa dedicata a San Francesco d'Assisi. La prima chiesa venne eretta nel 1641 un po' pi\u00f9 avanti rispetto alla posizione attuale, dove ora si eleva una croce di larice che domina la Valle del Brenta, e dove nel 1645 venne costruito un eremo, abitato per la prima volta da fra' Bastian Galasin, del Terzo Ordine Francescano, e dopo lui da altri eremiti per quasi trecento anni. \u00c8 il pi\u00f9 antico eremo dell'Altopiano, l'unico per secoli, se si eccettua quello sorto molto pi\u00f9 tardi, a met\u00e0 dell'Ottocento nella valle dei Ronchi a Gallio, sempre per iniziativa di un eremita di San Francesco di Foza, fra Battista, che nelle grotte di quella valle trov\u00f2 rifugio dalle intemperie mentre tornava da un pellegrinaggio al Santuario di Caravaggio (Bg).\nDopo la devastazione della Prima Guerra mondiale, il nuovo parroco don Antonio Costa la volle riedificata dove \u00e8 sita ora, e dove un tempo stava un'antica Croce, detta Croce di San Francesco. La nuova chiesetta venne progettata dall'architetto ferrarese Annibale Zucchini ed inaugurata il 15 agosto 1926. L'altarino in marmo \u00e8 opera della ditta Donazzan di Pove del Grappa; la campana maggiore, dedicata a san Francesco (nota 'Mi', ) \u00e8 opera della fonderia Colbacchini di Bassano del Grappa.\nQui si porta ogni cinque anni la processione che parte dalla chiesa parrocchiale con la statua lignea della Madonna, per un voto fatto nel 1836 dalla popolazione alla Assunta, protettrice del paese, in occasione di una terribile epidemia di colera che infieriva nel Veneto.\nMonumento Beata Giovanna.\nIn centro ad Asiago, davanti alla casa dove nacque, nel 1908 venne eretta una statua in onore della Beata Giovanna Maria Bonomo. Il monumento, tuttora presente, si trova lungo il corso principale del paese, e durante la Grande Guerra scapp\u00f2 miracolosamente alla distruzione (tutta Asiago venne difatti completamente rasa al suolo a seguito dei violentissimi bombardamenti che dovette subire).\nArchitetture civili.\nCal\u00e0 del Sasso.\nLa \"Cal\u00e0 del Sasso\" \u00e8 una scalinata formata da 4444 gradini che collega l'abitato di Valstagna, in Comune di Valbrenta, alla frazione Sasso di Asiago, ed \u00e8 la scalinata pi\u00f9 lunga del mondo.\nCon i suoi 4444 gradini copre un dislivello di 810 metri. Tutto il percorso \u00e8 affiancato da una grossa cunetta, realizzata, come i gradini stessi, in pietra di calcare: questa cunetta veniva un tempo utilizzata per trasportare a valle il legname dell'Altopiano. Giunti a Valstagna infatti, la \"Cal\u00e0\" termina nei pressi del fiume Brenta, in cui i tronchi erano fluitati fino a Venezia.\nLa Cal\u00e0 del Sasso deve il suo nome \"Cal\u00e0\" (calata, discesa) al fatto che veniva sfruttata per scendere dall'Altipiano al Canale del Brenta. Realizzata nel XIV secolo sotto il dominio di Gian Galeazzo Visconti, venne ampiamente sfruttata dai Veneziani dal XV al XVIII secolo per rifornire di legname l'Arsenale per la costruzione di navi.\nPerse la sua importanza come principale via di collegamento fra pianura e Altipiano negli anni fra il XIX e il XX secolo, quando venne realizzata la rotabile del Costo (1850) e la vicina ferrovia Rocchette-Asiago (1909).\nDopo un periodo di degrado e abbandono, negli ultimi decenni ha subito processi di rivalorizzazione, soprattutto dal punto di vista turistico.\nArchitetture militari.\nLe strutture militari che si trovano sull'Altopiano di Asiago sono opere nate o sul finire del XIX secolo o all'inizio di quello successivo, cio\u00e8 allo scoppio del primo conflitto mondiale e costruite dagli eserciti italiano ed austro-ungarico dato che in quel periodo parte del territorio dei Sette Comuni si trovava lungo il confine di Stato.\nVi si trovano una serie di opere a carattere difensivo, batterie e fortezze, andate tutte pressoch\u00e9 distrutte a causa dei bombardamenti, molte di esse sono state comunque sottoposte ad un piano di riqualificazione e restauro in vista del centenario dello scoppio della Grande Guerra, utilizzando le risorse previste dalla Legge 7 marzo 2001, n.78, che fu promossa da una proposta di Legge partita proprio dalla Comunit\u00e0 Montana 'Spettabile Reggenza Sette Comuni'\nTra le opere presenti vi sono:\nInoltre ad Asiago sorge un grande monumento-ossario, il Sacrario del Leiten, che raccoglie le spoglie dei caduti che vennero sepolti inizialmente nei 41 Cimiteri di guerra dell'Altopiano dei Sette Comuni.\nNon vanno tuttavia dimenticate tutte quelle opere costituite da trincee, gallerie, camminamenti, osservatori, postazioni in caverna, tunnel sotterranei, costruite dai due eserciti e in buona parte visitabili, che trasformarono le montagne dell'Altopiano in vere e proprie fortezze.\nImportanti anche le arterie viarie, strade militari costruite in brevissimo tempo per permettere ai soldati e ai veicoli di giungere agevolmente nei pressi del fronte. Molte di queste strade costituiscono la viabilit\u00e0 dell'Altopiano (ne \u00e8 un esempio la Strada della Fratellanza), altre, dislocate in zone pi\u00f9 impervie, sono diventate importanti percorsi storico-culturali oltre che eccellenti itinerari per chi pratica la mountain bike d'estate, o lo sci nordico d'inverno.\nTra le strade militari, perfettamente conservate, vi sono ad esempio le arterie che costituivano la viabilit\u00e0 principale austro-ungarica nel settore nordoccidentale:\nNumerose sono anche le strade costruite dall'esercito italiano. Ma sono numerosissime anche le bretelle e le stradine secondarie di raccordo con la viabilit\u00e0 principale, sia austriaca che italiana, oltre che mulattiere, spesso veri e propri capolavori di ingegneria militare e di arditezza (come la mulattiera di arroccamento al Monte Cengio).\nSiti archeologici.\nIn Val d'Assa, nelle localit\u00e0 \"Tunkelbald\" e \"Romita\" sono presenti migliaia di incisioni rupestri, venute alla luce solo nel 1966 a seguito della piena del torrente Assa che liber\u00f2 il suo greto dagli spessi depositi alluvionali. Nella zona sono presenti anche alcune grotte nelle quali sono stati rinvenuti fossili di animali preistorici e reperti databili a anni fa.\nSulla Piana di Marcesina si trova invece il Riparo Dalmeri, sito archeologico preistorico oggetto da circa 20 anni di scavi da parte del Museo tridentino di scienze naturali. Il sito, per la ricchezza e la buona conservazione dei ritrovamenti, ha consentito di comprendere le abitudini, le attivit\u00e0 e le modalit\u00e0 di sfruttamento del territorio montano da parte di uomini preistorici che vivevano nella zona circa anni fa.\nA Marcesina \u00e8 visitabile (solo con una guida autorizzata dal Museo Tridentino di Scienze Naturali) anche la \"Grotta di Ernesto\" ove sono presenti diversi reperti preistorici risalenti a anni fa, in particolar modo legati alla macellazione e conservazione degli animali, soprattutto stambecchi, orsi e cervi, delle cui ossa \u00e8 piena la grotta.\nA Lusiana, sul Monte Corgnon sono stati trovati numerosi reperti, conservati in vari musei archeologici, che testimoniano la presenza di un importante sito di altura, forse un castelliere o un luogo di culto. Sul sito \u00e8 stato ricostruito un \"villaggio preistorico\" dell'et\u00e0 del bronzo.\nUn altro sito archeologico \u00e8 l\"archeopercorso del Bostel\" di Rotzo, localit\u00e0 dove sono state trovate strutture murarie e forni, testimonianza di attivit\u00e0 fusorie del rame, bronzo e ferro. Nel sito \u00e8 stata ricostruita anche una capanna in legno e all'interno sono state disposte alcune suppellettili in uso in epoca preistorica. A Castelletto di Rotzo \u00e8 stato creato il Museo archeologico dell'Altopiano dei Sette Comuni.\nEsistono infine altri siti epigravettiani come quelli di Val Lastaro (Conco) e di Cima XII.\nOsservatori astronomici.\nL'Universit\u00e0 di Padova ha sull'Altopiano dei Sette Comuni due osservatori astronomici che costituiscono il principale centro italiano di astronomia ottica.\nSport.\nSull'altopiano sono praticati in particolar modo gli sport invernali: l'hockey e il pattinaggio su ghiaccio grazie agli impianti di Asiago e di Roana; il salto con gli sci possibile con i due trampolini di Gallio; lo sci alpino con 40 impianti tra cui le stazioni del Monte Verena, delle Melette e di altre localit\u00e0 e soprattutto lo sci nordico (7 centri fondo), grazie alla presenza di una fittissima rete stradale (di oltre ) -derivante soprattutto da opere militari- che d'inverno si trasforma in piste da sci, mentre d'estate offre la possibilit\u00e0 di percorrere moltissimi km di sterrato agli appassionati della mountain bike. \nGli impianti sciistici delle Melette d'estate si trasformano invece in un bike park con un'apposita pista studiata per i praticanti del downhill. Presso l'impianto di Busa Fonda di Gallio esiste anche una pista del Centro Sportivo Forestale che ospita gare di pattinaggio di velocit\u00e0 su ghiaccio, ice speedway, rally su ghiaccio e tiro a segno. La pista Olimpica di Busa Fonda \u00e8 l'unica pista naturale presente in Italia e, con il contributo dell'allenatore/tecnico Alessandro De Taddei, \u00e8 stata la culla del campione Olimpico Enrico Fabris, vincitore di 3 medaglie (2 ori e 1 bronzo) alle Olimpiadi Invernali di Torino 2006.\nIn questo territorio si possono poi praticare numerosi sport estremi come il volo a vela (grazie alla presenza dell'aeroporto di Asiago) il parapendio e il deltaplano con le zone di decollo situate nel Comune di Conco. \u00c8 possibile praticare anche canyoning e rafting nel vicino fiume Brenta ed inoltre il bungee jumping coi salti dai ponti di Roana e della Val Gadena. Ad Asiago esiste inoltre un campo da golf da 18 buche (che arriver\u00e0 ad avere a breve 27 buche a seguito dell'ampliamento del campo progettato dell'architetto statunitense Robert Trent Jones). Molto praticato \u00e8 anche il nordic walking.\nIn localit\u00e0 Val Chiama, nei pressi della frazione Sasso di Asiago, sta per partire la realizzazione di una pista da motocross che d'inverno potrebbe essere utilizzata per le motoslitte.\nLe localit\u00e0 dell'Altopiano sono spesso sede di ritiro per le squadre di calcio e per le nazionali degli sport invernali. Nel 1966 Asiago \u00e8 stata sede del ritiro pre-mondiale della Nazionale italiana di calcio.\nL'Altopiano \u00e8 inoltre teatro di alcune competizioni motoristiche, sulle strade altopianesi si svolgono infatti la quasi totalit\u00e0 delle prove speciali del \"rally citt\u00e0 di Bassano\" e del \"rally citt\u00e0 di Schio\".\nOltre ad essere teatro di varie competizioni di mountain bike, Asiago \u00e8 stata pi\u00f9 volte arrivo di tappa del Giro d'Italia: la prima nel 1930, l'ultima nel 2017:"}
{"id": "729098", "revid": "36426", "url": "https://it.wikipedia.org/wiki?curid=729098", "title": "Castello di Monte Cucco", "text": "Il castello di Monte Cucco si trova nel comune di Cinigiano (GR), su un'altura a sud di Poggi del Sasso, nell'area sud-occidentale del territorio comunale di appartenenza.\nStoria.\nL'antico castello venne edificato dopo l'anno mille e fu possesso dell'abbazia di San Salvatore al Monte Amiata.\nIl periodo di massimo splendore della struttura fu nel corso del Duecento sotto l'influenza di Siena. Tuttavia, nel corso dei secoli successivi furono ritenuti pi\u00f9 strategici i vicini castelli di Colle Massari e di Vicarello ed il complesso and\u00f2 incontro ad una fase di declino.\nUna volta ceduta la propriet\u00e0 a signori locali, il castello oramai in condizioni precarie, fu demolito per lasciare posto al complesso rurale che venne costruito impiegando il materiale di recupero dell'antica struttura castellana.\nDescrizione.\nL'attuale Tenuta di Monte Cucco, sede dell'omonima azienda agricola che ha conferito la denominazione al vino prodotto nella zona, \u00e8 costituita da una serie di edifici rurali che furono costruiti riciclando i materiali medievali dell'antico castello.\nI vari fabbricati si caratterizzano per le strutture murarie completamente rivestite in pietra e si dispongono attorno ad un cortile dove sorge una piccola chiesa, la Cappella di Sant'Antonio abate a Montecucco, risalente al XIX secolo."}
{"id": "729099", "revid": "729019", "url": "https://it.wikipedia.org/wiki?curid=729099", "title": "Castello di Stertignano", "text": "Il castello di Stertignano, denominato anche castello di Fondona, si trova su un'altura nella parte sud-occidentale del territorio comunale di Campagnatico (GR).\nStoria.\nIl castello venne edificato nel corso del Duecento dalla famiglia Aldobrandeschi, che lo controll\u00f2 per circa un secolo, fino alla vendita effettuata nel corso del Trecento alla famiglia Orlandini.\nDopo un breve passaggio di propriet\u00e0 in favore dei Cerretani, il complesso entr\u00f2 nelle mire espansionistiche di Siena, venendo inglobato nel Quattrocento all'interno del territorio controllato dalla Repubblica di Siena.\nA met\u00e0 Cinquecento, la definitiva caduta di Siena consegn\u00f2 il complesso fortificato ai Medici, sotto il Granducato di Toscana; nei secoli successivi, il complesso \u00e8 rimasto sempre di propriet\u00e0 privata.\nIl castello si presenta come un complesso rurale nel quale sono ben evidenti le originarie strutture murarie medievali in pietra risalenti al castello duecentesco, che furono inglobate durante i lavori di ricostruzione settecentesca.\nDel periodo medievale, rimangono anche alcuni tratti delle originarie mura difensive disposte attorno al complesso principale, costituito da due corpi di fabbrica addossati tra loro, di cui quello occidentale a pianta quadrata e leggermente rialzato rispetto al corpo di fabbrica orientale caratterizzato da una planimetria a sezione rettangolare."}
{"id": "729100", "revid": "767487", "url": "https://it.wikipedia.org/wiki?curid=729100", "title": "Stefanie Sun", "text": "Biografia.\nHa studiato alla St Margaret's Secondary School, alla Raffles Girls' School e marketing al Saint Andrew's Junior College.\nCanta in inglese, in mandarino e vari dialetti chensei."}
{"id": "729102", "revid": "228587", "url": "https://it.wikipedia.org/wiki?curid=729102", "title": "Colonne della Sabatina", "text": "Le Colonne della Sabatina, note anche come Castello della Sabatina, si trovano nelle campagne all'estremit\u00e0 sud-orientale del territorio di Campagnatico, tra i paesi di Arcille e di Baccinello. \nStoria.\nL'antico castello medievale fu inizialmente un possedimento dell'abbazia di San Galgano, prima di passare sotto il controllo diretto dei senesi nella seconda met\u00e0 del XIII secolo. Qui si rifugi\u00f2 inoltre Guido di Montfort durante il processo a suo carico, nel quale era imputato per l'assassinio di Enrico di Cornovaglia. Tale evento \u00e8 citato anche da Dante nella Divina Commedia (Inferno, XII).\nIntorno alla met\u00e0 del XIV secolo una parte dell'antico castello venne ceduta a Guido da Cotone, gi\u00e0 proprietario del Castello di Cotone nei dintorni di Scansano.\nA met\u00e0 del XVI secolo, l'intero territorio entr\u00f2 a far parte del Granducato di Toscana. Da allora, l'antica e imponente struttura fortificata and\u00f2 incontro ad un lunghissimo periodo di declino; recenti restauri hanno permesso di salvarne soltanto i suggestivi resti.\nDescrizione.\nLe Colonne della Sabatina, che costituiscono i ruderi dell'antico castello medievale, sorgono sull'omonimo colle, altura situata nelle vicinanze della fattoria della Sabatina, antica casa rurale di tipologia aziendale appartenuta in passato alla famiglia senese dei Sergardi. \nI ruderi si presentano come due possenti colonne a sezione quadrangolare completamente rivestite in blocchi di pietra, di altezza simile e prive di coronamenti sommitali."}
{"id": "729103", "revid": "125064769", "url": "https://it.wikipedia.org/wiki?curid=729103", "title": "Ilaria Galassi", "text": " \u00c8 stata anche interprete di fotoromanzi.\nCarriera.\nDebutta giovanissima in televisione nel 1990 tra le ragazze pon-pon della \"Domenica in\" firmata Gianni Boncompagni. Nel 1991 prende parte al cult-show \"Non \u00e8 la Rai\" sempre per la regia di Gianni Boncompagni e ai suoi spin-off \"Primadonna\" (striscia serale condotta da Eva Robin's), \"Bulli &amp; pupe\" (condotto da Paolo Bonolis) e \"Rock 'n' Roll\" (condotto da Orietta Berti). Per le quattro stagioni della trasmissione \u00e8 tra le ragazze con pi\u00f9 seguito tra il pubblico adolescenziale, facendo coppia fissa prima con Romina Mondello, poi con Roberta Carrano, e successivamente con Antonella Mosetti. Talvolta si esibisce suonando in playback un sassofono. Durante gli anni in cui partecipa al programma consegue anche il diploma di maturit\u00e0 presso un istituto magistrale.\nNello stesso periodo inizia a lavorare per i fotoromanzi delle edizioni Lancio (1993), cura le telepromozioni della trasmissione serale \"Karaoke\" di Italia 1 (stagione 1994-95) e prende parte a tutte le compilation musicali portate al successo dallo show di Italia Uno, doppiata da cantanti professioniste, tranne nella compilation \"Non \u00e8 la Rai estate\" nella quale interpreter\u00e0 con la sua voce il brano \"Sugar sugar\". Finita l'esperienza di \"Non \u00e8 la Rai\", inizia a lavorare come modella, ruolo che ricopriva gi\u00e0 nella trasmissione insieme alle altre ragazze nei momenti dedicati alle sfilate di moda. Nel 1996, dopo essere stata scelta come velina del programma \"Striscia la notizia\", \u00e8 costretta a ritirarsi temporaneamente dal mondo dello spettacolo a causa di un incidente alla gamba, venendo cos\u00ec sostituita da Marina Graziani.\nL'anno successivo cura le telepromozioni di \"Edizione Straordinaria\", programma condotto da Enrico Papi, sempre sulle reti Mediaset, mentre nel 1998 \u00e8 valletta di \"Doppio Lustro\" (su Canale 5) e \"Ok, il prezzo \u00e8 giusto!\" (su Rete 4) e cura le telepromozioni di \"Striscia la notizia\". Nel 1999 partecipa come prima ballerina a \"Zelig - Facciamo cabaret\" condotto da Simona Ventura e Massimo Boldi, del quale cura anche le telepromozioni. Sempre nel 1999 partecipa al programma \"Aldo, Giovanni e Giacomo Show\" e tra il 1999 e il 2000 si occupa delle televendite di \"Affare Fatto\", un programma di Rete 4.\nTra il 1997 e il 2000, tra l'altro, \u00e8 stata tra le modelle preferite della rivista Boss Magazine che le dedica numerosi servizi fotografici e di cui \u00e8 spesso la ragazza copertina. Nel 2000 \u00e8, insieme a Francesca Gollini (un'altra ex di \"Non \u00e8 la Rai\") e Marzia Di Maio, tra le protagoniste del doppio video \"Vacanze da Spiare\", nel quale compare nuda, distribuito in allegato alla rivista. Sempre per Boss Magazine, protagonista del calendario 2001 in allegato alla rivista, in cui posa nuda insieme alle colleghe Francesca Gollini e Roberta Mancino.\nNella primavera 2001 \u00e8 spesso ospite dei programmi di Maurizio Costanzo \"Buona Domenica\" e \"Maurizio Costanzo Show\". Nel giugno dello stesso anno \u00e8 inviata per \"Gimmy il mondo del fitness\", un programma settimanale di Italia Uno, e nella stagione 2001-02 \u00e8 tra le \"microfonine\" di \"Buona Domenica\". Nell'estate del 2001 \u00e8 tra le ragazze che partecipano allo speciale \"Non era la Rai\". Nel 2003 realizza un documentario sulla vita della principessa Sissi d'Austria per il canale satellitare Marcopolo intitolato \"In Viaggio con Sissi\" e nello stesso anno ha una parte secondaria nel film \"Piazza delle Cinque Lune\" di Renzo Martinelli.\nNel 2005 prende parte come ospite a \"Cronache Marziane\" e \"Non \u00e8 la Rai speciale\" prodotto dal canale satellitare Happy Channel e nel gennaio 2006 posa in intimo per BOSS Magazine, in un numero dedicato alle ex-ragazze di \"Non \u00e8 la Rai.\" \nNel dicembre 2006 prende parte alla trasmissione \"Libero\" per Rai 2 condotta da Alessandro Siani.\nVita privata.\nNel 2000 balza agli onori della cronaca per un suo passato flirt giovanile con Pietro Taricone, allora concorrente della prima edizione del reality \"Grande Fratello\", e per un aneurisma cerebrale che la colpisce la vigilia di Natale e che le provocher\u00e0 un ricovero immediato in ospedale e un'urgente operazione chirurgica, da cui riuscir\u00e0 a salvarsi e ad iniziare un recupero psicomotorio che la porter\u00e0 alla guarigione completa. Questo problema di salute tuttavia la terr\u00e0 lontana dal video, non permettendole di sfruttare completamente la maggiore visibilit\u00e0 portatale dal calendario realizzato per Boss.\nNel 2004 diventa mamma di Rocco, avuto dal suo compagno, annunciando in alcune interviste la volont\u00e0 di ritirarsi dal mondo televisivo. Nel 2015 d\u00e0 alla luce Riccardo, il secondo figlio, avuto da Daniele Brunone."}
{"id": "729104", "revid": "729019", "url": "https://it.wikipedia.org/wiki?curid=729104", "title": "Tino di Moscona", "text": "Il Tino di Moscona \u00e8 una fortificazione situata nel territorio comunale di Grosseto. La sua ubicazione \u00e8 sulla cima dell'omonimo poggio, la prima propaggine collinare che si innalza a nord-est di Grosseto e domina l'area archeologica di Roselle, citt\u00e0 etrusco-romana. Si presenta come un'imponente fortificazione a pianta circolare, con strutture murarie in pietra; vi si accede attraverso due distinte porte di ingresso. All'interno dell'area delimitata dalla cerchia muraria, si sono ben conservati un vano sotterraneo e i resti di un'antica cisterna di epoca romana, mentre sul lato a est della fortificazione sono visibili i resti di un abitato medievale. In questa zona sono inoltre venuti alla luce alcuni reperti villanoviani, tra i quali spiccano oggetti di oreficeria custoditi in vasi cinerari.\nStoria.\nL'area dove sorge il complesso era gi\u00e0 abitata in epoca villanoviana, come testimoniano i numerosi reperti venuti alla luce nella zona attorno alla fortificazione.\nIl sito venne probabilmente sfruttato anche dagli Etruschi ed in seguito anche i Romani lo utilizzarono come insediamento abitativo, come dimostrano i resti di una cisterna per la raccolta dell'acqua di tale epoca.\nIn epoca medievale vennero costruiti l'imponente cinta muraria di forma circolare e gli attigui fabbricati, dei quali rimangono alcuni resti. La fortificazione costituiva un'opera strategica, a seguito delle ripetute invasioni barbariche a cui fu sottoposta la sottostante citt\u00e0 di Roselle nel periodo alto medioevale.\nIl complesso continu\u00f2 ad essere abitato anche dopo la fondazione di Grosseto. Inoltre, secondo alcuni documenti di epoca medievale (cfr testi bibliografici), in questo luogo doveva essere ricostruita la citt\u00e0 di Grosseto dopo il completo abbandono di Roselle; tuttavia, questo progetto studiato, dagli Aldobrandeschi, non fu mai portato a termine, poich\u00e9 i Senesi riuscirono ad espugnare l'insediamento fortificato che, fino ad allora, appariva pi\u00f9 sicuro della citt\u00e0 di Grosseto.\nDopo l'assedio vincente dei Senesi, il Tino di Moscona fu gradualmente abbandonato ed and\u00f2 incontro ad un lunghissimo periodo di degrado, conclusosi soltanto con i recenti restauri, ultimati nel 2005, che hanno riportato agli antichi splendori i resti dell'antica fortificazione."}
{"id": "729113", "revid": "1318658", "url": "https://it.wikipedia.org/wiki?curid=729113", "title": "Abbazia di San Lorenzo al Lanzo", "text": "L'abbazia di San Lorenzo al Lanzo, nota anche come Badia Ardenghesca, era un'abbazia risalente al XII secolo nel comune di Civitella Paganico. Il monastero \u00e8 caduto in rovina e non ne rimangono tracce, tranne quella di una chiesa, restaurata nel 1967.\nStoria.\nFu fondata all'inizio del XII secolo dagli Ardengheschi, vicino al Castello di San Lorenzo.\nNei pressi dell'abbazia, monastero di famiglia dei conti Ardengheschi, considerato, all'epoca, uno dei pi\u00f9 potenti della zona e della Toscana, sorgeva l'antico \"Castello di San Lorenzo\", edificato in epoca medievale e divenuto in secondo tempo possedimento della Badia, e del quale non \u00e8 rimasta traccia alcuna. Con la decadenza della famiglia degli Ardengheschi, avvenuta nel XIII secolo, decadde anche l'abbazia che, con bolla del 1440 di papa Eugenio IV, fu affidata alla giurisdizione del convento di Santa Maria degli Angeli di Siena e, nel 1780, della chiesa di Santa Maria in Montibus di Civitella.\nAnche il castello, nei secoli successivi venne inglobato nel territorio senese prima di entrare a far parte del Granducato di Toscana nella seconda met\u00e0 del Cinquecento. Con il tempo il castello and\u00f2 incontro ad un lungo declino; i suoi resti medievali alterati sono stati inglobati nelle costruzioni rurali di epoche pi\u00f9 recenti.\nIl monastero a met\u00e0 del XV secolo venne abbandonato e gli edifici caddero in rovina fino a scomparire del tutto tranne la chiesa, che \u00e8 meglio conservato grazie a lavori di restauro nel 1967.\nNel settembre 2005 \u00e8 crollata una porzione di tetto a seguito di un violento temporale; i susseguenti lavori di ristrutturazione si sono conclusi all'inizio del 2008.\nDescrizione.\nL'abbazia sorgeva a valle di Civitella Marittima, all'interno di un'area venatoria nei pressi del torrente Lanzo, dal quale prende il nome, in prossimit\u00e0 della Strada statale 223 che collega Siena a Grosseto.\nDella struttura, che ha subito vari interventi nel corso dei secoli, si \u00e8 conservata l'originaria facciata in stile romanico con il portico e la navata centrale delle tre che la costituivano: i suoi caratteri stilistici rievocano in parte quelli dell'abbazia di Sant'Antimo presso Montalcino, con alcuni capitelli raffiguranti figure animalesche o mostruose."}
{"id": "729115", "revid": "115449", "url": "https://it.wikipedia.org/wiki?curid=729115", "title": "Guglielmo III di M\u00e2con", "text": ""}
{"id": "729117", "revid": "365417", "url": "https://it.wikipedia.org/wiki?curid=729117", "title": "Spedino", "text": "Spedino \u00e8 una frazione di Borgorose (RI), nel Lazio.\nGeografia fisica.\nTerritorio.\nIl borgo di Spedino \u00e8 situato nel Lazio al confine della regione storico-geografica del Cicolano con la Marsica, in Abruzzo. Il nucleo urbano si compone di due aree, quella medievale detta Spedino Vecchio sul Colle Civita e quella moderna, edificata poco pi\u00f9 in basso perlopi\u00f9 dopo il terremoto della Marsica del 1915. Il territorio \u00e8 dominato a nord-nord ovest dalle vette del monte Castelvecchio (961 ) e di Colle Vena Francesca (956 ). A est si trovano il gruppo montuoso delle montagne della Duchessa e l'area protetta dell'omonima riserva naturale.\nStoria.\nIl territorio fu in epoca romana prossimo al percorso dell'antica via Equicolana, strada che collegava l'area sabina di Reate a quelle degli Equicoli della Res publica Aequiculanorum e pi\u00f9 a sud di Alba Fucens. In localit\u00e0 Colle Civita si trovano le tracce dell'insediamento romano. Lo sviluppo del borgo antico risale intorno al IX-X secolo, periodo in cui nei pressi del luogo noto come \"Dispendium in Marsi\" si svilupp\u00f2 il castello di Latuschio, a sud del borgo contemporaneo. Il castello, ingrandito nel corso dei secoli, appartenne ai feudatari della contea dei Marsi e successivamente prima agli Orsini e poi ai Colonna, signori della contea di Albe e della baronia di Corvaro.\nDurante l'epoca borbonica il borgo risult\u00f2 inserito giuridicamente nella provincia dell'Abruzzo Ulteriore Secondo, la contemporanea provincia dell'Aquila, distretto di Cittaducale, circondario di Borgocollefegato (Borgorose).\nIn seguito alla Proclamazione del Regno d'Italia del 1861, il territorio fu al centro del brigantaggio postunitario. Berardino Viola, insieme ad altri briganti del Cicolano, della Marsica e del territorio aquilano, fond\u00f2 nel 1862 la cosiddetta \"banda di Cart\u00f2re\" con base nella fitta boscaglia che fu attiva fino alla presa di Roma, evento che segn\u00f2 la fine dello Stato Pontificio e del brigantaggio.\nIl terremoto della Marsica del 1915, avvenuto il 13 gennaio, rase al suolo gran parte del paese antico e obblig\u00f2 la quasi totalit\u00e0 della popolazione superstite a vivere per un lungo periodo in abitazioni fatiscenti.\nLa ricostruzione parziale del borgo antico e l'edificazione della nuova area urbana, posta poco pi\u00f9 in basso, avvenne nel corso del XX secolo. Nel 1927, in seguito all'istituzione della nuova provincia di Rieti, il borgo \u00e8 stato aggregato dall'Abruzzo alla regione Lazio.\nSociet\u00e0.\nTradizioni e folclore.\nLe feste principali sono quelle dedicate ai compatroni sant'Andrea e sant'Atanasio che si svolgono annualmente.\nInfrastrutture e trasporti.\nStrade.\nSpedino \u00e8 raggiungibile tramite l'autostrada A24 Roma-L'Aquila-Teramo e la A25 Torano-Pescara. Dista dal capoluogo provinciale, Rieti, circa 62 chilometri dal quale si pu\u00f2 arrivare tramite la strada regionale 578 Salto Cicolana che la collega anche con Avezzano, in Abruzzo."}
{"id": "729123", "revid": "2031001", "url": "https://it.wikipedia.org/wiki?curid=729123", "title": "Atto di Unione (1707)", "text": "L'Atto di Unione fu costituito da due Atti del Parlamento inglese e scozzese: il cosiddetto \"Union with Scotland Act 1706\", approvato dal Parlamento d'Inghilterra, e il cosiddetto \"Union with England Act\", approvato nel 1707 dal Parlamento di Scozia. Le due leggi misero in pratica i termini del Trattato di Unione che era stato siglato il 22 luglio 1706 a seguito di negoziati tra i commissari rappresentanti i Parlamenti delle due nazioni. Con i due atti, il Regno d'Inghilterra ed il Regno di Scozia, che all'epoca erano stati sovrani separati con Parlamenti separati, ma con lo stesso monarca, furono \u2014 citando le parole del Trattato \u2014 \"uniti in un regno con il nome di Gran Bretagna\".\nLe due nazioni condividevano il sovrano sin dall'unione delle Corone del 1603, quando Giacomo VI di Scozia eredit\u00f2 il trono inglese dalla cugina di terzo grado Elisabetta I ed il trono scozzese da sua madre Maria Stuarda. Anche se veniva descritta come Unione delle Corone, fino al 1707 esse rimasero in effetti Corone separate che facevano riferimento allo stesso monarca (in maniera opposta alla creazione di una singola Corona e di un singolo Regno, esemplificato dal successivo Regno di Gran Bretagna). Vi erano stati tre tentativi nel 1606, 1667 e 1689 di unire le due nazioni con Atti del Parlamento, ma fino all'inizio del XVIII secolo le situazioni politiche non permisero la realizzazione dell'idea, anche se per differenti ragioni.\nGli Atti ebbero effetto il 1\u00ba maggio 1707; in questa data, il Parlamento di Scozia e il Parlamento d'Inghilterra si unirono per formare il Parlamento di Gran Bretagna, con sede al Palazzo di Westminster a Londra, la sede del Parlamento inglese. Gli Atti furono in seguito chiamati \"Unione dei Parlamenti\". Sull'unione, lo storico Simon Schama afferm\u00f2 che \"ci\u00f2 che ebbe inizio come un'ostile fusione, fin\u00ec poi con la piena partecipazione nella pi\u00f9 potente entit\u00e0 al mondo ... fu una delle pi\u00f9 strabilianti trasformazioni nella storia europea.\"\nSituazione storica.\nTentativi di unione precedenti.\nInghilterra e Scozia furono Stati separati per diversi secoli prima dell'unione, e i tentativi inglesi di sovrastare la forza militare scozzese alla fine del XIII secolo e all'inizio del XIV secolo non ebbero successo. I primi tentativi di unione avvennero al momento della prevista unione delle linee di successione reali di Scozia e Inghilterra; nel tentativo di ottenere il trono scozzese intorno al 1560, Maria Stuarda propose un'unione pacifica tra i due regni.\nInghilterra e Scozia vennero governate dallo stesso re per la prima volta nel 1603, quando Giacomo VI di Scozia divenne anche re d'Inghilterra. Essi rimasero comunque due stati separati fino al 1\u00ba maggio 1707.\nLa prima unione degli Stuart.\nI primi tentativi di unire i parlamenti di Inghilterra e Scozia furono ad opera del figlio di Maria, re Giacomo VI e I. Al momento della salita al trono inglese nel 1603, Giacomo annunci\u00f2 la sua intenzione ad unire i suoi due regni affinch\u00e9 non potesse diventare \"colpevole di bigamia\". Giacomo utilizz\u00f2 la sua prerogativa reale per imporsi il titolo di \"Re di Gran Bretagna\" e per dare un carattere esplicitamente britannico alla sua corte e alla sua persona. Mentre Giacomo presumeva che la creazione di una piena unione fosse una conclusione scontata, il Parlamento d'Inghilterra era preoccupato che la formazione di un nuovo stato privasse l'Inghilterra delle sue antiche libert\u00e0, importando la struttura assolutistica che Giacomo aveva precedentemente impostato in Scozia. Nel frattempo, Giacomo dichiar\u00f2 che la Gran Bretagna era vista \"come attualmente unita, come un unico regno, e i sudditi di entrambi i regni come un unico popolo\".\nI parlamenti scozzese ed inglese istituirono una commissione per negoziare l'unione, formulando uno strumento di unione tra le due nazioni. Tuttavia, l'idea di un'unione politica era impopolare, e quando Giacomo lasci\u00f2 perdere la politica di un'unione veloce, l'argomento scomparve silenziosamente dall'agenda politica. Quando la Camera dei Comuni tent\u00f2 di resuscitare la proposta nel 1610, incontr\u00f2 un'ostilit\u00e0 molto pi\u00f9 aperta.\nL'unione durante l'interregno.\nLa Lega Solenne e i Covenanti nel 1643 cercarono di ottenere un'unione forzata della Chiesa d'Inghilterra con la Chiesa di Scozia, e anche se i covenanti si riferirono ripetutamente ad un'unione tra i tre regni di Inghilterra, Scozia e Irlanda, l'unione politica non fu mai nominata ufficialmente.\nDopo la guerra civile inglese, in cui i covenanti avevano combattuto per il Re, Oliver Cromwell occup\u00f2 la Scozia ed inizi\u00f2 il processo di creazione di una Unione \"Britannica Devota\" tra gli ex regni. Nel 1651 il Parlamento d'Inghilterra eman\u00f2 la cosiddetta Offerta di Unione, che sosteneva l'incorporazione della Scozia all'interno del Commonwealth ed invi\u00f2 commissari in Scozia con lo scopo preciso di assicurare il sostegno all'Unione, che ebbe l'assenso dei Commissari (i membri del Parlamento) in Scozia. Il 12 aprile 1654 Cromwell, che si definiva Lord protettore di Inghilterra, Scozia e Irlanda, eman\u00f2 \"Un'Ordinanza del Protettore per l'Unione di Inghilterra e Scozia\", che cre\u00f2 il Commonwealth di Inghilterra, Scozia e Irlanda. L'ordinanza fu ratificata dal Parlamento con un Atto di Unione, il 26 giugno 1657. Un Parlamento unito si riun\u00ec a Westminster, con 30 rappresentanti della Scozia e 30 dell'Irlanda, che andarono ad unirsi ai deputati dell'Inghilterra esistenti. Anche se nel nuovo Commonwealth vi era libert\u00e0 di commercio, i benefici economici non furono in genere avvertiti a causa della pesante tassazione imposta per pagare il New Model Army di Cromwell.\nQuesta unione fu sciolta automaticamente con la restaurazione di Carlo II ai troni di Inghilterra e Scozia. I membri scozzesi espulsi dal Parlamento del Commonwealth cercarono invano di continuare l'unione. L'unione di Cromwell aveva sollevato simultaneamente interesse e sospetti verso il concetto di unione e quando Carlo II tent\u00f2 di ricrearla compiendo l'opera di suo nonno nel 1669, i negoziati tra i Commissari si arenarono.\nTentativi successivi.\nUn progetto di unione con la Scozia avvenne nel 1670 e fu poi abbandonato.\nA seguito della gloriosa rivoluzione del 1688, i registri del Parlamento di Scozia mostrano diverse discussioni su una possibile unione. Guglielmo III e Maria II, anche se sostenevano l'idea, non avevano interesse nel permettere che ci\u00f2 ritardasse la loro incoronazione. La spinta verso questa unione ad incorporazione venne quasi interamente da Guglielmo, che temeva di lasciare la Scozia aperta ad una invasione francese. Negli anni dopo il 1690, la posizione economica della Scozia peggior\u00f2, e le relazioni tra Scozia e Inghilterra divennero pi\u00f9 difficili. Nel decennio successivo, tuttavia, l'unione divenne un argomento importante e centrale del dibattito politico.\nIl trattato e l'approvazione dell'Atto nel 1707.\nUna politica di integrazione pi\u00f9 stretta fu perseguita dalla Regina Anna dal momento in cui accedette al trono, nel 1702. Sotto la guida della regina e dei ministri di entrambi i regni, i parlamenti di Inghilterra e Scozia acconsentirono a partecipare a liberi negoziati per un trattato di unione nel 1705.\nEntrambe le nazioni nominarono 31 commissari per gestire i negoziati; gran parte dei commissari scozzesi erano favorevoli all'unione, e circa la met\u00e0 erano ministri del governo ed altri detentori di cariche pubbliche. Alla testa della lista vi era Queensberry, ed il Lord Cancelliere di Scozia, il Conte di Seafield. Tra i commissari inglesi vi erano il Lord gran tesoriere, il Conte di Godolphin, il Lord Custode del Gran Sigillo, il Barone Cowper, e un gran numero di whig che sostenevano l'unione. I tories non erano favorevoli all'unione, e solo uno di essi figurava tra i commissari.\nI negoziati tra i commissari inglesi e scozzesi ebbero luogo tra il 16 aprile ed il 22 luglio 1706 al teatro Cockpit a Londra. Ogni parte in causa port\u00f2 le proprie istanze; in pochi giorni, l'Inghilterra ottenne la garanzia che la dinastia degli Hannover sarebbe succeduta alla regina Anna sul trono scozzese, e la Scozia ottenne la garanzia di accesso al mercato coloniale, nella speranza di essere posta su un piano di equit\u00e0 nel campo dei commerci.\nDopo che i negoziati furono giunti al termine nel luglio 1706, gli atti dovevano essere ratificati da entrambi i Parlamenti. In Scozia, circa 100 dei 227 membri del Parlamento di Scozia sostenevano il Partito di Corte. Per i voti extra di cui avevano bisogno, i whig poterono fare affidamento sui 25 membri dello \"Squadrone Volante\", guidato da James Graham, I duca di Montrose e dal Duca di Roxburghe. Gli oppositori includevano diverse fazioni e indipendenti, come il Duca di Hamilton, Lord Belhaven e Andrew Fletcher, che si schierarono animatamente contro l'unione. Il Partito di Corte riceveva fondi consistenti dall'Inghilterra e dal Tesoro, e ne facevano parte molti che avevano accumulato debiti a seguito del disastro di Dari\u00e9n.\nIn Scozia, James Douglas, II duca di Queensberry fu il principale responsabile dell'approvazione dell'unione da parte del Parlamento di Scozia; in Scozia egli ricevette molte critiche da parte dei residenti locali, ma in Inghilterra fu acclamato per la sua azione. Circa met\u00e0 dei fondi provenienti da Westminster furono trattenuti dal duca, che nell'aprile 1707 si spost\u00f2 a Londra per partecipare alle celebrazioni presso la corte reale, e fu salutato da gruppi di nobili e di borghesi lungo la strada. Da Barnet, la strada fu piena di gente festante, e al suo arrivo a Londra si era formata una grande folla. Il 17 aprile il duca fu ricevuto dalla regina a Kensington Palace.\nRetroscena.\nBench\u00e9 ci fossero stati tre tentativi nel 1606, 1667 e nel 1689 di unire i due paesi da atti del Parlamento, questo fu il primo Atto che ebbe l'appoggio di entrambe le parti politiche, sebbene per ragioni piuttosto diverse. Dal lato inglese, il fine fu di proseguire la linea protestante della successione regale nella stessa maniera decisa dall'inglese \"Act of Settlement\" del 1701, piuttosto che quello scozzese Atto di Sicurezza del 1704. Le due nazioni avevano condiviso un re per una gran parte del secolo precedente. Gli inglesi adesso erano preoccupati che una Scozia indipendente con un re diverso, nonostante fosse un protestante, potesse stringere alleanze contro l'Inghilterra.\nDal lato scozzese, l'unione permetteva alla Scozia di riprendersi dal disastro finanziario creato dallo Schema di Dari\u00e9n tramite l'aiuto inglese e di eliminare le misure poste in essere attraverso l'Atto degli Stranieri, dal Parlamento inglese, per forzare il Parlamento scozzese in conformit\u00e0 all\"'Act of Settlement\".\nIl trattato consisteva di 25 articoli, 15 dei quali erano di carattere economico. In Scozia, ogni articolo fu votato separatamente e diverse clausole negli articoli vennero delegate a sottocommissioni separate. L'articolo 1 del trattato era basato sul principio politico di una unione per incorporazione e fu passato da una maggioranza di 116 voti a 83 il 4 novembre 1706. Al fine di minimizzare l'opposizione della Chiesa di Scozia, fu approvato anche un atto per assicurare la struttura presbiteriana della Chiesa, dopo il quale la Chiesa mise fine ad ogni opposizione aperta, nonostante rimanesse un'ostilit\u00e0 ai livelli pi\u00f9 bassi del clero. Il trattato nel suo insieme venne infine ratificato il 16 gennaio 1707 da una maggioranza di 110 voti a 69.\nLa fondamentale stabilit\u00e0 del trattato nel Parlamento scozzese pu\u00f2 essere attribuita pi\u00f9 alla debolezza e alla mancanza di coesione tra i vari gruppi di opposizione nella Camera in confronto alla forza dei favorevoli all'incorporazione. I voti combinati del \"Court party\" con la maggioranza del \"Squadrone Volante\" furono sufficienti ad assicurare il passaggio finale del trattato alla Camera. Molti membri furono coinvolti pesantemente dallo Schema di Dari\u00e9n e credevano di ricevere una compensazione per le loro perdite; l'Articolo 14 garant\u00ec 398\u00a0085,10 sterline inglesi alla Scozia per assicurarsi la lealt\u00e0 verso il debito nazionale inglese. Essenzialmente, venne usato come mezzo di compensazione per gli investitori in Dari\u00e9n.\nLa persuasione finanziaria fu prevalente: 20\u00a0000 sterline inglesi (240\u00a0000 sterline scozzesi) furono inviate alla Scozia per essere distribuite dal conte di Glasgow. Il secondo duca di Queensberry, James Douglas, il commissario della Regina nel Parlamento, ricevette \u00a3 12\u00a0325, la maggioranza del fondo. Una parte di esso fu usato per ingaggiare spie, come Daniel Defoe; il suo primo rapporto fu una vivida descrizione di violente dimostrazioni contro l'Unione. \u00abUna marmaglia scozzese della peggior specie,\u00bb egli riport\u00f2, \u00abper ogni scozzese a favore erano in 99 contrari\u00bb. Anni dopo John Clerk di Penicuik, un capo degli Unionisti, scrisse nelle sue memorie che:\nDefoe ricord\u00f2 che fu ingaggiato da Robert Harley.\nL'Atto di Unione era lontano dall'essere universalmente popolare in Scozia, particolarmente tra la popolazione generale. Diverse petizioni furono inviate dal Parlamento scozzese dopo l'unione, e c'erano proteste massicce in Edimburgo e diverse altre citt\u00e0 scozzesi nel giorno in cui venne ratificato, e minacce di diffuse agitazioni civili portarono all'imposizione della legge marziale dal Parlamento. Sir George Lockhart di Carnwath, un giacobita e l'unico membro del gruppo di negoziazione scozzese che non era a favore dell'incorporazione, not\u00f2 che \u00abL'intera nazione sembra contro l'unione\u00bb. Sir John Clerk di Penicuik, un ardente unionista e negoziatore dell'unione, osserv\u00f2 che il trattato era \u00abcontrario alle inclinazioni di almeno tre quarti del Regno\u00bb."}
{"id": "729126", "revid": "1305772", "url": "https://it.wikipedia.org/wiki?curid=729126", "title": "Civitella Marittima", "text": "Civitella Marittima \u00e8 una frazione del comune sparso di Civitella Paganico, di cui costituisce il capoluogo comunale, nella provincia di Grosseto, in Toscana.\nGeografia fisica.\nIl borgo \u00e8 situato in cima ad un'altura che si affaccia sul paesaggio circostante, a nord di Paganico, ed \u00e8 raggiungibile dalla Strada statale 223 che collega Grosseto e Siena.\nStoria.\nLa localit\u00e0 era stata occupata gi\u00e0 da un insediamento etrusco, mentre l'attuale abitato nacque verso l'anno 1000. Fu in possesso della famiglia Ardengheschi, e fu il centro principale del territorio sotto il loro controllo. Pass\u00f2 quindi a Siena (met\u00e0 del XIV secolo) e con Siena, alla met\u00e0 del XVI secolo al Granducato di Toscana.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Civitella Marittima. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nCultura.\nEventi.\nNel periodo estivo vi si tiene la manifestazione \"Civitella in Musica\", appuntamento culturale, musicale e gastronomico, con particolare attenzione rivolta al rock progressivo, che ha visto fra i suoi ospiti artisti quali i Nomadi, Edoardo Bennato, Massimo Bubola, Gian Piero Alloisio, I Giganti, Shel Shapiro, Fish, gli Osanna, Le Orme, ma anche tanti giovani al loro esordio.\nInfrastrutture e trasporti.\nLa frazione di Civitella Marittima \u00e8 servita da uno svincolo sulla strada europea E78 Grosseto-Fano, nel tratto tra le citt\u00e0 di Grosseto e di Siena, costituito dalla strada statale 223 di Paganico."}
{"id": "729128", "revid": "158913", "url": "https://it.wikipedia.org/wiki?curid=729128", "title": "Casale di Pari", "text": "Casale di Pari (o Casal di Pari) \u00e8 una frazione del comune italiano di Civitella Paganico, nella provincia di Grosseto, in Toscana.\nGeografia fisica.\nIl paese si trova all'estremit\u00e0 settentrionale del territorio comunale, a nord-est di Civitella Marittima, su un colle a 481 m s.l.m.\nStoria.\nIl colle su cui sorge fu sede di un insediamento umano gi\u00e0 nel Paleolitico superiore e frequentato anche in epoca etrusca e romana. \nIl borgo attuale \u00e8 di origine medioevale, con impianto urbanistico caratterizzato da strette strade ad andamento circolare, che si adattano all'orografia del rilievo attraverso una serie di curve. Di fronte al borgo, si eleva una collina, il Poggio di Monteacuto, alla cui sommit\u00e0 sorgeva un altro borgo di origini medievali, del quale restano oramai soltanto alcune rovine che testimoniano la sua passata esistenza.\nLe origini di Casal di Pari risalgono quasi certamente all'XI-XII secolo, quando il centro si svilupp\u00f2 come piccolo insediamento rurale in possesso degli Ardengheschi, collegato alla pi\u00f9 importante e vicina localit\u00e0 di Pari.\nMonumenti e luoghi d'interesse.\nIl centro storico conserva l'originario impianto medievale privo di mura, con gran parte degli edifici che hanno subito modificazioni nel corso dei secoli successivi. Vi si trovano pure alcuni pregevoli monumenti.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Casale di Pari. Sono indicati gli abitanti dell'intera frazione e dove \u00e8 possibile \u00e8 messa tra parentesi la cifra riferita al solo capoluogo di frazione.\nDal 1991 sono contati da Istat solamente gli abitanti del centro abitato, non della frazione.\nCultura.\nIl 28 agosto 1917 nacque a Casale di Pari il fumettista e illustratore Aurelio Galleppini, noto anche con lo pseudonimo di \"Galep\" (1917-1994). Autore molto prolifico, \u00e8 rimasto noto soprattutto per il personaggio di Tex Willer, da lui creato graficamente e di cui \u00e8 stato per pi\u00f9 di quarant'anni uno dei principali disegnatori, nonch\u00e9 il copertinista ufficiale fino al 1994.\nEventi.\nTutti gli anni, dal 1975, viene organizzata dall'associazione pro loco Casale-Casenovole la sagra del Porcino, che offre specialit\u00e0 e prodotti locali, oltre che musica, mostre e attivit\u00e0 culturali di vario genere.\nInfrastrutture e trasporti.\nLa frazione di Casale di Pari \u00e8 servita da un proprio svincolo (\"Casal di Pari\") sulla strada europea E78 Grosseto-Fano, nel tratto tra le citt\u00e0 di Grosseto e di Siena, costituito dalla strada statale 223 di Paganico."}
{"id": "729132", "revid": "1522738", "url": "https://it.wikipedia.org/wiki?curid=729132", "title": "Jigme Khesar Namgyel Wangchuck", "text": "Biografia.\nInfanzia ed educazione.\nNato a Katmandu il 21 febbraio 1980, \u00e8 il figlio del IV Re Drago Jigme Singye Wangchuck e della regina \"Ashi\" Tshering Yangdon Wangchuck. Ha una sorella, \"Ashi\" Dechen Yangzom, e un fratello, \"Gyaltshab\" Jigme Dorji, oltre a quattro sorellastre e tre fratellastri.\nDopo aver completato gli studi alla Yangchenphug High School nel Bhutan, Khesar ha studiato alla Phillips Academy ad Andover, Massachusetts, per poi trasferirsi presso la Cushing Academy, dove ha completato gli studi superiori. Si \u00e8 iscritto al Wheaton College, sempre negli Stati Uniti d'America, prima di laurearsi in Relazioni internazionali al Magdalen College dell'Universit\u00e0 di Oxford.\nAscesa al trono.\nIl 9 dicembre 2006, dopo l'abdicazione del padre, \u00e8 stato nominato nuovo Re Drago del Bhutan. L'incoronazione ufficiale \u00e8 avvenuta il 6 novembre 2008 nel palazzo reale di Thimpu, Tashichoedzong.\nMatrimonio e discendenza.\nDurante l'apertura del parlamento, il 20 maggio 2011, il re ha annunciato il fidanzamento con la connazionale \"Ashi\" Jetsun Pema, nata a Thimphu il 4 giugno 1990. Il 13 ottobre 2011 si sono sposati; Jetsun Pema \u00e8 diventata cos\u00ec regina del Bhutan (Druk Gyaltsuen).\nIl 5 febbraio 2016 Jetsun Pema ha dato alla luce il loro primo figlio, Jigme Namgyel Wangchuck, principe ereditario.\nNel dicembre 2019, \u00e8 stato annunciato che la coppia regnante stava aspettando il secondo figlio entro la primavera del 2020. Il secondo figlio, il principe Jigme Ugyen Wangchuck, \u00e8 nato il 19 marzo 2020."}
{"id": "729134", "revid": "181699", "url": "https://it.wikipedia.org/wiki?curid=729134", "title": "Strada europea E85", "text": "La strada europea E85 \u00e8 una strada di classe A ed \u00e8 una dorsale che collega il Nord e il Sud del continente.\nIn particolare la E85 collega Klaip\u0117da, in Lituania, ad Alessandropoli, in Grecia, con un percorso lungo 2315 km, attraverso Bielorussia, Ucraina, Romania e Bulgaria.\nPercorso.\nDi seguito sono riportate le principali localit\u00e0 toccate dalla strada.\nLituania.\nLa strada segue fino a Vilnius la autostrada A1, quindi prosegue sulla strada A15 fino al confine di stato. Le principali localit\u00e0 toccate sono le seguenti:\nBielorussia.\nLa strada segue la M11 tra Lida e Slonim e la M1 da Slonim fino a Kobrin. Le tre localit\u00e0 costituiscono le principali toccate in territorio bielorusso.\nUcraina.\nLa strada non ha numerazione nazionale, ma conserva solo quella di E85. Le principali localit\u00e0 toccate sono le seguenti:\nRomania.\nLa strada segue la numerazione nazionale di strada 2 fino a Bucarest, diventando poi strada 5 fino al confine di stato. Le principali localit\u00e0 toccate sono le seguenti:\nBulgaria.\nFino ad Haskovo, la strada \u00e8 classificata con il numero 5. Da l\u00ec al confine di stato diventa strada 8. Le principali localit\u00e0 toccate sono le seguenti:\nGrecia.\nSul territorio greco, la strada presenta la numerazione nazionale di strada 51. Da Didimoticho la strada costeggia il confine con la Turchia. Le principali localit\u00e0 toccate sono le seguenti:"}
{"id": "729135", "revid": "729019", "url": "https://it.wikipedia.org/wiki?curid=729135", "title": "Strada europea E95", "text": "La strada europea E95 \u00e8 una strada di classe A e, come si evince dal numero, \u00e8 una dorsale Nord-Sud.\nIn particolare la E95 collega San Pietroburgo, in Russia, a Merzifon, in Turchia, con un percorso lungo 2527 km, attraverso Bielorussia e Ucraina.\nLungo l'itinerario \u00e8 prevista una parte, lunga 731\u00a0km, da effettuarsi in traghetto per l'attraversamento del Mar Nero tra Ucraina e la parte asiatica della Turchia dove la strada termina.\nPercorso.\nDa San Pietroburgo (dove ci sono intersezioni con la E105, la E20 e la E18) la strada prosegue verso sud in direzione Pskov e sconfina in Bielorussia poco oltre Nevel'. In Bielorussia tocca le citt\u00e0 di Vicebsk e di Homel' (intersezione con la E271), prima di raggiungere il confine ucraino. In Ucraina, la strada presenta anche la numerazione di M01 e, nei pressi di Kiev (intersezione con E40 ed E381), percorre alcuni km in condivisione con la E101. Con la numerazione di M05, la strada prosegue fino a raggiungere il porto di Odessa (intersezione con la E581). Da Odessa \u00e8 previsto il trasbordo verso la citt\u00e0 turca di Samsun, per quanto non sia chiara la presenza effettiva di compagnie che servano la tratta. Da Samsun (intersezione con la E70), il tracciato prosegue per circa 100\u00a0km verso l'interno della Turchia, per concludersi presso Merzifon."}
{"id": "729136", "revid": "729019", "url": "https://it.wikipedia.org/wiki?curid=729136", "title": "Strada europea E65", "text": "La strada europea E65 \u00e8 una strada di classe A e, come si evince dal numero, \u00e8 una dorsale Nord-Sud. Collega Malm\u00f6, in Svezia, a La Canea, in Grecia, con un percorso lungo 4400 km, attraverso Polonia, Repubblica Ceca, Slovacchia, Ungheria, Croazia, Bosnia, Montenegro, Kosovo e Macedonia del Nord. Il tratto di strada sulla costa orientale del Mar Adriatico passante in Croazia, Bosnia e Montenegro viene chiamato \"Jadranska Magistrala\", Strada Maestra Adriatica. Nel tragitto sono compresi due tratti a mezzo traghetto il primo tra Svezia e Polonia e il secondo tra la Grecia continentale e l'isola di Creta dove l'itinerario ha termine."}
