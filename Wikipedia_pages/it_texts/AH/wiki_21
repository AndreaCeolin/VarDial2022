{"id": "676695", "revid": "804", "url": "https://it.wikipedia.org/wiki?curid=676695", "title": "Dipartimento marittimo", "text": "Un dipartimento marittimo \u00e8 una delle zone in cui vengono suddivise le coste delle nazioni marittime, per facilitarne la sorveglianza e la difesa e fa parte della organizzazione periferica della Marina Militare. Queste zone si chiamano dipartimenti o circoscrizioni militari marittime e prendono il nome dalla piazza militare marittima pi\u00f9 importante compresa nella zona, e nella quale risiede il comandante in capo del dipartimento. Da esso dipendono i Comandi delle basi navali comprese nella zona. Egli ha diretta giurisdizione sulla Piazza marittima sulla quale risiede, occupandosi della organizzazione militare, dei servizi e delle comunicazioni, dei servizi semaforici, in armonia con le direttive che gli vengono impartite dall'Ufficio del capo di stato maggiore. Il Comando del dipartimento ha sotto i suoi ordini anche un certo numero di navi che servono esclusivamente per i servizi dipartimentali.\nStoria.\nNella marina sarda, dopo il 1815, il Governo provvide alla creazione di tre Compartimenti militari marittimi (chiamati in seguito dipartimenti) fissandone le sedi a Genova, Villafranca, Cagliari. Il conte Camillo Benso di Cavour riordinando la Marina quando fu ministro stabili la divisione del litorale marittimo in tre Dipartimenti: Meridionale, Settentrionale e dell'Adriatico. Il viceammiraglio Ferdinando Pucci fu il primo comandante generale del Dipartimento marittimo Settentrionale, a Genova. Il 17 novembre 1860 il Principe Eugenio di Savoia Carignano divise il litorale dello Stato in tre dipartimenti: Settentrionale (Genova), in attesa del trasferimento alla Spezia, Meridionale (Napoli) e dell'Adriatico (Ancona).\nFu nel 1863 che, modificate le istituzioni dipartimentali, vi fu un cambiamento e i Dipartimenti furono distinti con un numero progressivo.\nQuesta ripartizione rimane immutata fino al 1893.\nNel 1889 i Comandi di difesa, istituiti nel 1887 nelle piazzeforti de La Maddalena e di Taranto, assunsero il titolo di Comandi locali marittimi con un contrammiraglio incaricato della direzione di tutti i servizi della Regia Marina esistenti nei due porti. Nel 1893 questi due comandi presero il nome di Comandi militari marittimi e divennero autonomi.\nNel 1911 il Comando militare marittimo di Taranto divenne Dipartimento e nel 1913 i Dipartimenti che fino ad allora erano stati denominati per numero, furono indicati con il nome della citt\u00e0: Spezia \u2013 Napoli \u2013 Taranto \u2013 Venezia, oltre La Maddalena e Brindisi, istituiti nel 1915, che ebbero giurisdizione territoriale a s\u00e9, a similitudine dei comandi di difesa di Gaeta e di Messina, aventi anch'essi una determinata giurisdizione territoriale propria.\nDopo la Grande Guerra venne abolito quello di Venezia e venne istituito a Pola un comando di Dipartimento. Si giunse cos\u00ec alla circoscrizione militare marittima, stabilita con decreto del maggio 1921 e mantenuta in vita fino a tutto il 1922, quando intervenne una radicale trasformazione della Regia Marina e ne deriv\u00f2 di conseguenza una diversa circoscrizione militare marittima, con alti Comandi e giurisdizione costiera e dipendenza di Comandi militari marittimi, nonch\u00e9 la dipendenza dei Comandi di Marina:\nAll'entrata in guerra dell'Italia nel secondo conflitto mondiale le Circoscrizioni erano le seguenti:\nIl 29 giugno 1940, intuita l'importanza del teatro bellico, il Comando militare marittimo in Sicilia, di stanza a Messina, che dipendeva ancora da MARIDIPART Napoli e comprendeva i Comandi Settori Militari Marittimi di Augusta e di Trapani, ed i Comandi Marina di Catania, Palermo, Porto Empedocle e Pantelleria, venne elevato a Comando autonomo.\nNel dopoguerra il comando marittimo della Maddalena divenne Comando militare marittimo autonomo della Sardegna con sede a Cagliari.\nOrdinamento dal secondo dopoguerra al 1999.\nL'ordinamento territoriale della Marina Militare dal secondo dopoguerra al 1999, anno in cui \u00e8 entrato in vigore il nuovo modello di difesa, era articolato in Comandi in capo e Comandi militari marittimi autonomi. I Comandi in capo e i Comandi militari marittimi autonomi avevano alle loro dipendenze i Comandi di Marina che avevano il compito di predisporre la difesa del litorale.\nL'organizzazione era la seguente:\nComando in capo del Dipartimento marittimo \"Alto Tirreno\" \u2013 MARIDIPART La Spezia.\nIl Comando in capo del Dipartimento militare marittimo \"Alto Tirreno\" aveva sede a La Spezia. Il comandante era un ammiraglio di squadra. Al comando faceva capo il Comando Marina di Livorno e un Gruppo navi ausiliarie dipartimentali.\nComando Marina di Livorno.\nCOMAR Livorno svolgeva attivit\u00e0 di supporto alle unit\u00e0 impiegate in attivit\u00e0 addestrative a favore degli allievi e degli ufficiali che frequentavano l'Accademia navale di Livorno e per compiti di pattugliamento di varia natura nelle acque prospicienti il golfo della Spezia.\nComando in capo del Dipartimento marittimo \"Basso Tirreno\" \u2013 MARIDIPART Napoli.\nIl Comando in capo del Dipartimento militare marittimo \"Basso Tirreno\" aveva sede a Napoli. Il comandante era un ammiraglio di squadra. Al comando faceva capo il Comando Marina di Roma e un Gruppo navi ausiliarie dipartimentali.\nDal 1971 al 1999, l'ammiraglio posto al comando del Dipartimento militare marittimo del \"Basso Tirreno\" \u00e8 stato anche comandante delle Forze Navale Alleate del Sud Europa, in quanto il Comando Forze navali alleate del Sud Europa in seguito all'indipendenza di Malta e l'arrivo al governo, nel 1971, dei socialisti guidati da Dom Mintoff, che giunto al governo adott\u00f2 una politica di non allineamento e di avvicinamento al blocco comunista, si ebbe la necessit\u00e0 di lasciare l'isola maltese e trasferire la sede di COMNAVSOUTH a Napoli nella localit\u00e0 di Nisida e di COMMEDCENT a Roma, con il Comandante in capo della Squadra navale che assunse anche quello di Comandante delle Forze navali alleate del Mediterraneo centrale.\nComando in capo del Dipartimento marittimo \"Ionio e Canale d'Otranto\" \u2013 MARIDIPART Taranto.\nIl Comando in capo del Dipartimento marittimo \"Ionio e Canale d'Otranto\" aveva sede a Taranto. Il comando era retto da un ammiraglio di squadra. Al comando faceva capo il Comando Marina di Brindisi.\nComando Marina di Brindisi.\nCOMAR Brindisi svolgeva attivit\u00e0 di supporto alle unit\u00e0 ormeggiate nel porto di Brindisi.\nComando in capo del Dipartimento marittimo \"Adriatico\" \u2013 MARIDIPART Ancona.\nIl Comando in capo del Dipartimento marittimo \"Adriatico\" aveva sede ad Ancona. Il comandante era un ammiraglio di squadra, poi negli ultimi anni un ammiraglio di divisione. In origine la sua giurisdizione si estendeva da Trieste a Vieste, poi negli ultimi decenni fu limitata a Termoli. Fino al 1866 la sede era localizzata ad Ancona, poi trasferita a Venezia fino al 1957 quando \u00e8 tornata ad Ancona. Quando la sede era a Venezia, ad Ancona c'era un Comando Marina (COMAR Ancona) soggetto a Venezia; viceversa, con la sede ad Ancona, era Venezia ad essere sede di un Comando Marina (COMAR Venezia) che faceva capo ad Ancona.\nComando militare marittimo autonomo \"Sardegna\" \u2013 MARISARDEGNA.\nIl Comando militare marittimo autonomo della Sardegna venne costituito presso la base di La Maddalena durante la seconda guerra mondiale nel maggio 1943, quando venne dichiarato autonomo, cessando di dipendere organicamente dal Comando in capo del dipartimento di Napoli ma gi\u00e0 dal mese di marzo era stato posto operativamente alle dipendenze del nuovo Comando Forze Armate della Sardegna, comando interforze, a guida del Regio Esercito, costituito per far fronte alla temuta invasione dell\u2019isola da parte degli Alleati.\nAl termine del conflitto in ottemperanza alle clausole previste dal trattato di pace, veniva smilitarizzata la Base di La Maddalena e nell\u2019ottobre 1948 il Comando Militare Marittimo Autonomo in Sardegna (MARISARDEGNA) trasferiva la sua sede a Cagliari. Nel 1949 con l\u2019adesione dell\u2019Italia alla NATO caddero alcuni dei pesanti vincoli imposti dal trattato di pace e nello stesso anno venne trasferita a La Maddalena la Scuola CEMM di Venezia per l\u2019istruzione dei futuri sottufficiali.\nNel 1978 il comando torn\u00f2 a ristabilirsi nella sede originaria di La Maddalena per ritornare nuovamente a Cagliari nel 2002. MARISARDEGNA era retto da un ammiraglio di divisione e al comando faceva capo il Comando Marina La Maddalena. comando e a cui faceva capo il Comando Marina La Maddalena.\nComando militare marittimo autonomo \"Sicilia\" \u2013 MARISICILIA.\nIl Comando militare marittimo autonomo della Sicilia aveva la sua sede a Messina. Il comando era retto da un ammiraglio di divisione. Al comando facevano capo il Comando Marina di Augusta e un Gruppo navi ausiliarie dipartimentali al cui comando c'era un contrammiraglio.\nComando Marina Augusta.\nCOMAR Augusta svolgeva attivit\u00e0 di supporto alle unit\u00e0 ormeggiate nella base di Augusta.\nOrdinamento 1999-2013.\nL'ordinamento dal 1999, anno in cui \u00e8 entrato in vigore il nuovo modello di difesa, fino all'ultima riorganizzazione del 2013 \u00e8 stato cos\u00ec articolato:\nDipartimento militare marittimo \"Alto Tirreno\" \u2013 MARIDIPART La Spezia.\nIl Dipartimento militare marittimo \"Alto Tirreno\" aveva sede a La Spezia. Il comandante era un ammiraglio di squadra. Al comando faceva capo il Comando Marina di Napoli e un Gruppo navi ausiliarie dipartimentali.\nAl Comando militare marittimo \"Alto Tirreno\" facevano capo:\nComando Marina (Napoli).\nGruppo navi ausiliarie dipartimentali\nIl Comando Marina di Napoli \u00e8 stato costituito successivamente al Decreto Legislativo n. 464 del 28 novembre 1997, che comportava alcuni tagli all'organizzazione territoriale e logistica delle Forze Armate, tra cui lo scioglimento del Comando in capo del Dipartimento marittimo del \"Basso Tirreno\", soppresso nel 1999, le cui competenze sono state ripartite tra i dipartimenti militari marittimi di Taranto e La Spezia ed il comando militare marittimo autonomo della Sicilia.\nIl Comando Marina di Napoli era retto da un contrammiraglio, mentre in precedenza il Dipartimento militare marittimo del \"Basso Tirreno\" era retto da un ammiraglio di squadra.\nDipartimento militare marittimo \"Ionio e Canale d'Otranto\" \u2013 MARIDIPART Taranto.\nIl Dipartimento militare marittimo \"Ionio e Canale d'Otranto\" aveva sede a Taranto. Il comando era retto da un ammiraglio di squadra. Il dipartimento aveva alle dipendenze il Comando Marina di Brindisi\nAl Comando militare marittimo \"Ionio e Canale d'Otranto\" facevano capo:\nDipartimento militare marittimo \"Adriatico\" \u2013 MARIDIPART Ancona.\nIl Dipartimento militare marittimo \"Adriatico\" aveva sede ad Ancona. Il comandante era un ammiraglio di squadra.\nAl comando facevano capo:\nComando militare marittimo autonomo \"Sardegna\" \u2013 MARISARDEGNA.\nIl Comando militare marittimo autonomo della Sardegna aveva la sua sede a Cagliari. Il comando era retto da un ammiraglio di divisione.\nAl comando facevano capo:\nComando militare marittimo autonomo \"Sicilia\" \u2013 MARISICILIA.\nIl Comando militare marittimo autonomo della Sicilia aveva la sua sede a Messina per essere poi trasferito a partire dal 1\u00ba novembre 2002 ad Augusta in Provincia di Siracusa. Il comandante era un ammiraglio di divisione. Al comando facevano capo un Gruppo navi ausiliarie dipartimentali al cui comando c'era un contrammiraglio.\nAl Comando militare marittimo autonomo della Sicilia facevano capo:\nGruppo navi ausiliarie dipartimentali di MARISICILIA.\nI rimorchiatori portuali e i rimorchiatori di altura in precedenza unit\u00e0 dipartimentali sono ora state assegnati a MARISTANAV Augusta\nLe seguenti unit\u00e0 in precedenza facenti capo al Gruppo navi ausiliarie dipartimentali di MARISICILIA sono ora inquadrate nel COMGRUPAUS2 del COMFORAUS\nComando Marittimo Centro e Capitale (C.M.C.C.).\nIl Comando militare marittimo autonomo della capitale, che in precedenza dipendeva dal Dipartimento marittimo di Napoli retto da un contrammiraglio ha sede a Roma.\nAl Comando militare marittimo autonomo della capitale riconfigurato in Comando logistico della Marina Militare Area Capitale facevano capo la Direzione di commissariato Marina Militare e la banda della Marina Militare, composta da 102 elementi.\nRiorganizzazione.\nIn seguito al riordino dello strumento militare a partire dal 31 dicembre 2013 i dipartimenti marittimi sono stati riconfigurati in quattro Comandi Logistici d'area con sede a Roma e presso le tre principali basi della Marina Militare: La Spezia, Taranto e Augusta, alle dipendenze del Comando logistico della Marina Militare. In seguito alla riorganizzazione della Marina Militare le principali unit\u00e0 navali dipartimentali sono state inquadrate nel COMFORAUS.\nComando logistico della Marina Militare Area nord.\nIl Dipartimento militare marittimo dell'Alto Tirreno \u00e8 stato riconfigurato in Comando logistico della Marina militare Area nord, assorbendo le funzioni del Comando militare marittimo autonomo della Sardegna. Il comando \u00e8 retto da un ammiraglio di divisione o da un ammiraglio di squadra\nBanda di Presidio del Comando Marittimo Nord.\nAlle sue dipendenze vi \u00e8 la Banda di Presidio, con un organico costituito da personale in servizio permanente effettivo dei ruoli marescialli, sergenti e graduati, diplomati nei vari conservatori d'Italia.\nTraendo le sue origini dai diversi complessi strumentali della Forza Armata che si sono succeduti nella citt\u00e0 della Spezia dagli anni successivi all\u2019unificazione d\u2019Italia fino all\u2019immediato dopo guerra, essa si esibisce con compiti di rappresentanza e per dare lustro alle cerimonie militari .Nel corso del tempo \u00e8 cresciuta a livello professionale e artistico, giungendo a presentarsi in veste di piccola banda da concerto con un repertorio che spazia da quello celebrativo (marce ed inni) a quello lirico sinfonico con predilezione per la musica originale per banda, fino ad arrivare alla musica leggera e al jazz.\nDal 31 luglio 2015 il complesso strumentale e\u2019diretto dal Maestro 1\u00ba Luogotenente Vito Ventre\nMARISUPLOG.\nMARISUPLOG, il Comando supporto logistico di Cagliari, svolge per la Regione Sardegna le funzioni dipartimentali del Comando Marittimo Nord di cui \u00e8 alle dipendenze. Le funzioni di supporto logistico della base di Cagliari venivano svolte in precedenza dal soppresso Comando militare marittimo autonomo della Sardegna.\nComando logistico della Marina Militare Area Sud.\nIl Comando in capo del Dipartimento militare marittimo dello Ionio e del Canale d'Otranto \u00e8 stato riconfigurato a partire dal 31 dicembre 2013 in Comando logistico della Marina militare Area sud. Il Comando marittimo di Brindisi che dal 1\u00ba gennaio 2013 \u00e8 transitato alle dipendenze del Comando forza da sbarco, per essere poi soppresso a partire dal 31 dicembre 2013 e le relative funzioni attribuite in un primo momento alla Brigata marina \"San Marco\" costituita il 1\u00ba marzo 2013 dalla riconfigurazione del Comando forza da sbarco e poi a MARISTANAV Brindisi alle dipendenze del COMGRUPNAV TRE in cui sono inquadrate le navi da sbarco della Brigata marina \"San Marco\" e l'incrociatore portaeromobili \"Garibaldi\".\nIl comando militare sud \u00e8 retto da un ammiraglio di divisione o da un ammiraglio di squadra e ha sede a Taranto.\nComando logistico della Marina Militare Area Sicilia.\nIl Comando militare marittimo autonomo della Sicilia \u00e8 stato riconfigurato il 31 dicembre 2013 in Comando logistico della Marina militare Area Sicilia mentre sono cessate, a partire dal 31 dicembre 2013, le funzioni del Distaccamento della Marina Militare di Messina.\nMARISICILIA \u00e8 retto da un contrammiraglio o da un ammiraglio di divisione.\nComando logistico della Marina Militare Area Capitale.\nIl Comando militare marittimo autonomo della Capitale \u00e8 stato riconfigurato in Comando logistico della Marina militare Area Capitale.\nMARICAPITALE \u00e8 retto da un contrammiraglio\nDipartimenti soppressi.\nIl Comando in capo del dipartimento militare marittimo dell'Adriatico \u00e8 stato soppresso il 30 giugno 2013 e le relative funzioni ripartite tra il Comando in capo del Dipartimento militare marittimo dell'Alto Tirreno e il Comando in capo dei Dipartimento militare marittimo dello Ionio e del Canale d'Otranto. Il comando logistico \u00e8 passato sotto La Spezia, mentre il litorale dall'Abruzzo fino alla Puglia \u00e8 passato sotto la giurisdizione del Comando di Taranto. Ad Ancona sede del dipartimento militare marittimo dell'Adriatico \u00e8 rimasto il Comando scuole della Marina Militare.\nIl Comando militare marittimo autonomo della Sardegna \u00e8 stato soppresso il 31 dicembre 2013 e le relative funzioni svolte dal Comando supporto logistico di Cagliari che ha assunto anche i compiti della Sezione di commissariato Marina Militare di Cagliari."}
{"id": "676696", "revid": "599013", "url": "https://it.wikipedia.org/wiki?curid=676696", "title": "Bureau international des Expositions", "text": "Il Bureau International des Expositions (abbreviato in BIE) \u00e8 l'organizzazione intergovernativa che gestisce le Esposizioni Universali e Internazionali (contrazione in \"Expo\").\nIl logo ufficiale del BIE \u00e8 stato creato dallo studente giapponese Masanori Matushima e consiste in un cerchio, che simboleggia l'amicizia, all'interno del quale ci sono delle onde blu che si spostano verso l'orizzonte, simboleggiando il movimento dell'umanit\u00e0 verso il futuro. Il progetto \u00e8 stato scelto dagli stati membri nel 1969 ed usato per la prima volta durante la Expo 1970 a Osaka.\nStoria.\nIl Bureau International des Expositions venne creato tramite la \"Convenzione di Parigi\", firmata il 22 novembre 1928, che divenne effettiva a partire dal 17 gennaio 1931. L'istituzione ufficiale \u00e8 avvenuta in occasione di una riunione convocata dal governo francese che si \u00e8 tenuta tra il 17 e il 19 gennaio 1931.\nInizialmente il BIE aveva solo compiti amministrativi legati all'organizzazione delle esposizioni internazionali. Col tempo per\u00f2 il suo ruolo \u00e8 evoluto in quello di ente s\u00ec a supporto amministrativo, ma anche che mette professionalit\u00e0 e competenze di esperti a disposizione degli Stati membri e organizzatori delle Expo e che partecipa attivamente alla promozione delle stesse. Inoltre \u00e8 importante il suo ruolo come organizzazione propositrice di dialogo e cooperazione internazionale. Regola quindi la frequenza delle Esposizioni, la loro regolamentazione con rispetto delle leggi internazionali e ne garantisce la qualit\u00e0.\nAl momento i membri del BIE sono 170 Stati, ognuno rappresentato da uno o pi\u00f9 delegati (al massimo tre). Qualsiasi Paese pu\u00f2 diventare membro dell'organizzazione a patto di sottoscrivere la Convenzione del 1928 e i successivi protocolli e di essere membro di alcune organizzazioni internazionali, come specificato nella Convenzione stessa.\nOrganizzazione.\nIl Bureau International des Expositions opera attraverso le seguenti strutture:\nL'assemblea generale a cui partecipano i delegati degli Stati membri e altri osservatori, si raduna due volte all'anno. Il dibattito \u00e8 moderato dal presidente del BIE e consiste nell'esaminazione di proposte per nuovi progetti e dei report presentati dalle commissioni.\nCaratteristiche.\nGli obiettivi che il BIE vuole raggiungere attraverso le esposizioni, come dichiarato dallo stesso ufficio sono:\nOvviamente un'Expo pu\u00f2 raggiungere l'obiettivo del rafforzamento delle relazioni internazionali purch\u00e9 numerosi Paesi vi partecipino. Essi sono invitati ad illustrare il tema generale dell'esibizione nei loro padiglioni e ognuno nella propria maniera, rappresentando il proprio Paese. Le Expo sono dunque un modo per esprimere e pubblicizzare la propria cultura e un veicolo di scambio culturale. Inoltre accettare regole comuni, contribuire allo sviluppo del tema, effettuare proposte e aprire un dialogo con quelle altrui, diventa un esempio di democrazia che funziona e che si pu\u00f2 catalogare come \"democrazia globale\". Ancora, le Expo sono un luogo di incontro eccezionale fra i cittadini del Paese organizzatore e quelli di tutto il resto del mondo, in un ambiente particolarmente adatto per lo scambio e l'incontro delle esperienze, competenze e conoscenze di ognuno. Le Esposizioni sono inoltre un momento unico per sperimentare il \"multilateralismo\", che risulta essere l'unico modo di incoraggiare le nazioni alla pace e alla cooperazione.\nPossono partecipare alle esposizioni organizzate dal BIE anche i Paesi non membri, mentre dei padiglioni appositi sono previsti per le aziende private interessate ad esporre. Sono inoltre invitate a partecipare alle Expo numerose associazioni internazionali. Ad esempio sono state spesso presenti l'Unione europea, le Nazioni Unite e la Croce Rossa Internazionale.\nClassificazione delle Expo.\nL'ultimo protocollo riguardante la classificazione delle Expo \u00e8 stato firmato nel 1988; entrato in vigore a partire dal 1996 prevede la seguente classificazione:\nIn generale valgono anche le seguenti regole:\nIl BIE pu\u00f2 inoltre garantire il riconoscimento a:\nLa candidatura.\nIl governo di uno stato che vuole organizzare un'Esposizione Universale (ufficialmente International Registered Exhibition) deve informare il BIE e rispettare alcuni criteri (che variano nella durata se si tratta di una Esposizione Specializzata, conosciuta anche come International Recognised Exhibition).\nDeve sussistere un intervallo di tempo di almeno quindici anni tra la data della chiusura dell'ultima Expo organizzata dal Paese richiedente, e la data di apertura dell'Expo per cui si fa richiesta. La richiesta presso il BIE deve presentare il tema dell'Esposizione, le date proposte e la durata. Il Bureau International des Expositions informa tutti i governi dei suoi stati membri della pervenuta richiesta; entro sei mesi da questa data tali governi sono liberi di presentare una candidatura alternativa (le Esposizioni Orticole e la Triennale di Milano non sono incluse in queste regole). La richiesta di candidatura deve essere presentata nelle seguenti tempistiche:\nAlla fine dei sei mesi il BIE si riserva il diritto di effettuare visite di controllo alle citt\u00e0 candidate per valutare alcune caratteristiche delle proposte quali:\nAttraverso i report di queste visite l'Assemblea Generale avr\u00e0 elementi per poter votare, segretamente, la candidata ritenuta pi\u00f9 idonea, che diverr\u00e0 la citt\u00e0 organizzatrice dell'Expo.\nIn Africa e in America Latina non si sono ancora mai tenute Expo (ad eccezione dell'Expo 1949 tenutasi a Port au Prince nel 1949). Le ultime candidature provenienti da uno di questi due continenti sono state quella di Tangeri () per l'Expo 2012, poi assegnata a Yeosu (), e quella di Buenos Aires (), che \u00e8 stata nominata organizzatrice dell'Esposizione Specializzata Expo 2023.\nEsposizioni Orticole.\nOltre alle citate tipologie di esposizione, il BIE riconosce anche le Esposizioni Orticole raccomandate dall'Associazione internazionale dei produttori orticoli (AIPH), quali le Floriade olandesi o le Esposizioni internazionali di giardinaggio (\"Internationale Gartenbauausstellung\" - IGA) tedesche.\nDopo l'approvazione da parte dell'AIPH e a seguito della richiesta di riconoscimento da parte del governo intenzionato ad ospitare la manifestazione, l'Assemblea Generale del BIE approva il regolamento dell'Esposizione Orticola internazionale, sempre che non sia in contraddizione con le convenzioni del Bureau. Un'Esposizione Orticola riconosciuta dal BIE deve:\nTriennale di Milano.\nAnche la Triennale di Milano, che riguarda le arti decorative, \u00e8 stata una manifestazione ufficialmente riconosciuta dal BIE; rappresenta un'eccezione in quanto manifestazione costantemente ospitata dalla stessa citt\u00e0.\nLe edizioni riconosciute dal BIE sono quelle che ebbero luogo nei seguenti anni: 1933, 1936, 1940, 1947, 1951, 1954, 1957, 1960, 1964, 1968, 1988, 1992 e 1996. Dopo vent'anni \u00e8 stata organizzata una nuova edizione della Triennale nel 2016, dal 2 aprile al 12 settembre; il tema \u00e8 stato \"Ventunesimo secolo, design dopo design\" (\"21st century, design after design\") e ha presentato i nuovi trend del design e come essi si interconnettono con l'evoluzione del mondo. Nel 2019, dal 1\u00ba marzo al 1\u00ba settembre, \u00e8 stata organizzata la XXII edizione della Triennale, ancora una volta riconosciuta dal BIE, il cui titolo \u00e8 stato \"Broken Nature: Design Takes on Human Survival\", legato al rapporto uomo-natura, da ricostruire quanto prima.\nStati membri.\nQualsiasi stato pu\u00f2 diventare membro del BIE aderendo alla Convenzione del 1928 e a tutti i protocolli ed emendamenti successivi. Il processo di adesione \u00e8 indicato espressamente nel testo (art. 35) e in particolare ricordiamo che:\nEssere membro del BIE comporta una serie di vantaggi quali il poter prendere parte alle discussioni relative all'organizzazione di un'Esposizione e dare il proprio parere in merito. Gli stati membri partecipano dal principio alle discussioni con gli organizzatori delle Expo e godono del privilegio di essere ascoltati in ci\u00f2 che riguarda l'organizzazione degli eventi a cui intendono partecipare.\nL'organizzazione conta attualmente 170 Paesi di tutti i continenti. Di seguito viene riportato l'elenco dei Paesi membri del BIE:"}
{"id": "676699", "revid": "110157", "url": "https://it.wikipedia.org/wiki?curid=676699", "title": "Contea di Cape May", "text": "La contea di Cape May, in inglese Cape May County, \u00e8 una contea del New Jersey meridionale negli Stati Uniti.\nGeografia fisica.\nLa contea \u00e8 costituita in buona parte da una penisola che si protende a sud dividendo la baia di Delaware dall'Oceano Atlantico. La \"penisola di Cape May\" raggiunge la latitudine pi\u00f9 meridionale dello Stato del New Jersey.\nConfina a nord con la contea di Atlantic, ad est ed a sud si affaccia sull'Oceano Atlantico, a ovest si affaccia sulla baia di Delaware ed a nord-ovest confina con la contea di Cumberland.\nIl territorio \u00e8 pianeggiante e nei punti pi\u00f9 alti non supera i 20 metri di altitudine. Il confine settentrionale \u00e8 segnato dal fiume Tuckahoe che sfocia nella \"Great Bay\" con un lungo estuario.\nLa costa atlantica \u00e8 caratterizzata da una lunga serie di isole costiere che costeggiano la costa fino a \"Cape May\", il punto pi\u00f9 meridionale del New Jersey. Sull'isola pi\u00f9 settentrionale \u00e8 posta la citt\u00e0 balneare di Ocean City."}
{"id": "676704", "revid": "125676721", "url": "https://it.wikipedia.org/wiki?curid=676704", "title": "Classe Virginia (sottomarino)", "text": "La classe Virginia \u00e8 l'ultima evoluzione tecnologica americana nel campo dei sottomarini nucleari \"hunter-killer\". \u00c8 nata per essere il successore della classe Los Angeles; quest'ultima ha avuto notevoli miglioramenti dalla nascita dello USS \"Seawolf\" (SSN-21), dell'omonima classe. Ovvero sono stati creati molti altri sottomarini denominati classe Los Angeles migliorata (Los Angeles Improved class, 688I), ma che comunque non erano all'avanguardia quanto a silenziosit\u00e0, robustezza e velocit\u00e0.\nL'ultimo nato della classe Seawolf, lo USS \"Jimmy Carter\" (SSN-23) \u00e8 il sottomarino pi\u00f9 all'avanguardia dell'intera US Navy, ma i costi di progettazione e sviluppo sono stati elevatissimi (circa 800 milioni di dollari). Proprio a causa di ci\u00f2 il governo degli Stati Uniti ha deciso di progettare una classe di SSN che sia una via di mezzo fra la classe Los Angeles e la classe Seawolf e sulla base di questo principio \u00e8 nata la classe Virginia. \nLunghi 115 m e larghi 10.5 m, sono dotati di timoni di profondit\u00e0 a dritta e sinistra dello scafo, e non sulla torretta, e sono dotati di propulsore pump-jet come la classe \"Seawolf\", ma \u00e8 leggermente pi\u00f9 lento, data la minore idrodinamicit\u00e0.\nCollegamenti esterni.\nRepubblica.it"}
{"id": "676710", "revid": "324090", "url": "https://it.wikipedia.org/wiki?curid=676710", "title": "Premio Sakharov per la libert\u00e0 di pensiero", "text": "Il premio Sakharov per la libert\u00e0 di pensiero \u00e8 un riconoscimento dedicato allo scienziato e dissidente sovietico Andrej Dmitrievi\u010d Sacharov, istituito dal Parlamento europeo nel 1988 allo scopo di premiare personalit\u00e0 od organizzazioni che abbiano dedicato la loro vita alla difesa dei diritti umani e delle libert\u00e0 individuali.\nViene consegnato ogni anno in una data prossima al 10 dicembre, in ricordo del giorno della firma della dichiarazione universale dei diritti umani."}
{"id": "676717", "revid": "73843", "url": "https://it.wikipedia.org/wiki?curid=676717", "title": "Premio Sakharov", "text": ""}
{"id": "676727", "revid": "729019", "url": "https://it.wikipedia.org/wiki?curid=676727", "title": "Brigata Ebraica", "text": "La Brigata ebraica (\"Jewish Infantry Brigade Group\" in inglese), definita \"Chativah Yehudith Lochemeth\" (Forza di combattimento ebraica) dai suoi membri fu un corpo militare dell'esercito britannico durante la seconda guerra mondiale. Si \u00e8 formato nel settembre 1944 ed \u00e8 stato reclutato tra ebrei Yishuv dalla Palestina mandataria e comandato da ufficiali anglo-ebrei. Serv\u00ec nelle ultime fasi della campagna d'Italia e fu sciolto nel 1946.\nDopo la guerra, alcuni membri della Brigata hanno aiutato i superstiti dell'Olocausto a compiere l'Aliyah clandestina (o Aliyah Bet), sfidando le restrizioni britanniche.\nContesto storico.\nRapporti anglo-sionisti.\nDopo la prima guerra mondiale, gli imperi britannico e francese sostituirono l'impero ottomano come le principali potenze del Medio Oriente. Questo cambiamento ha avvicinato l'obiettivo del movimento sionista di creare uno stato ebraico. La Dichiarazione Balfour del 1917 indicava che il governo britannico sosteneva la creazione di una patria ebraica in Palestina in linea di principio, segnando il primo sostegno ufficiale agli obiettivi sionisti. Ha portato a un aumento dell'emigrazione ebraica nel 1918-1921, nel corso del Terzo Aliyah. La Societ\u00e0 delle Nazioni ha incorporato la Dichiarazione nel Mandato britannico per la Palestina nel 1922. L'immigrazione ebraica continu\u00f2 negli anni '20 e '30 e la popolazione ebraica si espanse di oltre 400.000 abitanti prima dell'inizio della seconda guerra mondiale.\nNel 1939, tuttavia, il governo britannico di Neville Chamberlain sembr\u00f2 respingere la Dichiarazione Balfour nel Libro bianco del 1939, abbandonando l'idea di stabilire un dominio ebraico. Quando il Regno Unito dichiar\u00f2 guerra alla Germania nazista nel settembre del 1939, David Ben-Gurion, il capo dell'Agenzia ebraica, dichiar\u00f2: \nOrigini della brigata ebraica.\nChaim Weizmann, presidente dell'Organizzazione sionista mondiale, offr\u00ec al governo britannico la piena collaborazione della comunit\u00e0 ebraica in Palestina mandataria. Weizmann cerc\u00f2 di stabilire una formazione di combattenti ebraicamente identificabile all'interno dell'esercito britannico. La sua richiesta di una formazione separata fu respinta, ma gli inglesi autorizzarono l'arruolamento di volontari del mandato britannico di Palestina nel Corpo di servizio dell'esercito reale e nel Corpo dei pionieri, a condizione che fosse accettato un numero uguale di ebrei e arabi. L'agenzia ebraica perlustr\u00f2 prontamente gli uffici locali dello scambio di lavoro per reclutare un numero sufficiente di disoccupati arabi come volontari in modo che corrispondessero al numero di volontari ebrei, e altri furono reclutati dagli strati inferiori della popolazione araba che offrivano doni in denaro per arruolarsi. La qualit\u00e0 delle reclute era, non sorprendentemente, incredibilmente bassa, con un tasso di diserzione molto elevato, in particolare tra i componenti arabi, tanto che alla fine la maggior parte delle unit\u00e0 fin\u00ec formata in gran parte da ebrei. I volontari si formarono in un'unit\u00e0 di mulattieri e in una societ\u00e0 operativa portuale e nelle societ\u00e0 pionieristiche da 601 a 609 (tutti tranne due persi durante la campagna in Grecia, con gli ultimi due tornati in Palestina e sciolti). Dal 1942 si formarono un gran numero di ulteriori unit\u00e0 miste arabo-ebraiche, un servizio territoriale ausiliario femminile, un servizio aeronautico territoriale femminile e vari servizi ausiliari nelle unit\u00e0 locali del Corpo di ordigni dell'esercito reale, quello degli ingegneri reali e il corpo medico della Royal Army. Nove compagnie di fanteria non da combattimento furono anche radunate come parte del Royal East Kent Regiment (i \"buff\"), per essere usate come guardie per i campi di prigionieri di guerra in Egitto. Nell'agosto 1942 il Palestine Regiment fu formato, ancora una volta afflitto dallo stesso reclutamento misto e dai relativi problemi di bassa qualit\u00e0 (il reggimento fu chiamato in modo derisorio Reggimento delle Cinque Piastre, a causa del gran numero di volontari arabi che si erano arruolati solo per il bonus in denaro fornito dall'Agenzia ebraica).\nTuttavia, non vi era alcuna formazione completamente ebraica combattente. Gruppi di ebrei hanno presentato una petizione al governo britannico per creare tale forza, ma gli inglesi hanno rifiutato. A quel tempo, il Libro bianco era in vigore, limitando l'immigrazione ebraica e gli acquisti di terra.\nAlcuni funzionari britannici si opposero alla creazione di una forza di combattimento ebraica, temendo che potesse diventare la base della ribellione ebraica contro il dominio britannico. Nell'agosto del 1944, Winston Churchill accett\u00f2 finalmente la formazione di una Brigata ebraica. Secondo Rafael Medoff, Churchill acconsent\u00ec perch\u00e9 era: e sperava di impressionare l'opinione pubblica americana.\nFormazione.\nIl corpo venne costituito il 20 settembre 1944, dopo una lunga trattativa fra le autorit\u00e0 ebraiche in Palestina e il governo britannico (guidato all'epoca da Winston Churchill), che amministrava quei territori sulla base del mandato ricevuto dalla Societ\u00e0 delle Nazioni. Ne facevano parte ebrei provenienti dai territori che sarebbero divenuti l'attuale Israele (molti erano soldati gi\u00e0 inseriti nel \"Palestine Regiment\" formatosi nel 1941 quando l'avanzata di Erwin Rommel, che pareva inarrestabile, costrinse gli inglesi alla mobilitazione di tutte le forze disponibili). Agli ebrei della Terra d'Israele si aggiunsero ebrei provenienti anche da altre terre, allora soggette al controllo britannico (Canada, Unione Sudafricana e Australia), cui si sarebbero uniti poi altri militari ebrei, di nazionalit\u00e0 polacca e sovietica. A comandare la brigata fu nominato il brigadier generale canadese Ernest Frank Benjamin.\nCampagna d'Italia.\nAttivit\u00e0 militare sul fronte italiano.\nDopo un primo addestramento ad Alessandria d'Egitto, la Brigata venne inviata il 31 ottobre 1944 sul fronte italiano. Sbarcata a Taranto, dove i soldati ricevettero un ulteriore addestramento, la Brigata fu inquadrata nel X Corpo dell'VIII Armata Britannica, comandata dal generale Richard McCreery. Successivamente effettu\u00f2 il trasferimento verso il fronte nel settore adriatico.\nEntrata in linea dal 3 marzo 1945 vicino ad Alfonsine, sul fiume Lamone, il 3 aprile 1945 a Brisighella (Appennino tosco-romagnolo) fu consegnata alla Brigata la propria bandiera azzurro-bianco-azzurro con la stella di David al centro. La Brigata combatt\u00e9 con le proprie insegne a fianco di unit\u00e0 italiane e polacche (3\u00aa divisione di fanteria del II Corpo polacco). Prese parte ai combattimenti di Alfonsine (19 e 20 marzo 1945), poi venne trasferita pi\u00f9 a sud di fronte a Cuffiano (sulle prime pendici dell'Appennino). Il 27 marzo combatt\u00e9 al fianco del Gruppo di Combattimento \"Friuli\" contro la IV Divisione Paracadutisti del Reich. Il 9 e 10 aprile 1945 partecip\u00f2 alla Battaglia dei tre fiumi assieme alle forze alleate, con le quali fu protagonista dello sfondamento della Linea Gotica. Veniva posta a riposo per motivi che una fonte classifica in opportunit\u00e0 politica nell'imminenza della liberazione di Bologna, alla quale venivano assegnati i polacchi e gli italiani del \"Friuli\". La sua \"643rd (Palestine) Field Company, Royal Engineers\" venne assegnata insieme ai genieri britannici alla costruzione di un ponte sul fiume Po nel settore della VIII armata britannica.\nNel corso del ciclo operativo in Italia tra il 3 marzo e il 25 aprile 1945 la Brigata Ebraica ebbe 30 morti e 70 feriti. I suoi caduti sono tumulati al cimitero di Piangipane (frazione di Ravenna).\nNel periodo immediatamente successivo alla fine della guerra fu acquartierata a Tarvisio. Il 2 maggio 1945 la brigata venne spostata al confine con l'Austria, a Tarvisio, dove forn\u00ec interpreti per i campi di sterminio oltre confine, poi ridislocata in Olanda e Belgio dove termin\u00f2 la sua operativit\u00e0 bellica e venne smobilitata nel luglio 1946, ma non prima di aver clandestinamente inviato uomini e materiale in quello che sarebbe stato il futuro Stato di Israele.\nAttivit\u00e0 di supporto alle popolazioni ebraiche.\nGi\u00e0 durante il periodo bellico, a fianco del ruolo militare, la brigata ebraica svolse, a livello assolutamente spontaneo, anche un importante compito civile a favore soprattutto delle comunit\u00e0 ebraiche liberate, sconvolte dalla guerra e dalla persecuzione nazifascista (aiuto ai sopravvissuti, accoglienza dei minori rimasti orfani e riunificazione delle famiglie disperse).\nRuolo dopo la fine del conflitto.\nLa continuazione dell'attivit\u00e0 di supporto alle popolazioni ebraiche.\nNel dopoguerra la Brigata si distinse in particolare nell'opera di assistenza della massa di profughi che dall'Europa centrale si dirigevano o transitavano dall'Italia. Soprattutto dai porti della Liguria (in particolare Vado) era infatti iniziato un movimento di navi (vere \"carrette dei mari\") appositamente trasformate per un viaggio in genere di sola andata verso la Palestina del mandato britannico.\nA Milano, in via Cant\u00f9 5, presso i locali del club della Brigata ebraica, si install\u00f2 un vero e proprio ufficio fantasma di emigrazione, diretto da Jehudah Arazi, dal quale nel 1945-46 passarono migliaia di profughi diretti in Palestina, attraverso i porti italiani. A Selvino nelle Prealpi bergamasche nell'ex-colonia fascista di Sciesopoli fu aperto un centro di accoglienza per circa 800 bambini ebrei orfani sopravvissuti all'Olocausto (i cosiddetti Bambini di Selvino), per prepararli all'emigrazione in Israele. A Magenta fu presa in affitto una fattoria semidistrutta che serviva come campo di addestramento sia militare sia al lavoro agricolo per i profughi validi. Ben presto la Brigata venne in contrasto con i comandi britannici che cercavano di evitare tali attivit\u00e0 in supporto dell'emigrazione clandestina verso la terra di Israele. L'unit\u00e0 fu trasferita, pertanto, nell'ambito delle forze di occupazione alleate, in Belgio e Paesi Bassi, infine smobilitata nel luglio del 1946 per ordine del governo britannico, anche per le crescenti tensioni che si registravano in Medio Oriente.\nTilhas Tizig Gesheften / Nakam.\nIl Tilhas Tizig Gesheften, comunemente noto con le sue iniziali TTG e tradotto \"leccami il sedere\", era il nome di un gruppo di membri della Brigata ebraica costituitosi clandestinamente subito dopo la conclusione della guerra, immediatamente dopo la seconda guerra mondiale. Con il pretesto dell'attivit\u00e0 militare britannica, questo gruppo \u00e8 stato coinvolto nell'assassinio di nazisti, ha facilitato l'immigrazione clandestina di sopravvissuti all'Olocausto in Palestina mandataria e ha portato clandestinamente armi all'Haganah.\nLa Brigata ebraica si un\u00ec anche a gruppi di sopravvissuti all'Olocausto nel formare squadre di assassini note come Nakam allo scopo di rintracciare e uccidere ex ufficiali appartenenti a SS e Wehrmacht che avevano partecipato ad atrocit\u00e0 contro ebrei europei. Le informazioni relative al luogo in cui si trovavano questi fuggitivi venivano raccolte torturando i nazisti incarcerati o da documenti militari. Le uniformi britanniche, la documentazione militare, le attrezzature e i veicoli utilizzati dai veterani della Brigata ebraica contribuirono notevolmente al successo dei Nokmim (vendicatori). Il numero di nazisti uccisi dai Nokmim \u00e8 sconosciuto, ma le stime indicano un massimo di 1.500.\nSpostamento da Tarvisio e scioglimento.\nDopo l'incarico all'VIII distretto del Corpo dell'Esercito britannico del Reno (Schleswig-Holstein), la brigata ebraica fu sciolta nell'estate del 1946.\nL'operazione Bricha.\nMolti membri della Brigata ebraica hanno assistito e incoraggiato l'implementazione dell'operazione Bricha. Nei mesi vitali e caotici immediatamente prima e dopo la resa tedesca, i membri della Brigata ebraica hanno fornito uniformi e documenti dell'esercito britannico a civili ebrei che stavano facilitando l'immigrazione clandestina di sopravvissuti all'Olocausto in Palestina mandataria. L'esempio pi\u00f9 notevole fu Yehuda Arazi, nome in codice \"Alon\", che era stato ricercato per due anni dalle autorit\u00e0 britanniche in Palestina per aver rubato fucili alla polizia britannica e averli consegnati all'Haganah. Nel 1945, Arazi e il suo partner Yitzhak Levy viaggi\u00f2 dalla Palestina mandataria in Egitto in treno, vestito da sergente dagli ingegneri reali. Dall'Egitto, la coppia viaggi\u00f2 attraverso il Nord Africa fino in Italia e, usando nomi falsi, si un\u00ec alla Brigata ebraica, dove Arazi divenne segretamente responsabile dell'organizzazione dell'immigrazione clandestina. Ci\u00f2 includeva l'acquisto di barche, la creazione di hachsharot, la fornitura di cibo e la compilazione di elenchi di sopravvissuti.\nQuando Arazi raggiunse la Brigata ebraica a Tarvisio nel giugno del 1945, inform\u00f2 alcuni membri dell'Haganah che prestavano servizio nella Brigata che altre unit\u00e0 avevano preso contatto con sopravvissuti ebrei. Arazi ha lodato la loro importanza in Europa e ha esortato i soldati a trovare 5.000 sopravvissuti ebrei per farli emigrare nella Palestina mandataria. L'ufficiale della brigata ebraica Aharon Hoter-Yishai ha ricordato che dubitava dell'esistenza di 5.000 sopravvissuti ebrei; a prescindere, la Brigata ebraica accett\u00f2 la sfida di Arazi senza dubbio. Per molti soldati ebrei, questa nuova missione ha giustificato il loro precedente servizio nelle forze britanniche che avevano preceduto la creazione della Brigata ebraica.\nUn altro soldato della Brigata ebraica attivamente coinvolto nella Bricha fu Israel Carmi, che fu dimesso dalla Brigata ebraica nell'autunno del 1945. Dopo alcuni mesi, il Segretariato del Kibbutz HaMeuchad si avvicin\u00f2 a Carmi per tornare in Europa per aiutare con la Bricha. La precedente esperienza di Carmi con i sopravvissuti lo ha reso una risorsa importante per il movimento Bricha. Ritorn\u00f2 in Italia nel 1946 e partecip\u00f2 al 22\u00ba Congresso sionista a Basilea, dove ottenne informazioni su come la Berihah operava in tutta Europa. Carmi ha proposto di stabilire una seconda rotta Berihah in tutta Europa nel caso in cui la rotta esistente crollasse. Inoltre, ha anche proposto di dividere la leadership di Bricha in parti: Mordechai Surkis, lavorando da Parigi, sarebbe responsabile del funzionamento finanziario; Ephraim Dekel a Praga gestiva l'elemento amministrativo e supervisionava la Berihah in Polonia, Cecoslovacchia e Germania; e Carmi, che lavorava da Praga, avrebbe supervisionato le attivit\u00e0 in Ungheria, Jugoslavia e Romania.\nI soldati della brigata ebrea, assistendo il Bricha, hanno approfittato della situazione caotica nell'Europa postbellica per spostare i sopravvissuti dell'Olocausto tra paesi e oltre confine. I soldati furono intenzionalmente collocati da Merkaz Lagolah nei punti di trasferimento e valichi di frontiera per assistere gli ebrei sfollati. Ad esempio, Judenberg, un sottocampo del campo di concentramento di Mauthausen, ha agito come un punto di Berihah in cui soldati di brigata e partigiani hanno lavorato insieme per aiutare gli sfollati. Allo stesso modo, nella citt\u00e0 di Graz, un punto di Bricha era centrato in un hotel dove una leggendaria figura di Bricha, Pinchas Zeitag, nota anche come Pini il Rosso o \"Gingi\", organizzava i trasporti verso ovest in Italia. Uno dei maggiori contributi della Brigata ebraica alla Bricha fu l'uso dei loro veicoli dell'esercito britannico per trasportare i sopravvissuti (fino a un migliaio di persone alla volta) in convogli di camion a Pontebba, il deposito motore della brigata. Questi trasporti segreti arrivavano generalmente alle 2 o alle 3 del mattino, e la Brigata si assicurava sempre che gli sfollati fossero accolti da un soldato o da un ufficiale e accolti in una sala da pranzo con cibo e t\u00e8. A tutti fu data una visita medica, un posto per dormire e vestiti puliti; e nel giro di pochi giorni il gruppo fu trasferito a Hachsharot a Bari, Bologna e Modena. Dopo aver recuperato e completato il loro addestramento di Hachshara, i rifugiati furono portati nei porti dove le barche sarebbero salpate illegalmente per la Palestina mandataria. Gli storici stimano che la Brigata ebraica abbia contribuito al trasferimento, tra il 1945 e il 1948, di 15.000\u201322.000 sfollati ebrei come parte del Bricha e del movimento per l'immigrazione clandestina.\nIl ritorno in Israele.\nMolti tra i circa cinquemila soldati che fecero parte della Brigata ebraica tornarono o si trasferirono in Israele dai loro Paesi originari, portando con s\u00e9 l'esperienza militare acquisita.\nNel 1948, dopo la Dichiarazione d'indipendenza israeliana, molti veterani della Brigata ebraica prestarono servizio con distinzione nelle forze di difesa israeliane durante la guerra d'indipendenza israeliana. Molti veterani avrebbero servito come ufficiali di alto rango nell'esercito israeliano, 35 diventarono generali.\nRiconoscimenti.\nLocali.\nLa citt\u00e0 di Ravenna il 15 maggio 1995 ha ricordato i 45 caduti ebrei per la liberazione della citt\u00e0 con una lapide.\nNazionali.\nTra i soldati della brigata, 78 furono menzionati in dispacci e 20 ricevettero decorazioni militari (7 medaglie militari, 7 medaglie dell'Ordine dell'Impero britannico, 4 croci militari e 2 premi statunitensi). I veterani della brigata furono in seguito insigniti del nastro volontario e ai combattenti contro lo stato nazista della medaglia dello Stato di Israele.\nIl 3 ottobre 2018 per volere del presidente della Repubblica Italiana Sergio Mattarella dopo il voto unanime del Parlamento, la Brigata Ebraica \u00e8 stata insignita della Medaglia d'oro al valor militare per il suo contributo durante la Resistenza italiana. La cerimonia ha visto l'Ambasciatore d'Italia in Israele, Gianluigi Benedetti consegnare il riconoscimento alla bandiera della Brigata Ebraica (simbolicamente rappresentata dalla bandiera della attuale 7\u00aa Brigata dell'esercito israeliano, che ne \u00e8 l'erede) presso il Bet Hagdudim (Museo dei Battaglioni) di Avihayil, vicino a Netanya.\nMuseo della Brigata Ebraica.\nNel 2018 \u00e8 stato aperto il Museo della Brigata Ebraica a Milano.\nNella cultura di massa.\nNel romanzo di Leon Uris \"Exodus\" e nel film successivo, la protagonista Ari Ben Canaan dell'Haganah riesce a organizzare il movimento di rifugiati in Palestina, attraverso la sua esperienza di azione e l'uso delle procedure acquisite durante la guerra come ufficiale della Brigata ebraica.\nLa Brigata ebraica ha ispirato numerosi ricordi, libri e film. Nel 1998, il regista Chuck Olin e Matthew Palm pubblicarono il loro pluripremiato documentario, In Our Own Hands. Il film \u00e8 andato in onda sul canale PBS negli Stati Uniti e ha suonato in numerosi festival cinematografici in tutto il mondo."}
{"id": "676731", "revid": "1305772", "url": "https://it.wikipedia.org/wiki?curid=676731", "title": "Decompressione", "text": "Decompressione ha vari significati:"}
{"id": "676753", "revid": "725642", "url": "https://it.wikipedia.org/wiki?curid=676753", "title": "Il migliore", "text": ""}
{"id": "676771", "revid": "39692", "url": "https://it.wikipedia.org/wiki?curid=676771", "title": "Nematode", "text": ""}
{"id": "676775", "revid": "13261", "url": "https://it.wikipedia.org/wiki?curid=676775", "title": "Centro comune di ricerca", "text": "Il Centro comune di ricerca (JRC), (in inglese: \"Joint Research Centre\"), \u00e8 una direzione generale della Commissione europea: DG-JRC (Directorate-General Joint Research Centre) in origine Euratom, che dispone di sette istituti di ricerca dislocati in cinque paesi membri dell'Unione europea (Belgio, Germania, Italia, Paesi Bassi e Spagna).\nIl JRC fornisce un sostegno scientifico e tecnico alla progettazione, allo sviluppo, all'attuazione e al controllo delle politiche dell'Unione europea. A differenza delle universit\u00e0 europee, \u00e8 direttamente finanziato dall'Unione europea (\u00e8 un servizio della Commissione europea), allo scopo di garantire l'indipendenza delle attivit\u00e0 di ricerca da interessi privati o dalle singole politiche nazionali, come condizione essenziale per perseguire la sua missione internazionale.\nIl JRC svolge un ruolo di coordinamento e ricerca in numerose reti comunitarie di enti nazionali di ricerca, universit\u00e0, industria avanzata degli stati membri dell'Unione europea, oltre ad effettuare un vasto insieme di ricerche indipendenti che si avvalgono delle competenze dei migliori scienziati europei che lavorano direttamente nel centro o vi svolgono periodi di ricerca. Nei suoi laboratori si svolgono complessi studi ed esperimenti per conto delle istituzioni europee. \nIl JRC collabora con enti e reti extraeuropee e mondiali nel campo scientifico e della normativa\nIl JRC \u00e8 attualmente diretto da Stephen Quest, il cui vice \u00e8 Bernard Magenhann.\nStruttura.\nLa struttura del CCR \u00e8 basata su sette istituti specializzati: \nIl centro che ha sede a Ispra \u00e8 il pi\u00f9 grande d'Europa.\nStruttura del sito di Ispra.\nIl JRC di Ispra \u00e8 molto esteso e si trova immerso in una grande area verde. Gli edifici sono numerosissimi, e sono divisi per campo di ricerca. Il sito di Ispra comprende:\nVicino al Centro \u00e8 stata anche costruita la Scuola europea di Varese."}
{"id": "676782", "revid": "1048993", "url": "https://it.wikipedia.org/wiki?curid=676782", "title": "Kay Francis", "text": "Biografia.\nLe origini.\nNata con il nome di Katharine Edwina Gibbs ad Oklahoma City, era figlia di Katharine Clinton, un'attrice di modesto successo. Nonostante la contrariet\u00e0 di sua madre, la giovane Kay entr\u00f2 nel circuito dei teatri locali, nei quali anche sua madre aveva recitato in precedenza.\nSuccessivamente le voci sulle sue origini furono una delle cause che portarono all'improvviso declino della sua carriera. In particolare si diceva che Katharine fosse di sangue misto, con lontane discendenze afro-americane, cosa che, nell'America degli anni trenta, non contribuiva a renderla popolare. In realt\u00e0 Kay era nel 1937 l'attrice meglio pagata di Hollywood, per cui la Warner cerc\u00f2 di disfarsene avvantaggiando una nuova stella: Bette Davis.\nLa carriera.\nGrazie a una fortunata combinazione di elementi, tra i quali oltre alla bellezza esotica di bruna dagli occhi chiari, una figura da indossatrice (era alta 1,77) e una voce calda e duttile, la resero rapidamente una delle stelle degli anni 1930. La sua avvenenza e la sua capacit\u00e0 di recitare di fronte alla cinepresa le fecero guadagnare il nome di \"Ragazza glamour americana\". \nDopo aver firmato un contratto con la Paramount inizi\u00f2 a recitare al fianco di William Powell e inizi\u00f2 a girare dalle sei alle otto pellicole l'anno. Nel 1929 affianc\u00f2 i fratelli Marx nella loro prima esperienza cinematografica, nella commedia \"Noci di cocco\".\nNel periodo dal 1929 al 1931 prese parte a ben ventidue pellicole, e cos\u00ec all'inizio degli anni trenta la Warner Bros. cerc\u00f2 di convincere Kay Francis, Powell e l'attrice Ruth Chatterton a unirsi al loro studio. In cambio la Warner si sarebbe impegnata di fornire a questi attori dei ruoli che consentissero loro di esprimere al meglio le loro caratteristiche. Nelle prime tre pellicole girate per la Warner, Kay Francis recit\u00f2 ruoli di figure femminili negative, come nel caso de \"The False Madonna\" del 1932 dove interpretava un'imbrogliona che si fa passare per una donna che torna dopo la morte del marito per prendersi cura del figlio. Questo ruolo contribu\u00ec a rilanciare la sua carriera, rivelandosi il film un successo di pubblico e critica.\nSempre del 1932 \u00e8 \"Mancia competente\" di Ernst Lubitsch, con Herbert Marshall e Miriam Hopkins, in cui interpretava un'affascinante donna dell'alta societ\u00e0 che scombina i piani di un ladro che perde la testa per lei: questo film rimarr\u00e0 probabilmente il migliore della sua carriera. Tra gli altri suoi film il brillante \"Ragazze per la citt\u00e0\" di George Cukor (1931), il romantico \"Amanti senza domani\" di Tay Garnett (1932), il melodrammatico \"Confession\" del 1936. Per alcuni anni Kay sar\u00e0 la \"regina\" della Warner e l'attrice meglio pagata di Hollywood, ma, dopo il relativo flop di \"L'angelo bianco\", biografia di Florence Nightingale, i fratelli Warner faranno di tutto per obbligarla a rompere il contratto. Kay verr\u00e0 obbligata a girare film di serie B a basso costo, avr\u00e0 il suo nome subordinato ad altri interpreti nei titoli, e i ruoli a lei destinati verranno affidati a Bette Davis che ci costruir\u00e0 sopra la propria leggenda. Ma Kay continuer\u00e0 a percepire il suo stipendio fino alla scadenza del contratto, nel 1938.\nIl declino.\nNegli anni seguenti continu\u00f2 la sua carriera come \"free lance\" apparendo con successo in una riuscita serie di film accanto a Cary Grant e Carole Lombard, Deanna Durbin e Walter Pidgeon, Walter Huston, Don Ameche e Rosalind Russell. Durante la guerra and\u00f2 a intrattenere le truppe alleate nei campi militari in giro per il mondo. Da queste esperienze fu tratto il film \"Four Jills in a Jeep\" del 1944. Ma per molti divi, il ritorno alla normalit\u00e0 non fu possibile. Kay decise di produrre da s\u00e9 i suoi film e realizz\u00f2 fra 1945 e 1946 tre film nei modesti studios Monogram, di cui due noir poi rivalutati dalla critica. Dopodich\u00e9 l'antica rivale alla Warner, Ruth Chatterton le propose un ruolo in una commedia di cui stava curando la regia. Fu l'occasione per Kay di ritornare al teatro. In seguito si dedic\u00f2 anche all'attivit\u00e0 radiofonica, proseguendo con il favore del suo pubblico quella teatrale (nel 1946 partecip\u00f2 al successo di Broadway, \"State of the Union\"). Nei primi anni cinquanta si ritir\u00f2 definitivamente dalle scene."}
{"id": "676783", "revid": "1703429", "url": "https://it.wikipedia.org/wiki?curid=676783", "title": "Strachitunt", "text": "Lo strachitunt, in lingua lombarda (letteralmente stracchino rotondo), \u00e8 un formaggio a latte crudo, a pasta cruda, eventualmente erborinato, prodotto con latte vaccino intero con la tecnica delle due cagliate.\nGeneralit\u00e0.\nFormaggio storico che ben incarna, insieme al Taleggio, la tradizione casearia della Val Taleggio. In marzo 2014 la comunit\u00e0 Europea ha riconosciuto a questo prodotto la Denominazione di Origine protetta, formaggio DOP (reg. 244/2014 entrato in vigore il 04/04/2014). Lo Strachitunt rappresenta quindi il secondo formaggio Dop della Valle.\nSecondo il disciplinare redatto dal Consorzio di Tutela deve essere prodotto unicamente nei due comuni bergamaschi della Val Taleggio, Taleggio e Vedeseta, nonch\u00e9 nei territori limitrofi della Val Brembilla, Gerosa (dal 2014 divenuta frazione del comune di Brembilla) e Blello.\nFa parte della ampia famiglia degli stracchini.\nRitenuto l'antenato del gorgonzola e il discendente del taleggio, viene prodotto ancora con le tecniche tramandate nei secoli.\nPartendo dal latte, che \u00e8 lavorato crudo, quindi senza nessuna pastorizzazione cos\u00ec come avveniva un tempo. Il disciplinare prescrive altres\u00ec che il latte venga munto da vacche di sola razza Bruna Alpina, che pascolino e vivano stabilmente durante tutto l'anno nel territorio della Val Taleggio (e limitrofi) e che vengano alimentate con razioni che siano composte per almeno il 70% da erbe o fieno e non abbiano all'interno insilati di mais.\nTra la versione invernale e quella estiva, come tutti i formaggi a latte crudo, vi sono delle differenze organolettiche le quali diventano sostanziali tra la versione di alpeggio (baite in montagna) e quella di caseificio, sempre collocato in montagna, nel comune di Vedeseta.\nLe peculiarit\u00e0 dello Strachitunt DOP che lo fanno unico nel suo genere sono:\nNel 2015 la DOP \u00e8 stata temporaneamente sospesa per problemi di idoneit\u00e0 al disciplinare per le dimensioni della forma.\nProduzione.\nInnanzi tutto l'ingrediente principale \u00e8 il latte, rigorosamente crudo, e proveniente da vacche di razza bruna alimentate prevalentemente con erbe del luogo e senza insilati. Il latte deve essere munto nei pascoli e nelle stalle dei territori di Taleggio, Vedeseta, Blello e Gerosa, ovvero nel comprensorio della Val Taleggio. Il latte viene lavorato senza l'aggiunta di fermenti.\nLa tecnica di produzione unica e ammessa dal Consorzio per la produzione dello \"strachitunt\" \u00e8 molto antica e consiste nell'unione di 2 cagliate: una della sera, fredda, e una della mattina, calda. Tale tecnica \u00e8 anche detta delle 2 paste. Le due cagliate, poste a strati in uno stampo vengono lasciate riposare per 12 ore, tempo nel quale si compattano. Le due paste o cagliate, bench\u00e9 in questo lasso di tempo riescano a unirsi non saranno mai completamente amalgamate ma, all'interno della forma rimarranno degli spazi di aria. Nella fase successiva, dopo alcuni giorni di vita del prodotto, con un ago di rame le forme verranno forate manualmente permettendo all'aria di entrare in questi spazi vuoti che diverranno quindi la sede per le muffe tipiche dei formaggi erborinati. \u00c8 bene per\u00f2 specificare che per lo Strachitunt le muffe sono completamente naturali mentre per erborinati come il Gorgonzola Dop l'erborinatura \u00e8 indotta con l'aggiunta di pennicillum. Questa l'ennesima caratteristica unica del prodotto.\nLa produzione termina con una stagionatura minima di 75 giorni, periodo nel quale il prodotto viene continuamente girato e la sua crosta lavata con acqua e sale. Spesso sulla crosta si formano anche delle \"fioriture\" di \"p. camemberti\" naturale che vengono dilavate con le periodiche spugnature (per questo \u00e8 uno stracchino \"anche\" a crosta lavata come il \"padre\" taleggio)."}
{"id": "676784", "revid": "5414764", "url": "https://it.wikipedia.org/wiki?curid=676784", "title": "Strach\u00ec tunt", "text": ""}
{"id": "676785", "revid": "767487", "url": "https://it.wikipedia.org/wiki?curid=676785", "title": "Massacra", "text": "I Massacra sono stati una band death metal formatasi nel 1986.\nStoria dei Massacra.\nNel 1987 inizia la loro attivit\u00e0, che si interrompe improvvisamente dieci anni dopo a causa della morte del cantante e chitarrista, nonch\u00e9 band leader, Fred Duval in seguito a un cancro della pelle il 6 giugno 1997.\nNella loro carriera hanno pubblicato cinque album e tre demo, nel 2000 \u00e8 stata pubblicata una raccolta postuma."}
{"id": "676797", "revid": "336556", "url": "https://it.wikipedia.org/wiki?curid=676797", "title": "Questione d'oriente", "text": "La questione d'oriente \u00e8 l'insieme dei problemi connessi alla crisi dell'Impero Ottomano e alle mire espansionistiche nutrite sui suoi territori da Austria, Russia, Inghilterra e Francia, con particolare riguardo al controllo degli stretti tra Mar Nero e Mediterraneo, che condusse alla caduta dell'Impero Ottomano.\nGi\u00e0 iniziata nel corso del XVIII secolo, in conseguenza dell'espansione asburgica nei Balcani, russa verso il Mar Nero e franco-inglese nel Mediterraneo, la questione d'Oriente diede origine a gravi conflitti militari nel XIX e XX secolo, in concomitanza con l'indipendentismo slavo e greco. Il suo inizio \u00e8 segnato dal famoso Progetto greco.\nAlla politica inglese, tendente a garantire la sopravvivenza dell'Impero ottomano dopo l'indipendenza greca (1830), si contrapposero dapprima quella della Francia alleata all'Egitto (1833, 1840) e poi quella russa e austriaca, pur tra loro contrastanti nella pretesa di assicurarsi l'egemonia sui nascenti Stati balcanici o di ottenere diretti vantaggi territoriali. La guerra di Crimea contro la Russia (1853-'55) e poi la guerra russo-turca (1877-1878) videro incrociarsi questi diversi disegni, mentre i possedimenti turchi nei Balcani si sgretolavano progressivamente, dando luogo alla nascita della Serbia (1878), della Romania (1878), del Montenegro (1878), della Bulgaria (1878) e dell'Albania (1912) ed all\u2019annessione (come Protettorato) della Bosnia-Erzegovina da parte austro-ungarica (1878). Le due guerre balcaniche del 1912-'13 lasciarono alla \u201cSublime porta\u201d soltanto il controllo degli Stretti in territorio europeo, mentre la disgregazione dell'Impero ottomano in conseguenza della I guerra mondiale, che lo vide alleato degli Imperi centrali, spost\u00f2 l'interesse delle grandi Potenze verso i territori medio-orientali.\nIndipendenza Greca.\nLa Grecia riusc\u00ec ad ottenere l'indipendenza con una guerra nazionale decennale (1821-1833) che, per la prima volta, vari\u00f2 la cartina dell'Europa cos\u00ec come disegnata nel corso del Congresso di Vienna (1815).\nNel 1821 scoppi\u00f2 l'insurrezione sotto la guida dei fratelli Ypsilanti: Demetrio sul territorio greco e Alessandro, aiutante in campo dello Zar, che penetr\u00f2 alla testa di un gruppo di Greci dentro i confini dell'Impero, che reag\u00ec e represse duramente la rivolta.\nNonostante il fallimento di questo tentativo ed i conseguenziali massacri dell'esercito turco, la guerra prosegu\u00ec con l'appoggio dei contadini, che avviarono azioni di guerriglia contro l'esercito turco; dei marinai, che avviarono azioni di pirateria contro la marina imperiale; degli intellettuali stranieri, affascinati dal mito antico della Grecia.\nLo stesso anno si riun\u00ec ad Epidauro un'assemblea nazionale che proclam\u00f2 l'indipendenza. Soccorsi dall'Egitto, gli Ottomani riuscirono a prendere Missolungi (1826), ma intervennero la Russia, la Francia e l'Inghilterra, che avevano concluso un trattato nel 1827 per imporre la propria mediazione alle forze in lotta. La Grecia accett\u00f2 la mediazione a differenza della Turchia che, per\u00f2, fu sconfitta a Navarrino dalle tre flotte, mentre la Russia, invasa l'Armenia, marciava su Costantinopoli (1828).\nIl 14 settembre 1829 fu firmata la pace di Adrianopoli che impegnava l'Impero Ottomano ad accettare le condizioni che un successivo congresso avrebbe posto. Il Congresso di Londra, che si svolse nel 1830, riconobbe l'indipendenza della Grecia, anche se con confini estremamente ristretti, sotto un governo monarchico costituzionale. La corona fu offerta a Leopoldo di Sassonia-Coburgo che rifiut\u00f2.\nNel 1832 un nuovo congresso affid\u00f2 la corona a Ottone di Baviera, che si insedi\u00f2 nel 1833, ed allarg\u00f2 i confini del Regno.\nGuerra di Crimea.\nLa guerra di Crimea fu un conflitto combattuto, dal 4 ottobre 1853 al 1\u00ba febbraio 1856, tra l'Impero Russo e un'alleanza di Stati composta da Impero Ottomano, Francia, Gran Bretagna, Regno di Sardegna.\nIl conflitto rientra nelle complesse vicende della questione orientale. Causa immediata del conflitto fu la disputa sui Luoghi santi tra Francia (sostenitrice del controllo cattolico) e Russia (sostenitrice del controllo ortodosso).\nLe operazioni ebbero luogo in prevalenza nella penisola di Crimea, in territorio russo: ivi la citt\u00e0 di Sebastopoli, principale base navale russa del Mar Nero, fu posta per lungo tempo sotto assedio, fino alla definitiva capitolazione del 9 settembre 1855, che costitu\u00ec il preludio alla sconfitta russa.\nLa guerra si concluse con il Congresso di Parigi del 1856 che stabil\u00ec le basi per l'autonomia di Moldavia e Valacchia; la smilitarizzazione del Mar Nero e la cessione da parte della Russia della zona della foce del Danubio (Bessarabia meridionale) a favore della Moldavia.\nGuerra Russo-turca.\nLa guerra russo-turca del 1877\u20131878 ebbe origine dalle sollevazioni del 1875 degli slavi ortodossi dei territori dell'Impero ottomano in Europa e furono appoggiate dalla Russia che vide una possibilit\u00e0 di estendere la sua influenza fino al Mediterraneo.\nIn difesa degli slavi e dopo una preparazione diplomatica con le altre Potenze, nell'aprile 1877 lo zar Alessandro II avvi\u00f2 le operazioni militari contro la Turchia facendo entrare il suo esercito nel Principato di Romania. Nonostante formalmente sottoposto ai turchi, il principe Carlo I di Romania, per ottenere l'indipendenza, dichiar\u00f2 guerra al sultano Abdul Hamid II. Passato il Danubio le forze russe e rumene entrarono nella Bulgaria turca, dove gi\u00e0 l'anno prima le popolazioni si erano ribellate nella rivolta d'aprile.\nDopo una serie di battaglie e il lungo assedio di Pleven, i russi ebbero ragione dell'esercito turco, arrivando, all'inizio del 1878, alle porte della capitale ottomana Costantinopoli (oggi Istanbul).\nLa Gran Bretagna intanto, antagonista della Russia in Asia, aveva mandato come avvertimento la sua flotta nel mar di Marmara. Lo Zar si decise quindi alla pace e nel marzo del 1878 concluse il vantaggioso trattato di Santo Stefano rettificato poi dal congresso di Berlino.\nGuerre balcaniche.\nSvoltesi tra il 1912 ed il 1913, le guerre balcaniche segnarono, dapprima, la conquista all'Impero Ottomano, da parte degli Stati componenti la Lega Balcanica (Regno di Bulgaria, Regno di Grecia, Regno del Montenegro, e Regno di Serbia), della Macedonia e di gran parte della Tracia; per poi scontrarsi fra loro per la spartizione di queste terre.\nLa prima guerra balcanica (1912-13) fu dichiarata il 18 ottobre 1912. Le forze della Lega Balcanica erano schierate sulla frontiera bulgaro-turca, sulla frontiera macedone e sulla frontiera greco-turca. Sul primo fronte i bulgari vinsero a Seliolu, Kirk-Kilissa (24 ottobre), L\u00fcleburgaz (2 novembre); i serbi, sul secondo, vinsero a Kumanovo (24 ottobre), Veles (28 ottobre), mentre il sangiaccato di Novi Pazar era occupato da serbi e montenegrini; sul terzo fronte i greci occuparono Elasson (19 ottobre), Kozane (25 ottobre), Salonicco (9 novembre). Dopo che Monastir fu presa dai serbi (18 novembre), gli ottomani, in rotta, si concentrarono a Gianina e Scutar. Il 3 dicembre venne firmato l'armistizio, cui non partecip\u00f2 la Grecia, intenzionata a occupare Gianina e l'Epiro. L'armistizio, interrotto dal colpo di Stato dei Giovani Turchi, fu denunciato. Era l'inizio della seconda fase della guerra (3 febbraio 1913), in cui caddero Gianina (6 marzo), Scutari (22 aprile), Adrianopoli (26 aprile). La guerra si concluse con la conferenza di Londra (30 maggio) che estromise la Turchia dai Balcani, la Grecia ebbe Creta e fu costituito il regno d'Albania.\nLe rivalit\u00e0, sorte per la spartizione dei territori, in seguito alla prima guerra balcanica, portarono la Bulgaria ad aprire le ostilit\u00e0 contro la Serbia e la Grecia (30 giugno). Il 2 luglio una controffensiva serbo-greca faceva ripiegare i bulgari dal Vardar. Nel frattempo i romeni, intervenuti contro la Bulgaria, si dirigevano su Sofia, mentre gli ottomani occupavano Adrianopoli. I bulgari, circondati, chiesero un armistizio (pace di Bucarest del 10 agosto). La pace sanc\u00ec la perdita di gran parte dei territori conquistati con la prima guerra dai bulgari.\nPrima guerra mondiale.\nL'Impero Ottomano, alleato con la Germania, l'Impero Austro-ungarico e, successivamente, con la Bulgaria, nonostante la strenua resistenza, fu costretto a cedere contro la pressione inglese dal medioriente e, verso la fine dell'ottobre del 1918, chiese e ottenne un armistizio. Il trattato di Sevr\u00e8s, firmato nel 1922, sanc\u00ec la fine dell'Impero Ottomano e la costituzione della Repubblica di Turchia, comprendente la sola Anatolia e Tracia orientale; la restante parte dell'ormai ex Impero Ottomano fu diviso, col sistema dei mandati, tra Gran Bretagna (Mesopotamia e Palestina) e Francia (Siria e LIbano)."}
{"id": "676801", "revid": "1518118", "url": "https://it.wikipedia.org/wiki?curid=676801", "title": "Fluvoxamina", "text": "La fluvoxamina \u00e8 un farmaco appartenente alla classe degli inibitori selettivi della ricaptazione della serotonina (SSRI). \u00c8 usata prevalentemente per il trattamento della depressione maggiore e dei disturbi d'ansia come il disturbo ossessivo-compulsivo, il disturbo d'ansia sociale, la dismorfofobia e gli attacchi di panico.\nUsi.\nSebbene la sua azione prevalente sia quella degli altri SSRI, la fluvoxamina ha in parte differenti effetti farmacologici. Per questa ragione pu\u00f2 essere usata per ottenere benefici nei pazienti che hanno avuto effetti collaterali limitanti o non comuni. Nel complesso la fluvoxamina sembra causare minori effetti collaterali rispetto agli altri SSRI, soprattutto in relazione al calo del desiderio sessuale; inoltre questa molecola associa all'azione antidepressiva un modesto effetto ansiolitico, divenendo cos\u00ec utile nelle forme di depressione ansiosa.\nLa fluvoxamina \u00e8 notoriamente un farmaco efficace in caso di depressione psicotica, infatti ha dimostrato degli effetti positivi nel trattamento dei pazienti schizofrenici migliorandone deficit cognitivi, sintomi depressivi e negativi. Sembra essere utile anche per il deficit del controllo degli impulsi.\nLa fluvoxamina non deve essere somministrata in associazione con inibitori delle monoamminoossidasi (IMAO), inoltre \u00e8 sconsigliata l'associazione con antidepressivi triciclici di cui aumenta i livelli plasmatici. \u00c8 un inibitore del citocromo P450 1A2 (CYP1A2) che metabolizza la caffeina, la teofillina, la clozapina, la tacrina, gli antidepressivi triciclici, il paracetamolo e la fenacetina.\nMeccanismo d'azione.\nLa fluvoxamina \u00e8 un potente inibitore della ricaptazione della serotonina (SSRI) con un'affinit\u00e0 per questo trasportatore almeno cento volte maggiore di quella per il trasportatore della noradrenalina. Ha affinit\u00e0 trascurabili per tutti gli altri recettori e trasportatori, a eccezione del recettore oppiode \u03c31 su cui agisce da potente agonista (36 nM). Questa azione pu\u00f2 contribuire alle sue propriet\u00e0 antidepressive e ansiolitiche.\nStoria.\nFluvoxamina \u00e8 stato in assoluto il primo antidepressivo SSRI a essere utilizzato (1984 - Svizzera), sviluppata da Solvay Pharmaceuticals. Nel 1994 venne introdotta negli Stati Uniti e fu il primo SSRI a fare il suo ingresso in Giappone (1999).\nEffetti indesiderati.\nGli effetti collaterali pi\u00f9 comuni (sperimentati da pi\u00f9 del 10% degli assuntori) sono\nI disturbi gastrointestinali sono pi\u00f9 comuni e intensi con la fluvoxamina che con gli altri SSRI. Generalmente questi effetti collaterali tendono a diminuire spontaneamente nel corso delle prime settimane di assunzione; gli effetti collaterali sulla sfera sessuale tendono invece a comparire nel corso delle prime settimane di trattamento e a persistere nel corso dell'assunzione. Pu\u00f2 raramente accadere che alcuni effetti indesiderati, in particolare le disfunzioni sessuali ed emotive, persistano per un tempo indefinito, anche anni, dopo la sospensione del trattamento, dando origine alla sindrome post-trattamento.\nIn alcuni casi \u00e8 stato dimostrato che anche queste molecole, come i farmaci triciclici, possono dare un prolungamento dell'intervallo QT.\nGeneralmente l'assunzione di questi farmaci \u00e8 fortemente sconsigliata in gravidanza e allattamento; nel caso sia necessario proseguire la terapia anche in questa fase, la scelta ricade di norma su altre molecole. In ogni caso lo psichiatra, in collaborazione con la paziente, deve sempre procedere a un'attenta valutazione del rapporto rischio/beneficio nell'utilizzo in gravidanza di questi.\nAvvertenze.\nSintomi da sospensione.\nLa sospensione del trattamento con fluvoxamina deve essere graduale per ridurre il rischio di sintomi da astinenza, soprattutto gastrointestinali (nausea, cefalea), neurologici (acatisia, sensazione di scossa alla testa) e psichiatrici (ansia, nervosismo, disturbi del sonno). Nella maggior parte dei pazienti i sintomi di astinenza si risolvono in due settimane, ma in alcuni casi si sono protratti per un periodo maggiore (due-tre mesi). I sintomi da astinenza si possono verificare, oltre che al termine del trattamento, alla variazione del dosaggio, al passaggio da un antidepressivo a un altro oppure quando la dose non viene assunta.\nGravidanza.\nDurante la gravidanza valutare attentamente il rapporto rischio/beneficio prima di somministrare la fluvoxamina in donne in gravidanza, in particolare durante il primo trimestre. L'esposizione a SSRI durante il terzo trimestre di gravidanza \u00e8 stata associata alla comparsa nei neonati dei seguenti sintomi:\nEffetti sospetti.\nIl passaggio transplacentare degli SSRI pu\u00f2 provocare emorragie nel neonato.\nProlungamento dell'intervallo QTc.\nPu\u00f2 prolungare l'intervallo QTc, si raccomanda cautela in caso di pazienti con prolungamento congenito dell'intervallo QTc oppure in caso di associazioni farmacologiche con farmaci noti per prolungare l'intervallo QTc. L'associazione degli antidepressivi con antipsicotici aumenta il rischio di prolungamento dell'intervallo Qtc.\nDiabete.\nNei pazienti con diabete la somministrazione di un SSRI pu\u00f2 influenzare il controllo glicemico. Infatti l'aumento del tono serotoninergico indotto dall'antidepressivo sembrerebbe aumentare la secrezione e la sensibilit\u00e0 all'insulina (Gulseren et al., 2005). Quindi il dosaggio dei farmaci antidiabetici, ipoglicemizzanti orali e insulina, potrebbe richiedere un aggiustamento.\nIponatremia.\nGli SSRI possono indurre iponatremia (valore medio di 120\u00a0mmol/L) con un aumento del rischio di 3,5 volte. Nella maggior parte dei pazienti questo effetto avverso si manifesta durante il primo mese di terapia; il rischio \u00e8 maggiore nelle donne anziane e nei pazienti in terapia con diuretici. L'iponatremia si manifesta con confusione, convulsioni, senso di fatica, delirio, sincope, sonnolenza, agitazione, vertigini, allucinazioni; pi\u00f9 raramente con aggressivit\u00e0, disturbi della personalit\u00e0 e depersonalizzazione. Quindi la comparsa di sintomi neuropsichiatrici durante il primo mese di trattamento deve suggerire la misurazione degli elettroliti sierici.\nAlcool.\nNon sono state osservate interazioni tra fluvoxamina e bevande alcoliche; tuttavia la loro associazione \u00e8 sconsigliata."}
{"id": "676802", "revid": "104458", "url": "https://it.wikipedia.org/wiki?curid=676802", "title": "Graben", "text": ""}
{"id": "676804", "revid": "1745361", "url": "https://it.wikipedia.org/wiki?curid=676804", "title": "Lingua pitcairnese", "text": "Il pitcairnese o lingua pitcairnese (in pitcairnese: pitkern; codice ISO 639-3 pih) \u00e8 una lingua creola basata sul dialetto della lingua inglese del XVII secolo, con commistioni di tahitiano. \u00c8 la lingua ufficiale di Pitcairn insieme all'inglese ed \u00e8 imparentato con il dialetto norfuk dell'isola Norfolk.\nStoria.\nDopo l'ammutinamento del Bounty, gli inglesi ammutinati partirono per Tahiti, trasportando con loro 19 indigeni, in maggioranza donne, e alcuni anni dopo tornarono sull'isola creando una comunit\u00e0 ben distinta sotto la sovranit\u00e0 britannica. Questo idioma possiede una notevole affinit\u00e0 di parole con lo scozzese, grazie anche alla religione degli antenati tuttora praticata da questa piccola comunit\u00e0 (gli avventisti del settimo giorno).\nVerso la met\u00e0 del XIX secolo gli abitanti delle isole Pitcairn si stabilirono nell'isola di Norfolk, introducendovi la lingua, alcuni di loro tornarono successivamente a Pitcairn. A Norfolk si svilupp\u00f2 un dialetto affine al Pitcairnese, il dialetto norfuk.\nParlanti.\nNel 2002 era parlato da 36 dei 48 abitanti delle Isole Pitcairn.\nAlcune frasi.\n\"Nota: L'ortografia Pitkern non \u00e8 standardizzata, ma si basa su quella dell'inglese moderno\"."}
{"id": "676808", "revid": "297059", "url": "https://it.wikipedia.org/wiki?curid=676808", "title": "Graben (geologia)", "text": "Graben \u00e8 un termine proveniente dalla letteratura scientifica tedesca che in geologia strutturale indica una fossa tettonica, ovvero una porzione di crosta terrestre sprofondata a causa di un sistema di faglie dirette (o normali) in regime tettonico distensivo. In Italia sono riconducibili alle gravine del territorio della Murgia Alta.\nCaratteristiche.\nTra due graben adiacenti si distingue una zona di crosta terrestre relativamente sollevata chiamata \"horst\" o pilastro tettonico.\nLe depressioni tettoniche dei graben spesso sono percorse da fiumi, talora sede di laghi o mari interni, e comunque in generale sono interessate da un'importante attivit\u00e0 di deposizione di sedimenti.\nSe le attivit\u00e0 tettoniche distensive risultano ancora presenti si parla di graben attivo; viceversa, se non si rileva pi\u00f9 attivit\u00e0 sismica si parla di graben inattivo e la depressione, unitamente alle dislocazioni rilevabili ai fianchi della stessa, ne costituiscono una testimonianza.\nEsempi di graben in Europa sono le gravine di Gravina in Puglia, la valle del Reno (la parte denominata \"del Reno inferiore\" \u00e8 considerata ancora attiva) o il Campidano in Sardegna."}
{"id": "676814", "revid": "110157", "url": "https://it.wikipedia.org/wiki?curid=676814", "title": "Alfred Sturtevant", "text": "Ha pubblicato un lavoro datato 1913 e riguardante l'eredit\u00e0 \"sex-linked\" dei geni, intitolato \"The Linear Arrangement of Six Sex-Linked Factors in Drosophila, as Shown by Their Mode of Association\" (J. Exptl. \"Zoology\", volume 14, pagine 43.59). In pratica, ha \"costruito la prima mappa genica di un cromosoma\".\nSturtevant ha fornito le prove sperimentali dell'organizzazione lineare dei geni sui cromosomi, sfruttando l'analisi quantitativa delle frequenze di \"crossing-over\" fra due caratteri determinati dal cromosoma X del moscerino della frutta \"Drosophila melanogaster\".\nNel 1967, Sturtevant ricevette la National Medal of Science."}
{"id": "676816", "revid": "729019", "url": "https://it.wikipedia.org/wiki?curid=676816", "title": "Armata del James", "text": "L'Armata del James fu un'unit\u00e0 militare dell'esercito dell'Unione, composta da unit\u00e0 minori provenienti dal Dipartimento Militare della Virginia e della Carolina del Nord, che vennero dislocate lungo il fiume James (Virginia) per servire nel corso delle operazioni finali della Guerra di secessione in Virginia.\nStoria.\nI Dipartimenti unionisti della Virginia e del North Carolina furono fusi insieme nel 1863. Truppe provenienti da questi Dipartimenti militari formarono il XVIII Corpo. Nell'aprile del 1864, il X Corpo fu trasferito dal Dipartimento del Sud e due corpi cos\u00ec formarono l'Armata del James. Il mag. gen. Benjamin Franklin Butler ne fu posto al comando.\nDurante la Campagna Terrestre del ten. gen. Ulysses Grant nel 1864, Butler effettu\u00f2 diversi falliti tentativi a Petersburg e a Richmond. Nella battaglia di Cold Harbor il XVIII Corpo fu inviato ad agire sotto le direttive dell'Armata del Potomac. Il XVIII Corpo partecip\u00f2 anche all'Assedio di Petersburg. Durante l'assedio, l'Armata del James fu principalmente coinvolta nell'attacco a Richmond.\nIl solo grande successo come comandante dell'Armata di Butler fu nel settembre del 1864, nella battaglia di Chaffin's Farm, in cui l'esercito si sbarazz\u00f2 di una parte significativa delle difese confederate che proteggevano Richmond, incluso Fort Harrison. In dicembre l'Armata fu riorganizzata e il XVIII e il X Corpo a quel punto cessarono la loro esistenza. Tutte le truppe afro-americane dell'esercito furono riunite nel XXV Corpo e le truppe bianche nel XXIV Corpo e i Dipartimenti della Virginia e del North Carolina furono separati. Unit\u00e0 del vecchio XVIII Coro e del X Corpo furono chiamate nel \"Corpo di Spedizione di Fort Fisher\" e s'imbarcarono per Fort Fisher. Butler us\u00f2 la sua posizione di comandante dipartimentale per assumere il comando personale della spedizione, ma dopo il suo fallimento nella battaglia di Fort Fisher, Grant colse l'occasione per rilevare dal commando Butler. Il mag. gen. Edward Ord, eroe di Chaffin's Farm, fu posto al comando dell'Armata del James.\nSotto la guida di Ord, l'Armata del James colse i suoi pi\u00f9 grandi successi. Il XXIV Corpo partecip\u00f2 agli assalti finali contro Petersburg, mentre il XXV Corpo fu il primo a entrare nella caduta citt\u00e0 di Richmond. Ord e il XXIV Corpo seguirono i Confederati ad Appomattox Court House dove tagliarono loro la strada di fuga a Robert E. Lee. L'Armata del James fu quindi presente alla resa dell'Armata della Virginia Settentrionale."}
{"id": "676819", "revid": "126257", "url": "https://it.wikipedia.org/wiki?curid=676819", "title": "Monumento nazionale", "text": "Un monumento nazionale \u00e8 un monumento, come ad esempio una chiesa, la casa natale di una personalit\u00e0, cui \u00e8 stato riconosciuto dalle istituzioni nazionali o da altri enti amministrativi locali, uno status particolare per il loro significato storico, politico o culturale per la nazione."}
{"id": "676822", "revid": "16758", "url": "https://it.wikipedia.org/wiki?curid=676822", "title": "Pons Drusi", "text": "Pons Drusi (\"Ponte di Druso\") era una localit\u00e0 citata nella cosiddetta Tabula Peutingeriana medievale, riferita presumibilmente alla zona attigua al fiume Adige vicino all'odierna Bolzano. Si tratt\u00f2 con ogni probabilit\u00e0 di una \"statio\" militare romana lungo la via del Brennero. La sua nascita si inserisce nella Conquista di Rezia ed arco alpino sotto Augusto del 15 a.C., che preludeva all'occupazione romana della Germania ad opera di Augusto e dei suoi figli.\nNelle vicinanze esisteva il \"castellum Bauzanum\", attestato nel tardo VII secolo, quale sede di un conte baiuvaro, presumibilmente al Virgolo che sovrasta Bolzano e posto allora al confine con la zona longobarda.\n sono in atto studi approfonditi da parte della provincia autonoma di Bolzano che ha gi\u00e0 rinvenuto numerosi reperti di epoca neolitica in parte esposti al Museo archeologico dell'Alto Adige a Bolzano."}
{"id": "676823", "revid": "78273", "url": "https://it.wikipedia.org/wiki?curid=676823", "title": "Unit\u00e0 aritmetico-logica", "text": ""}
{"id": "676824", "revid": "228587", "url": "https://it.wikipedia.org/wiki?curid=676824", "title": "Daydream", "text": "Daydream (\"sogno a occhi aperti\" in inglese) pu\u00f2 riferirsi a:"}
{"id": "676828", "revid": "155634", "url": "https://it.wikipedia.org/wiki?curid=676828", "title": "Ponte Mammolo", "text": "Ponte Mammolo \u00e8 il ventinovesimo quartiere di Roma, indicato con Q. XXIX.\nGeografia fisica.\nTerritorio.\nSi trova nell'area nord-est della citt\u00e0.\nIl quartiere confina:\nStoria.\nPrende il nome dal ponte romano del V secolo, chiamato \"pons mammeus\", forse da \"marmoreus\". Altra ipotesi \u00e8 che \"mammeus\" fu attribuito da Giulia Mamea, la madre di Alessandro Severo, che impose il restauro del ponte.\nUna leggenda popolare vuole che Annibale si fosse fermato in questa zona.\nSempre in questa zona vi fu un incontro tra Enrico V e il papa Pasquale II.\nIn seguito vi pass\u00f2 il papa Innocenzo III.\nNel 1849 il ponte che d\u00e0 il nome al quartiere fu distrutto dai francesi. Poi, causa l'elevato costo del restauro, venne deciso di farne costruire un altro dall'allora papa e congregazione provinciale. Negli anni novanta fu costruito un altro ponte ancora essendo il ponte precedente inagibile.\nSport.\nA Ponte Mammolo c'\u00e8 l'A.S.D. Mammut Ponte Mammolo."}
{"id": "676831", "revid": "93556", "url": "https://it.wikipedia.org/wiki?curid=676831", "title": "Monumenti nazionali (Italia)", "text": "I monumenti nazionali italiani sono i monumenti che lo Stato italiano ha classificato come rilevanti per le proprie caratteristiche storiche, simboli di riferimento per la comunit\u00e0 nazionale.\nStoria.\nDopo l'unit\u00e0 d'Italia una serie di edifici e luoghi viene dichiarata \"monumento nazionale\" e viene stabilito l'obbligo, per il governo, della conservazione di alcuni complessi monumentali (cfr. legge 7 luglio 1866, n. 3096, art. 33). Con il termine di \u201cmonumenti\u201d vennero indicati \u201cedifici e luoghi che si ricollegano alla nostra storia o alla memoria di grandi uomini\u201d, sia essa fatta con legge o, meno solennemente, con decreto reale\u201d. In pratica i monumenti rappresentano, in generale, veri e propri mezzi storici di comunicazione, \u201cdocumenti di pietra\u201d, presenti soprattutto nelle citt\u00e0, nella duplice veste di \u201ccomplessi architettonici dotati di imponenti apparati decorativi, o in quella di singole opere celebrativo-commemorative.\nLa campagna di classificazione dei monumenti, nell'Italia postunitaria, inizi\u00f2 nel 1870, con la richiesta da parte della Giunta di Belle Arti di fornire l'elenco degli edifici pubblici \u00abmeritevoli di essere annoverati fra i Monumenti Nazionali\u00bb. Gli elenchi furono successivamente predisposti a cura dalle Commissioni Consultive di Belle Arti, istituite a partire dal 1864 in diverse province del Regno. La raccolta degli elenchi port\u00f2 alla pubblicazione del primo Elenco dei monumenti nazionali medievali e moderni nel 1875.\nLa necessit\u00e0 di completare e correggere \u00abl'elenco degli edifizi monumentali\u00bb fu ancora ribadita nel 1896, quando il Ministero della pubblica istruzione sollecit\u00f2 gli Uffici Regionali alla redazione delle schede che mantenessero la divisione in monumenti di importanza nazionale, regionale e locale. Nel 1902 venne infine pubblicato a Roma l\"\"': elenco privo di efficacia normativa e che non utilizzava la qualifica di \"monumenti nazionali\".\nDi recente la circolare n. 13 del 5.6.2012 del Ministero per i beni e le Attivit\u00e0 Culturali sintetizza ed inquadra in maniera precisa ed efficace l'argomento, concludendo che \"ad oggi possono considerarsi efficaci e giuridicamente rilevanti solo le dichiarazioni di monumento nazionale emanate per legge o in base ad apposita legge attributiva del relativo potere\"."}
{"id": "676832", "revid": "287204", "url": "https://it.wikipedia.org/wiki?curid=676832", "title": "Agaricus silvaticus", "text": "Agaricus silvaticus Schaeff.: 62 (1833)\nDescrizione della specie.\nCappello.\n8-15(20) cm di diametro, inizialmente emisferico, poi convesso, e infine piano, con umbone centrale, carnoso.\nLamelle.\nFitte, basse, strette, sottili, libere al gambo, dapprima lievemente sfumate di rosa, poi scuriscono in grigio-rosa ed infine bruno violaceo o bruno porpora, con filo sterile e lievemente flocculoso.\nGambo.\n7-14 x 1-1,5\u00a0cm, cilindrico, robusto, bulboso-submarginato alla base, liscio, presto cavo, facilmente separabile dal cappello, bianco candido in alto, biancastro e squamoso-fioccoso sotto l'anello, crema-grigio-brunastro con l'et\u00e0.\nAnello.\nSupero, semplice, ampio e sottile, membranoso, spesso lacerato, cascante a gonnella, caduco, bianco, imbrunente col tempo, con la superficie superiore liscia e quella inferiore fioccosa.\nCarne.\nCompatta, asciutta, tenera, poco consistente, bianca con sfumature rosate, all'aria e al taglio vira a chiazze, al salmone-rossastro rosso-arancio, col tempo diventa rosso-porpora brunastra.\nReazioni macrochimiche.\nReazione di Schaeffer negativa.\nHabitat.\nFruttifica in estate e autunno nei boschi di conifere, in gruppi di pochi esemplari, sotto abeti rossi (Picea abies), ma anche in boschi di latifoglie.\nCommestibilit\u00e0.\nOttima.\nCommestibile anche crudo finch\u00e9 giovane.\nEtimologia.\nDa latino \"silva\" = selva, dall'ambiente in cui fruttifica.\nSpecie simili.\nL\"'A. silvaticus\" si confonde con:"}
{"id": "676834", "revid": "339392", "url": "https://it.wikipedia.org/wiki?curid=676834", "title": "Monumento nazionale italiano", "text": ""}
{"id": "676836", "revid": "287204", "url": "https://it.wikipedia.org/wiki?curid=676836", "title": "Portatore di carica", "text": "Un portatore di carica \u00e8 una particella mobile dotata di carica, solitamente carica elettrica.\nIn particolare, gli elettroni sono portatori di carica elettrica per eccellenza nel ramo dell'elettronica. Portatori di carica sono anche gli ioni liberi in una soluzione elettrolitica (anioni e cationi) o nel plasma. Le lacune di un semiconduttore si comportano come portatori di carica positiva e sono sotto molti aspetti simili agli elettroni di valenza. Altri portatori di carica sono, per esempio, i radicali chimici.\nA seconda del tipo di portatore di carica deputato al trasporto della corrente, i conduttori elettrici si suddividono in conduttori elettronici (o \"conduttori di prima specie\") e conduttori ionici (o \"conduttori di seconda specie\").\nAlcune particelle subatomiche come i quark o i gluoni osservabili in un acceleratore di particelle trasportano cariche di natura non elettrica.\nLo spostamento ordinato di portatori di carica elettrica in una determinata direzione \u00e8 detto corrente elettrica.\nPortatori di carica maggioritari e minoritari nei semiconduttori.\nNei semiconduttori, la carica elettrica \u00e8 trasportata da elettroni e lacune.\nI portatori di carica pi\u00f9 abbondanti si dicono \"maggioritari\"; essi sono gli elettroni nei semiconduttori a drogaggio di tipo n, e le lacune in quelli a drogaggio di tipo p.\nI portatori di carica meno abbondanti sono detti invece \"minoritari\"; si tratta di lacune per il caso del drogaggio di tipo n, e di elettroni per il drogaggio di tipo p."}
{"id": "676845", "revid": "767487", "url": "https://it.wikipedia.org/wiki?curid=676845", "title": "Funky Monks", "text": "Funky Monks \u00e8 un album video del gruppo musicale statunitense Red Hot Chili Peppers, pubblicato nel 1991 dalla Warner Bros. Records.\nIl disco.\nContiene vari filmati incentrati sulla registrazione del loro album \"Blood Sugar Sex Magik\", prodotto da Rick Rubin e registrato in una casa di propriet\u00e0 di quest'ultimo. Durante i 60 minuti del documentario, filmato in bianco e nero, vediamo la band mentre registra alcune tracce dell'album incluse quelle pubblicate solo qualche anno dopo, come la hit \"Soul To Squeeze\". Spezzoni di questo documentario appaiono anche nel video musicale di Suck My Kiss, pubblicato nel 1992. Originariamente Funky Monks fu pubblicato in VHS, ma \u00e8 stato pubblicato anche nella versione DVD. Entrambe hanno per\u00f2 il difetto di essere senza sottotitoli n\u00e9 traduzione."}
{"id": "676850", "revid": "73936", "url": "https://it.wikipedia.org/wiki?curid=676850", "title": "Portatori di carica", "text": ""}
{"id": "676854", "revid": "599013", "url": "https://it.wikipedia.org/wiki?curid=676854", "title": "Rpn", "text": ""}
{"id": "676855", "revid": "228587", "url": "https://it.wikipedia.org/wiki?curid=676855", "title": "Missing", "text": ""}
{"id": "676856", "revid": "10652", "url": "https://it.wikipedia.org/wiki?curid=676856", "title": "Amanita aspera", "text": ""}
{"id": "676858", "revid": "1005847", "url": "https://it.wikipedia.org/wiki?curid=676858", "title": "Ministero dei Beni Culturali", "text": ""}
{"id": "676859", "revid": "37568", "url": "https://it.wikipedia.org/wiki?curid=676859", "title": "Reverse Polish notation", "text": ""}
{"id": "676874", "revid": "310175", "url": "https://it.wikipedia.org/wiki?curid=676874", "title": "Lineage 2", "text": ""}
{"id": "676880", "revid": "1458600", "url": "https://it.wikipedia.org/wiki?curid=676880", "title": "Enzo Carella", "text": "Biografia.\nScoperto da Alfonso Bettini e lanciato da Vincenzo Micocci, il suo primo singolo viene pubblicato dalla It nel 1976, con distribuzione RCA Italiana e la produzione artistica di Marco Luberti e Alfonso Bettini, produttori anche di Riccardo Cocciante, ed \u00e8 \"Fosse vero\", un brano scritto assieme a Pasquale Panella, autore, anche in seguito, di tutti i testi di Carella; l'anno successivo pubblica il suo primo album \"Vocazione\", da cui viene tratto un secondo singolo, \"Malamore\", canzone che riscuote un certo successo radiofonico.\nPartecipa al Festival di Sanremo 1979, classificandosi secondo con il brano \"Barbara\". Sempre nel 1979 esce anche il secondo album dal titolo \"Barbara e altri Carella\". Il disco ricevette anche un premio per la grafica di copertina, composta da foto scattate nei pressi del Velodromo dell'EUR. I brani inseriti sui lati B di \"Barbara\" e \"Fosse vero\", ossia \"Veleno\" e \"Si rivede ragazza\" non sono stati riproposti in alcun LP della produzione dell'artista.\nFinita la collaborazione con Marco Luberti e con il gruppo da lui scelto (Maurizio Guarini alle tastiere, Carlo Pennisi alla chitarra, Fabio Pignatelli al basso e Agostino Marangolo alla batteria) il terzo album, \"Sfinge\", sancisce il canonico passaggio alla RCA Italiana, ed \u00e8 arrangiato da Elio D'Anna, flautista degli Osanna. Dopo questo disco Carella abbandona per qualche anno l'attivit\u00e0 discografica; torner\u00e0 ad incidere solo nel 1992 con l'album \"Carella de Carellis\", che presenta brani inediti sulla facciata A e pezzi di successo, provenienti dalle produzioni precedenti ma con missaggi differenti, sul lato B.\nSegue tre anni dopo \"Se non cantassi sarei nessuno: l'Odissea di Carella e Panella\" (1995), \"concept album\" nel quale viene raffigurato in chiave moderna il percorso di Ulisse, anche il titolo si basa su giochi di parole in chiave omerica (\"sarei nessuno\", come il \"Nessuno\" letterario); molto note anche \"La pappa del cuore\", \"L'occhio nero\" e \"Aspetta e S.p.A.\" (1992).\nIl disco contiene anche due brani, \"La miseria\" e \"Partire\" precedentemente editi in un cd singolo del 1993. Il brano \"Partire\" fu sigla del programma televisivo di Telemontecarlo \"Appunti disordinati di viaggio\"; la veste grafica \u00e8 composta da un ritocco dove il volto di Carella viene sovrapposto al \"Violinista verde\" di Marc Chagall.\nNel 2007 \u00e8 tornato con \"Ahoh Ye N\u00e0n\u00e0\" preceduto dal singolo \"Oggi non \u00e8 domani\". Anche per questo disco, che comprende 11 nuovi brani, la firma dei testi \u00e8 affidata a Pasquale Panella. L'album spazia dal cantautorato a influenze black e latine.\nIl 18 agosto 2011 viene arrestato per produzione, traffico e detenzione illecita di sostanze stupefacenti: processato per direttissima, \u00e8 stato rilasciato la mattina seguente perch\u00e9 incensurato.\nIl 21 febbraio 2017 muore per un arresto cardiaco all'et\u00e0 di 65 anni, dopo aver passato qualche mese in terapia intensiva in condizioni comatose a seguito di una crisi respiratoria aggravata da gi\u00e0 precarie condizioni cardiache.\nIl 13 giugno 2019 gli album \"Barbara e altri Carella\" e \"Sfinge\" sono stati resi disponibili dalla Sony all'ascolto e al download digitale nelle varie piattaforme di streaming.\nFino ad allora i primi album completi dell'artista non erano mai stati pubblicati ufficialmente in nessun formato digitale.\nIl 6 settembre e il 1\u00ba novembre 2019 l'etichetta \"Music On Vinyl\" ha ristampato rispettivamente gli album \"Barbara e altri Carella\" e \"Sfinge\" in un'edizione limitata in vinile blu, infine il 10 gennaio 2020 l'album \"Vocazione\" \u00e8 stato ristampato dalla Sony in un'edizione limitata in vinile rosa.\nDiscografia.\nAltro.\nCanta una parte di testo in Aida '93, una nuova versione della celebre canzone di Rino Gaetano, cantata dai cantautori partecipanti all'iniziativa Tour in Citt\u00e0."}
{"id": "676885", "revid": "79968", "url": "https://it.wikipedia.org/wiki?curid=676885", "title": "Voto di povert\u00e0", "text": "Il voto di povert\u00e0 \u00e8, nella religione cattolica e in altre forme di cristianesimo, la scelta volontaria dello stato di povert\u00e0, confermata dal voto a Dio di conservarsi in tale stato per tutta la vita come mezzo alla propria perfezione spirituale; \u00e8 uno dei tre Consigli evangelici.\nIl voto di povert\u00e0 \u00e8 proprio della vita religiosa e comporta l'obbligo dei religiosi che lo hanno emesso a non avere niente di proprio.\nAnche in altre religioni \u00e8 contemplata questa scelta di \"povert\u00e0 volontaria\" ed anche alcune filosofie laiche propugnano questo modo di vivere.\nForme del voto di povert\u00e0.\nIl voto di povert\u00e0 pu\u00f2 essere:\nStoria del Voto di povert\u00e0.\nEsempio di Ges\u00f9 Cristo.\nI vangeli ci presentano la figura di Ges\u00f9 Cristo povero. Nel Vangelo di Matteo leggiamo, ad esempio:\nGes\u00f9 propone come prima beatitudine quella riguardante la povert\u00e0.\nE doveroso sottolineare che l'espressione \"poveri in spirito\" \u00e8 ritenuto spesso riferirsi non alla povert\u00e0 materiale, ma a quella spirituale.\nNei secoli.\nI cristiani hanno sempre cercato di seguire l'esempio e l'insegnamento di Ges\u00f9 Cristo.\nIn particolare fin dai primi secoli molti hanno fatto una scelta dichiarata di povert\u00e0.\nCon l'organizzarsi della vita religiosa e con la nascita dei voti religiosi il voto di povert\u00e0 \u00e8 sempre stato presente.\nParticolare impulso al voto \u00e8 stato dato dalla figura e dalle scelte di san Francesco d'Assisi.\nL'ordine religioso da lui fondato si inserisce nel pi\u00f9 grande alveo degli ordini mendicanti."}
{"id": "676890", "revid": "842", "url": "https://it.wikipedia.org/wiki?curid=676890", "title": "Out-of-order", "text": ""}
{"id": "676897", "revid": "30610", "url": "https://it.wikipedia.org/wiki?curid=676897", "title": "Horst (geologia)", "text": "Horst \u00e8 un termine proveniente dalla letteratura scientifica tedesca con cui in geologia strutturale si identifica un pilastro tettonico, ovvero una porzione di crosta terrestre relativamente rialzata a causa di un sistema di faglie dirette in regime tettonico distensivo.\nCaratteristiche.\nGli \"horst\" vengono anche chiamati \"alti strutturali\".\nUn horst \u00e8 delimitato da graben (detti anche fosse tettoniche), ovvero zone in cui la crosta terrestre risulta sprofondata sempre a causa di un campo di stress di tipo distensivo.\nEsempi di horst presenti in Europa sono le catene montuose dei Vosgi, della Foresta Nera e l'isola di Lampedusa."}
{"id": "676903", "revid": "339392", "url": "https://it.wikipedia.org/wiki?curid=676903", "title": "Iciarco", "text": ""}
{"id": "676908", "revid": "2184761", "url": "https://it.wikipedia.org/wiki?curid=676908", "title": "Umberto Balsamo", "text": "Biografia.\nNasce a Catania nel 1942, ultimogenito di una famiglia numerosa. La passione per la musica si manifesta molto presto in Umberto il quale, dopo essersi comprato la prima chitarra, a sedici anni comincia a prendere lezioni di musica da Vito Falcone. Nel 1963 si stabilisce a Milano, dove muove i suoi primi passi nell'ambiente musicale collaborando per un paio d'anni con l'affermato paroliere Luciano Beretta. Due dei pi\u00f9 noti brani nati da questa collaborazione sono \"La prima lettera d'amore\" scritto nel 1966 per Orietta Berti, e \"Vita\" (incisa nel 1967 da Iva Zanicchi) quale retro del 45 giri di \"Non pensare a me\", vincente quell'anno a Sanremo.\nNel 1968 Umberto tenta una prima volta anche la carriera di cantante incidendo per la Ri-Fi, con lo pseudonimo di Bob Nero, il 45 giri contenente i brani \"Il mio cuore riposa\" e \"Tutte\", che passa praticamente inosservato. Nello stesso anno il suo brano \"Primo amore\" viene selezionato da Gianni Sanjust, direttore artistico presso Ricordi, per la manifestazione \"Un disco per l'estate\". \"Primo amore\", che verr\u00e0 interpretato da Milva l'anno successivo, frutta a Balsamo il suo primo contratto importante in qualit\u00e0 di compositore proprio con la Ricordi.\nNel 1969 Umberto compone la musica di \"Occhi neri, occhi neri\", testo di Alberto Testa, la canzone, presentata da Mal a \"Canzonissima\", diviene una delle maggiori hit dell'artista inglese. Nel 1971, con \"Amare di meno\", sigla di \"Rischiatutto\", firma il rilancio discografico di Peppino di Capri. Del 1972 \u00e8 invece \"Domani si incomincia un'altra volta\", brano che Umberto scrive per Domenico Modugno, suo mito di sempre. Scaduto il contratto con Ricordi, quello stesso anno Umberto firma un contratto con la Las Vegas non solo come autore ma anche come cantante e si presenta a \"Un disco per l'estate\": la sua \"Se fossi diversa\" ottiene un buon successo di critica e di pubblico.\nAl Festival di Sanremo 1973 Umberto \u00e8 presente in qualit\u00e0 di autore con ben 3 canzoni: \"Amore mio\" (interpretata dallo stesso Balsamo), \"Dolce Frutto\" (Ricchi e Poveri) e \"Tu, nella mia vita\" (Wess e Dori Ghezzi). Passato alla Polydor, al successivo \"Un Disco per l'estate\" presenta \"Bugiardi Noi\" che diverr\u00e0 una delle sue hit pi\u00f9 conosciute. Sempre nel 1974 Balsamo vince il Telegatto come rivelazione dell'anno. Nel 1975 il cantautore catanese scrive e incide \"Natal\u00ec\", in gara a Un disco per l'estate, canzone che per la tematica affrontata (il triangolo amoroso), subisce una censura da parte della Rai. Mentre in Italia il brano passa inosservato, all'estero ne vengono realizzate pi\u00f9 versioni, eseguite, in lingue differenti, da diversi artisti.\nNel 1976 propone a Mina la canzone \"L'angelo azzurro\", da lui scritta insieme a Cristiano Malgioglio. Rifiutato dalla cantante cremonese, il brano diviene uno dei maggiori successi dello stesso Balsamo che l'include nel suo album \"Malgrado tutto... l'angelo azzurro\" (1977). Nel 1978 pubblica il suo quarto album \"Crepuscolo d'amore\", cui venne estratto il 45 \"Crepuscolo - Amore\".\nIl 1979 \u00e8 l'anno di \"Balla\", il brano pi\u00f9 noto dell'artista catanese, che, a dispetto dei dubbi della Phonogram, con il suo ritmo da tarantella conquista il pubblico e vende pi\u00f9 di un milione di copie. Negli anni ottanta Balsamo pubblica \"Pianeti\" e \"Mai pi\u00f9\" per poi prendersi una pausa di una decina d'anni durante i quali si rifugia in un paesino della Brianza (Usmate Velate). L'inattivit\u00e0 viene per\u00f2 interrotta per scrivere qualche canzone fra cui: \"Nun chiagnere\", \"Nascer\u00e0 Ges\u00f9\" e \"Italia\" presentate al Festival di Sanremo 1988 rispettivamente da Peppino di Capri, i Ricchi e Poveri e Mino Reitano. Ha scritto un grande successo di Orietta Berti \"Futuro\" presentato da lei al Festival di Sanremo 1986.\nHa scritto insieme a Malgioglio \"Chi mi dar\u00e0\" portata da Iva Zanicchi al Festival di Sanremo 1984. La canzone \"Italia\" presentata da Mino Reitano a Sanremo 88 doveva essere cantata da Pavarotti. Negli anni ottanta diventa produttore e autore di canzoni per Orietta Berti, la quale incider\u00e0 3 dischi: nel 1984 \"Le mie nuove canzoni\", nel 1986 \"Futuro (album)\", nel 1989 \"Io come donna\". Negli anni novanta Balsamo realizza \"Respirando la notte luna\" e propone una nuova versione di \"Balla\". Dopo quasi un altro decennio di silenzio, nel 2003 pubblica \"Vorrei aprire il cielo sabato sera a spina di rosa\". Poco dopo, tuttavia, quest'ultimo lavoro viene ritirato dal mercato dallo stesso Balsamo che, stando al sito ufficiale, \"essendo perfezionista, non \u00e8 soddisfatto appieno del prodotto definitivo\". Da l\u00ec, ignoto il motivo, decide di non apparire pi\u00f9 in pubblico dedicandosi completamente alla sua attivit\u00e0 di autore, costruita pian piano negli anni fino ad oggi (seppur a tratti abbandonata)."}
{"id": "676912", "revid": "339392", "url": "https://it.wikipedia.org/wiki?curid=676912", "title": "John &quot;Bradshaw&quot; Layfield", "text": ""}
{"id": "676916", "revid": "339392", "url": "https://it.wikipedia.org/wiki?curid=676916", "title": "Johnny Hawk", "text": ""}
{"id": "676918", "revid": "709565", "url": "https://it.wikipedia.org/wiki?curid=676918", "title": "Giudice Strauss", "text": ""}
{"id": "676920", "revid": "48706", "url": "https://it.wikipedia.org/wiki?curid=676920", "title": "Lemony snicket - una serie di sfortunati eventi", "text": ""}
{"id": "676922", "revid": "1745361", "url": "https://it.wikipedia.org/wiki?curid=676922", "title": "Franco Ricci", "text": "Biografia.\nFranco Ricci, nome d'arte di Salvatore Sebastiano, nacque a Napoli nel popoloso quartiere della Sanit\u00e0 il 18 febbraio 1916.\nDotato di una voce da tenore potente e dai toni morbidi (famose le sue emissioni canore che continuavano, quando scherzava con il suo pubblico, anche a bocca chiusa), si fece notare e apprezzare fin da piccolo, tanto da essere conteso dalle chiese del quartiere.\nSostenuto dalla madre Maria, ma osteggiato inizialmente dal padre Ciro, che lo voleva nella fabbrica di famiglia, il giovane Salvatore, una volta compiuti gli studi regolari, si iscrisse al Conservatorio di San Pietro a Majella, dove inizi\u00f2 a studiare canto lirico. Ma nel 1940, con l'incombere della seconda guerra mondiale, fu chiamato alle armi e costretto ad abbandonare gli studi. In questo periodo si esib\u00ec in spettacoli organizzati per le forze armate. Alla fine del conflitto riprese la sua carriera lirica con diversi concerti al Teatro San Carlo, dei quali il pi\u00f9 emblematico fu il \"Requiem\" di Berlioz, diretto da Dimitri Mitropoulos. Contemporaneamente, prese parte a diversi concorsi di voci nuove e nel 1945, dopo aver superato brillantemente delle severe audizioni, fu ingaggiato dal maestro Vincenzo Acampora per partecipare alla Piedigrotta Cantanapoli, dove riscosse subito un successo senza precedenti con il motivo \"Vierno\".\nGrazie alla trionfale performance, il giovane Salvatore, che nel frattempo aveva cambiato il suo nome in \"Franco Ricci\", fu scritturato dall'etichetta discografica Phonotype di Americo Esposito, per l'incisione di una serie di 78 giri di classici napoletani, oltre al brano \"Vierno\", il cui disco balz\u00f2 ai primi posti dell'hit parade. Sempre nel 1945, con Mim\u00ec Ferrari, Amedeo Pariante e Luciano Valente, prese parte al musical dell'orchestra Colonnese dedicato al cantautore Armando Gill, ottenendo gran successo su tutti i palcoscenici d'Italia, dopodich\u00e9 presenzi\u00f2 nella Mattinata del Teatro San Carlo, dedicata al poeta e giornalista Roberto Bracco. Debutt\u00f2, infine, nella rivista, portando in scena lo spettacolo di Cristofaro Letico \"Lasciateci campare\", con Tecla Scarano ed Enzo Turco.\nNel 1946 consegu\u00ec il diploma in canto lirico e, lasciata la Phonotype, pass\u00f2 alla Columbia, con un contratto di oltre dieci anni. Da allora, anche per motivi economici, si dedic\u00f2 definitivamente alla musica leggera e interpret\u00f2 per la prima volta la canzone \"Parlame 'e Napule\", scritta da Giuseppe Casillo e musicata dal maestro Manfredo Quintavalle, che riscosse grande successo nazionale e internazionale. Nello stesso anno prese parte alla Piedigrotta Gesa, trovando grandi soddisfazioni con i brani \"Suspira 'o core\" e \"Sospiro di chitarra\".\nPartecip\u00f2, poi, allo spettacolo teatrale \"Girandola delle Canzoni\", con Ugo D'Alessio e Paola Tani, e alla rivista \"Il lutto si addice all'elettricit\u00e0\", con Eva Nova e Amedeo Pariante. Nel 1947 prese parte alla Piedigrotta Pisano-Cioffi, dove port\u00f2 al successo i motivi \"Centenare 'e spine\" e \"L'acqua d' 'a fonte\", e, nello stesso anno, intraprese la prima di una lunga serie di tourn\u00e9e in America del Nord e in Australia. A teatro debutt\u00f2 con la rivista \"Il fanciullo delle manie\", con Nino Lembo ed Eva Serao, cui segu\u00ec \"Mettiamoci d'accordo, e poi...\", con Eva Nova e Alfredo Frenci. L'anno successivo partecip\u00f2 alla Piedigrotta Acampora con la canzone \"'A porta\", mentre, a teatro, si un\u00ec alla formazione di Franco Sportelli e Dolores Palumbo e debutt\u00f2 con la rivista \"Pronto, con chi canto?\", con Amedeo Girard e il Balletto Priss.\nNel 1949 ritorn\u00f2 a New York, dove fu molto acclamato, e, al ritorno, prese parte alla rivista di Gigi Pisano \"Siamo nati per cantare\", con Aldo Tarantino e Tina Castigliana. Sempre nello stesso anno partecip\u00f2 alla Piedigrotta Pisano-Cioffi, dove propose le canzoni \"Serenata perduta\", \"Senza parl\u00e0\" e \"Comm'a 'nu suonno\", e fu premiato al concorso di Piedigrotta ENAL per l'interpretazione della canzone \"Angelar\u00f2\", tratta dalla Piedigrotta La Canzonetta. Trov\u00f2, infine, gran successo alla radio, dove fu protagonista della rubrica \"Sul mare luccica\". Nel 1950 intraprese un'altra trionfale tourn\u00e9e oltreoceano e fu acclamatissimo alla Piedigrotta Gennarelli, dove esegu\u00ec i motivi \"'Nnammurato 'e Surriento\", \"'E rrose vonno ammore\" e \"Gi\u00f9 dal paradiso\". Partecip\u00f2, poi, alla rivista \"I tre moschettieri\", con Ugo D'Alessio e Liliana, cui segu\u00ec, nello stesso anno, \"Fate largo, arriviamo noi\".\nNel 1951 gir\u00f2 i maggiori palcoscenici della penisola con la rivista \"Gran variet\u00e0\", con Laura Sandri, mentre, l'anno successivo, si aggiudic\u00f2 il primo posto alla prima edizione del Festival della Canzone Napoletana con la canzone \"Desiderio 'e sole\", eseguita in abbinamento con Nilla Pizzi. Alla stessa manifestazione propose anche \"Lettera napulitana\" e \"Voca guagli\u00f2\", in abbinamento con Achille Togliani, \"'E ccampane napulitane\", con Nilla Pizzi, e \"Sarta 'e biancheria\", con Gino Latilla. Sempre nel 1952 fu protagonista della Piedigrotta Rendine, ottenendo gran successo con la sanguigna \"Malavicina\". Complet\u00f2 l'anno con una serie di esibizioni alla stazione radio WBNX di New York.\nNel 1953 si aggiudic\u00f2, con la composizione \"Napule 'e sera\", il primo premio al Festival Nazionale della Canzone Dialettale di Catania, dopodich\u00e9 trionf\u00f2 nella Piedigrotta La Canzonetta, dove propose i motivi \"Terza Maria\", \"Rosa Rusella\", \"Bella guagli\u00f2\", \"Stelletella\" e \"Fenestella 'e Marechiaro\". Partecip\u00f2, poi, alla rivista di Ettore De Mura \"Passeggiata per Napoli\", con Vera Nandi e Franco Sportelli. Nel 1954, su richiesta del grande Tot\u00f2, fu il primo cantante napoletano chiamato al Festival di Sanremo, dove si aggiudic\u00f2 il terzo premio con la canzone di Mario Ruccione \"...e la barca torn\u00f2 sola\", eseguita in abbinamento con Gino Latilla. Nello stesso anno trov\u00f2, ancora una volta, gran successo al Festival della Canzone Napoletana, dove si classific\u00f2 al secondo posto con la canzone \"Tre rundinelle\", sempre in abbinamento con Gino Latilla. Alla stessa rassegna musicale propose i brani \"Ddoie lacreme\" e \"Balcone chiuso\", entrambi ancora in abbinamento con Gino Latilla. Si classific\u00f2, poi, al sesto posto, con la canzone \"Catene\", al Festival Nazionale della Canzone Dialettale di Catania e, nella stessa manifestazione, vinse il premio della critica per i brani \"Le case lendane\" e \"Lu \"mazzemarello\"\", entrambi esclusi dalla finale. Ancora nello stesso anno partecip\u00f2 al Festival della Canzone Italiana di Parigi e all'Ondina, sagra canora organizzata dal quotidiano \"Sport Sud\", dove interpret\u00f2 \"Pulecenella\" e \"Balcone chiuso\". Debutt\u00f2, poi, nel cinema, girando il film di Armando Fizzarotti \"Napoli \u00e8 sempre Napoli\", e partecip\u00f2 alla Piedigrotta Argoss e alla Settimana motonautica, sagra canora organizzata dal quotidiano \"Il Mattino\", dove esegu\u00ec \"'Ncantesimo\", canzone tratta dalla colonna sonora del film \"Un marito per Anna Zaccheo\". Complet\u00f2 l'anno girando l'Italia con la messinscena della rivista \"Canzoni di ogni tempo\", con Grazia Gresi e Nunzio Gallo.\nNel 1955 prese parte sia alla Piedigrotta Pisano-Cioffi, dove lanci\u00f2 le canzoni \"'A sberressa\" e \"Stornelli napoletani\", che alla Piedigrotta Rendine, dove propose \"T'\u00e8 piaciuta\", brano ripreso e portato al successo da Renato Carosone. Continu\u00f2, inoltre, ad esibirsi alla radio con l'orchestra Anepeta e trov\u00f2 l'ennesima soddisfazione al terzo Festival della Canzone Napoletana, interpretando i brani \"'A luna chiena\", \"Curiosit\u00e0\" e \"'Nnammuratella mia\", tutti eseguiti in abbinamento con Gino Latilla. Ritorn\u00f2, poi, all'Ondina con i motivi \"Granada\", \"'A luna chiena\" e \"'O mare 'e Margellina\", proseguendo l'anno con la vittoria della Caravella d'Oro a Genova. Partecip\u00f2, infine, alla pellicola di Luigi Capuano \"La rossa\" e alla colonna sonora del film di Giorgio P\u00e0stina \"'Na sera 'e maggio\", con Barbara Florian e Gianni Glori.\nNel 1956, dopo aver preso parte alla Piedigrotta Rendine con la canzone \"Arri arri cavalluccio\", si classific\u00f2 terzo al quarto Festival della Canzone Napoletana con il brano \"Dincello tu\", eseguito in abbinamento con Claudio Villa. Alla stessa manifestazione propose anche \"Passione amara\", sempre in abbinamento con Claudio Villa, \"Pota, p\u00f2\", in duetto con Pina Lamara e in abbinamento con Aurelio Fierro e Mara Del Rio, e \"Te voglio fa vas\u00e0\", in abbinamento con Nunzio Gallo. Debutt\u00f2 poi a teatro nella compagnia di Amedeo Girard e Liliana con la rivista \"Signori si canta\", che ottenne gran successo, dopodich\u00e9 port\u00f2 in scena la commedia musicale \"Una bella trovata\", con Agostino Salvietti e Luisella Viviani, e \"Si televede a Napoli\", con Liana Montalbo e il Trio Convers. Infine, vol\u00f2 nuovamente a New York, dove fu acclamatissimo. Nel 1957 partecip\u00f2 alla seconda edizione di \"Canzonissima\", trasmissione televisiva abbinata alla Lotteria di Capodanno, per l'occasione intitolata \"Voci e volti della fortuna\", e prese parte alla Piedigrotta Giba, dove propose i brani \"Cuzzech\u00e8\", \"Bello scicco e cantatore\" e \"Doce e amaro\". Partecip\u00f2, poi, alla Piedigrotta Bideri, portando al successo le canzoni \"Femmena 'e lusso\", \"Guappetiello 'e tutt' 'e sere\" e, in duetto con Nicla Di Bruno, \"L'ammore \u00e8 'na cannela\". L'anno successivo, dopo aver svolto un'altra tourn\u00e9e oltreoceano, partecip\u00f2 sia al secondo Festival della Canzone di Lavello, che alla Settimana motonautica, dove propose la delicata barcarola \"'O mare 'e Margellina\". Debutt\u00f2, poi, nella Piedigrotta Cioffi, dove propose i motivi \"Bene perduto\" e \"Frennesia\".\nNel 1959 ritorn\u00f2 al cinema partecipando alla pellicola di Raffaello Matarazzo \"Cerasella\", con Mario Girotti, Mario Carotenuto e Lia Zoppelli, e, nello stesso anno, partecip\u00f2 al settimo Festival della Canzone Napoletana, vincendo il secondo premio con la canzone \"Padrone d' 'o mare\", eseguita in abbinamento con Elio Mauro. Meno fortunata la canzone \"Stella furastiera\", eliminata in prima serata, nonostante i pronostici della vigilia. Entrambi i brani festivalieri furono riproposti alla Settimana motonautica. A teatro si un\u00ec alla compagnia di rivista di Pippo Volpi e Pia Velsi, partecipando anche al variet\u00e0 finale.\nNel 1960 debutt\u00f2 con il musical \"Marechiaro\", realizzato in occasione della celebrazione di Salvatore Di Giacomo, dove interpret\u00f2 \"Luna nova\", dopodich\u00e9 partecip\u00f2 allo spettacolo musicale \"Festa della Canzone\", con Nunzio Gallo, Grazia Gresi e Alfredo Jandoli. Dopo anni di grandi successi, ruppe il contratto discografico con l'etichetta Columbia per passare all'Arcobaleno di Cesare Ruggiero, che lo iscrisse, nel 1961, al nono Festival della Canzone Napoletana, dove esegu\u00ec i motivi \"'N'ata dummeneca\" e \"Comme cantava Napule\", in abbinamento con Wanda Romanelli e Teddy Reno.\nL'anno successivo prese parte alla rivista di Ettore De Mura \"Festival dei Festival\", dove ripropose l'accorata \"Desiderio 'e sole\", suo personalissimo successo, mentre nel 1964 ritorn\u00f2 in televisione nel programma di Glauco Pellegrini \"Preludio napoletano\", dove interpret\u00f2 antiche ballate partenopee.\nPer tutti gli anni sessanta Ricci svolse la sua attivit\u00e0 soprattutto all'estero, dove fu molto acclamato. In Canada e negli Stati Uniti divenne una vera star, in particolare si esib\u00ec con gran successo a New York, Chicago, Boston, Filadelfia, Brooklyn, Sydney, Adelaide e Melbourne. Ritorn\u00f2 ai concorsi canori nel 1967, quando prese parte alla sesta edizione della Barca d'Oro, la due giorni della canzone italiana e napoletana organizzata dal mensile \"L'Eco della Ribalta\", e nel 1969, quando partecip\u00f2, con l'etichetta SDM, al diciassettesimo Festival della Canzone Napoletana con il brano \"'St'ammore\", eseguito in coppia con Gino Di Procida. Poi, dopo aver presenziato il Gran Premio di Piedigrotta del 1971, stanco della vita di girovago, si ritir\u00f2 a vita privata, dedicandosi con seriet\u00e0 alla pittura. Ritorn\u00f2 alla discografia nel 1981, quando, per l'etichetta La Canzonetta Record, partecip\u00f2 al Festival di Napoli della DAN, dove si aggiudic\u00f2 il premio della critica per l'interpretazione del motivo \"Cara Maria\". Dopo questa performance, apparve spesso in televisione in programmi di revival.\nFranco Ricci mor\u00ec improvvisamente a Napoli la sera del 18 marzo 1997, un mese dopo la sua ultima apparizione televisiva, nel programma \"Ci vediamo in TV\" di Paolo Limiti."}
{"id": "676924", "revid": "196390", "url": "https://it.wikipedia.org/wiki?curid=676924", "title": "Justice Strauss", "text": ""}
{"id": "676931", "revid": "80598", "url": "https://it.wikipedia.org/wiki?curid=676931", "title": "Ugo Molinari", "text": "Biografia.\nFu uno dei sei giovani, ed unici, partecipanti al Festival di Sanremo 1956, selezionati attraverso un concorso per Voci Nuove indetto appositamente dalla RAI. A Sanremo cant\u00f2 \"Albero caduto\", \"Nota per nota\", \"Due teste sul cuscino\" e \"La colpa fu\", che riuscirono tutte a giungere alla finale. L'ultima, piazzatasi al quinto posto, fu portata poi al successo da Claudio Villa.\nPer oltre venti anni prosegu\u00ec la sua carriera artistica, protagonista negli anni di molti concerti sulla costa romagnola e negli anni settanta sul litorale veneto.\nNel 1964 partecip\u00f2 al film \"I ragazzi dell'Hully Gully\"."}
{"id": "676936", "revid": "466539", "url": "https://it.wikipedia.org/wiki?curid=676936", "title": "Mirella Izzo", "text": "Biografia.\nMirella Izzo \u00e8 nata a Genova nel 1959. Fin dall'infanzia avvert\u00ec un costante disagio rispetto al genere di nascita - aumentato a causa della precoce mascolinizzazione dovuta a trattamenti con steroidi anabolizzanti - e da difficolt\u00e0 di relazione con gli altri bambini maschi, accompagnata a fantasie sessuali fin dall'et\u00e0 di sei anni. Non sapendo comprendere l'origine del proprio disagio, speriment\u00f2 molte situazioni spesso estreme: a 14 anni inizi\u00f2 a militare nel movimento anarchico e visse in prima fila il cosiddetto Movimento del '77 e fum\u00f2 per la prima volta la \"cannabis\"; progett\u00f2 anche di abbandonare la famiglia per vivere in un appartamento in comune con gli amici. Intorno ai 15-16 anni speriment\u00f2 l'LSD e ader\u00ec al movimento \"underground\" italiano Re Nudo; a 17 anni conobbe il maestro spirituale Osho e prese il \"sannyas\" diventando un cosiddetto Arancione. Fu impedita a recarsi in India per trovare il maestro a causa della sua minore et\u00e0. Ancora minorenne conobbe una transessuale dalla quale fu iniziata alla sessualit\u00e0, sia attiva che passiva; a 20 anni ebbe il suo primo rapporto eterosessuale completo.\nA causa della forte conflittualit\u00e0 nella sua sfera sessuale fin dall'et\u00e0 di 17 anni aveva assunto psicofarmaci contro l'esaurimento nervoso; uno di essi, a base di sulpiride, normalmente indicato alle donne, gli provoc\u00f2 una ginecomastia (anomalo sviluppo delle mammelle in un corpo maschile). Le conflittualit\u00e0 cessarono dopo il matrimonio, avvenuto a 26 anni: questo, giunto al termine di una psicoterapia durata circa un anno, ebbe come risultato l'abbandono dei farmaci e la fine dello stato di esaurimento. Il matrimonio in s\u00e9, comunque, si rivel\u00f2 fallimentare per via dei differenti \"background\" culturali della coppia: sua moglie era infatti rigidamente cattolica, e la sua personalit\u00e0 mal si conciliava con la propria, sempre desiderosa di sperimentare nuove situazioni.\nI primi \"indizi\" di transessualismo furono anche quelli che segnarono la fine del matrimonio: preceduti da travestitismo e fantasie femminili, quando si manifestarno appieno portarono alla separazione e alla perdita di tutti gli amici; dopo un decennio in cui la sua sessualit\u00e0 fu pi\u00f9 o meno rimossa e caratterizzato da frequentazioni eterosessuali, nel 1998 giunse la definitiva presa di coscienza e l'inizio del cammino di transizione dal sesso maschile a quello femminile. Questo comport\u00f2 problemi sia in famiglia che sul lavoro (all'epoca era dipendente delle Poste), ambiente nel quale fu costretta a sub\u00ecre \"mobbing\" per circa un triennio. Nel 1999, nel pieno della terapia ormonale per la transizione, fond\u00f2 l'associazione Crisalide AzioneTrans come circolo genovese di ArciTrans; cofondatore fu Matteo Manetti, a sua volta in transizione da donna a uomo.\nMirella Izzo rivendica di essere stata la prima a portare in Italia il sostantivo \"transfobia\" (dall'inglese \"Transphobia\") nel 2005, nell'intento di introdurre un termine che sottolineasse caratteristiche, analogie e differenze rispetto al pi\u00f9 diffuso \"omofobia\". Vari sono stati gli atti intrapresi da Mirella Izzo come presidente di Crisalide: tra i primi in ordine di tempo figura la proposta (maggio 2000) di detassazione delle pratiche legali per la rettifica anagrafica e sessuale. La proposta fu accolta dal deputato Maura Cossutta che intraprese l'iter legislativo per farla diventare legge, successivamente approvata alla fine dell'anno tramite decreto presidenziale.\nNel 2005, successivamente all'approvazione della \"Gender Recognition Act\", legge britannica che consente la modifica di nome proprio e indicativo di genere a prescindere da interventi chirurgici genitali, lanci\u00f2 a tutte le associazioni GLBT italiane un appello pubblico ad abbandonare l'istanza della cosiddetta \"piccola soluzione\" che, a imitazione di una vecchia legge tedesca, permette il solo cambio di nome e non di genere in assenza di intervento chirurgico sui genitali, e di abbracciare l'istanza di una legge all'inglese anche per l'Italia. Nel 2006, in seguito a diagnosi di fibromialgia, si dimise dalla carica di presidente di Crisalide, mantenendo per\u00f2 quella di presidente onoraria. A causa di ci\u00f2 chiese anche la messa in quiescenza dal lavoro per cause invalidanti.\nPi\u00f9 recentemente ha caldeggiato la riforma degli standard diagnostici (psichici e fisici) cui sono sottoposte le persone transessuali, in gran parte ritagliati sulle indicazioni di un'organizzazione privata, l'ONIG (Osservatorio Nazionale sull'Identit\u00e0 di Genere): Izzo contesta l'uso abusivo e discriminatorio della psicoterapia, da lei definita \u00abcoatta\u00bb imposta nei confronti di persone transessuali, contrariamente ai dettami della moderna psicologia, in quanto, tra l'altro, prolungando di un tempo non quantificabile il percorso diagnostico, \u00e8 fonte di inutili e spesso insostenibili esborsi economici. A gennaio 2010 si \u00e8 fatta promotrice della nascita di Crisalide Pangender, associazione nata sulle ceneri di Crisalide AzioneTrans, sciolta formalmente il 1\u00ba dicembre 2009; la nuova associazione, riprendendo e ampliando le tematiche della defunta AzioneTrans, indende in primo luogo combattere qualsiasi stereotipo di genere e sessuale, sia sul piano culturale che quello legislativo.\nAttivit\u00e0 culturale.\nDi orientamento sessuale dichiaratamente lesbica, Mirella Izzo ha affrontato tale apparente contraddizione in vari articoli, tendenti a rimarcare la differenza tra identit\u00e0 di genere e orientamento sessuale.\nLa tematica fu da lei trattata poco dopo il suo percorso di transizione, nel 2001, e in seguito ampliata, anche a spiegazione del fatto che molte persone transessuali, come capit\u00f2 a lei prima della transizione di genere, provassero attrazione per persone del sesso biologico opposto al proprio.\nPi\u00f9 recentemente, il tema \u00e8 stato ripreso in \"Translesbismo\" (2009).\nUn altro tema trattato in maniera estensiva \u00e8 il cosiddetto \"transfemminismo\", declinato come opposizione al maschilismo di matrice giudeo-cristiana, che vede nell'espressione femminile un motivo di vergogna e isolamento, e che colpisce anche coloro, donne o transgender, che tradiscono il modello femminile a misura dell'uomo.\nA latere di tale attivit\u00e0, ha curato anche la redazione di libri, articoli per la stampa (sul quotidiano \"Liberazione\") e la rubrica \"La posta di Mirella\" per il sito web di \"GAY.tv\"."}
{"id": "676937", "revid": "123843708", "url": "https://it.wikipedia.org/wiki?curid=676937", "title": "Gianni Marzocchi", "text": "Attivo come cantante nei suoi primi anni di carriera dopo aver esordito nel 1956 al Festival di Sanremo, in seguito si \u00e8 dedicato all'attivit\u00e0 di doppiatore.\nBiografia.\nNato come musicista jazz, fu uno dei sei giovani, ed unici, partecipanti al Festival di Sanremo 1956 dopo aver vinto il concorso per Voci Nuove della RAI. A Sanremo cant\u00f2, tra le altre, \"Musetto\", scritta da Domenico Modugno e poi portata al successo dal Quartetto Cetra. Nel 1960 partecipa al Festival di Milano con il brano \"Cielo finto\" abbinato alla cantante Wilma Roy.\nPrende parte alla versione italiana della commedia musicale \"My Fair Lady\" che esordisce a Milano il 9 novembre 1963 per la regia di Sven Age Larsen.\nCome attore ha fatto parte del \"cast\" dello sceneggiato televisivo del 1965 diretto da Leonardo Cortese \"La figlia del capitano\".\nIl doppiaggio.\nDagli anni sessanta si dedic\u00f2 in maniera intensa al doppiaggio di film e cartoni animati: ha prestato la voce al Dottor Kenzo Kabuto nella serie televisiva \"Il grande Mazinga\".\nSi ricordano soprattutto i doppiaggi di Keir Dullea nel film di Stanley Kubrick \"\" (1968), Robert Duvall nel film di Francis Ford Coppola \"Apocalypse Now\" (1979) e tanti altri.\nGrazie al suo retroterra musicale, doppi\u00f2 inoltre diversi musical, come \"Il favoloso dottor Dolittle\" (Anthony Newley), \"My Fair Lady\" (Jeremy Brett), \"Camelot\" (Franco Nero, solo nel canto), e Cantagallo il gallo narratore nel film Disney \"Robin Hood\".\nHa doppiato poi nella versione statunitense originale il canto di Nino Castelnuovo nel film Disney \"Giallo a Firenze\".\nMorte.\nMor\u00ec di cancro nel 1990, a 56 anni."}
{"id": "676943", "revid": "235879", "url": "https://it.wikipedia.org/wiki?curid=676943", "title": "Luciana Gonzales", "text": "Biografia.\nNata nel quartiere genovese di Pegli in Viale Modugno 1B, fu una dei sei giovani, e unici, partecipanti al Festival di Sanremo 1956 dopo aver vinto il concorso per Voci Nuove della RAI.\nA Sanremo cant\u00f2 tre canzoni: \"La vita \u00e8 un paradiso di bugie\" che si classific\u00f2 terza, \"\u00c8 bello\" e \"Parole e musica\" (entrambe escluse dalla finale).\nNel 1960 partecip\u00f2 al \"Festival de la cancion italiana\" di Buenos Aires con il brano \"Ti credo\" (accompagnata dall'orchestra di Eros Sciorilli e dal pianista Lito Escarso).\nIn seguito partecip\u00f2, nel 1964, al film musicarello \"I ragazzi dell'Hully Gully\".\nLasci\u00f2 presto l'attivit\u00e0 artistica per dedicarsi alla vita familiare.\nNel 1997 ritorna in Tv nel programma \"Ci vediamo in Tv\" condotto da Paolo Limiti, dove insieme alla sue colleghe Tonina Torrielli e Clara Vincenzi (lei in collegamento telefonico) ricordano il Festival di Sanremo 1956.\n\u00c8 deceduta nel 2016 a Lodi alcuni mesi dopo la morte del marito Abdon Ferrari."}
{"id": "676945", "revid": "767487", "url": "https://it.wikipedia.org/wiki?curid=676945", "title": "Clara Vincenzi", "text": "Conobbe la notoriet\u00e0 nel 1956, partecipando in gara al Festival di Sanremo con quattro brani. Dopo breve tempo, tuttavia, abbandon\u00f2 la carriera musicale.\nBiografia.\nSorella del calciatore Guido Vincenzi, terzino dell' e Silvano Vincenzi, fu una dei sei giovani, ed unici, partecipanti al Festival di Sanremo 1956, vincitori del \"Concorso per Voci Nuove\" indetto dalla RAI in vista della manifestazione canora.\nAl Festival la Vincenzi port\u00f2 quattro canzoni ovvero \"Il trenino di latta verde\", \"Lui e lei\", \"Anima gemella\" (con Gianni Marzocchi) e \"Sogni d'or\" (con Franca Raimondi), ma nessuna di esse ebbe accesso alla finale.\nNel 1957 incide \"Il tigrotto\" e successivamente pubblica il brano \"Dice la coccinella\". Lasci\u00f2 presto l'attivit\u00e0 artistica, per dedicarsi alla vita familiare.\nNel 1997 la si sente in collegamento telefonico nel programma Ci vediamo in tv di Paolo Limiti, dove insieme alle colleghe Luciana Gonzales e Tonina Torrielli ricorda il Festival di Sanremo 1956."}
{"id": "676950", "revid": "35813", "url": "https://it.wikipedia.org/wiki?curid=676950", "title": "Matteo di Acquasparta", "text": ""}
{"id": "676971", "revid": "73537", "url": "https://it.wikipedia.org/wiki?curid=676971", "title": "Antiochia di Cilicia", "text": ""}
{"id": "676972", "revid": "767487", "url": "https://it.wikipedia.org/wiki?curid=676972", "title": "Immersione sportiva", "text": "Una immersione sportiva (detta anche immersione ricreativa) \u00e8 un tipo di immersione subacquea che utilizza l'attrezzatura per immersioni con scopi ricreativi.\nL'ambito di sicurezza, dato dal compiere un'immersione entro i confini (tempi e profondit\u00e0) di un'immersione senza la necessit\u00e0 di effettuare soste obbligatorie di decompressione, delimita l'immersione sportiva o ricreativa.\nL'immersione compiuta oltre questi limiti viene detta \"tecnica\".\nUn ulteriore ambito di sicurezza viene dato dal \"sistema di coppia\", tipico dell'immersione ricreativa, che si concretizza nell'effettuare l'immersione sempre e comunque affiancati da un compagno.\nStoria.\nLe immersioni ricreative nascono dallo snorkeling e dalla pesca subacquea. Per lungo tempo le immersioni erano limitate al tempo di apnea, ma l'invenzione dell'aqua-lung nel 1943 da parte di Jacques-Yves Cousteau e la sua successiva commercializzazione diedero il via ad una rivoluzione nel mondo subacqueo. In ogni caso, per la maggior parte degli anni cinquanta e nei primi anni sessanta questo sport era limitato solamente a coloro in grado di approntare la propria attrezzatura e di allenarsi duramente per utilizzarla.\nQuando divenne pi\u00f9 popolare le case di produzione iniziarono ad interessarsi al potenziale mercato, e l'equipaggiamento inizi\u00f2 ad essere sempre pi\u00f9 pratico e reperibile. Il continuo sviluppo delle tecnologie subacquee, come ad esempio il giubbotto ad assetto variabile, i moderni erogatori, le mute e i computer subacquei aumentarono la sicurezza delle immersioni e il loro comfort, incoraggiando molte persone a praticare questo sport.\nFino ai primi anni cinquanta le Marine e le altre organizzazioni che praticavano immersioni professionali erano le uniche a poter fornire corsi di subacquea, ma solo al proprio personale e utilizzando le proprie attrezzature. Non era quindi disponibile alcun corso aperto al pubblico \"civile\". I primi corsi vennero iniziati nel 1953 dal Capitano Trevor Hampton nella prima scuola britannica, il British Underwater Centre. I primi corsi nacquero come insegnamenti amatoriali all'interno di club, come in organizzazioni quali la FIPSAS dal 1949, la BSAC dal 1953, la YMCA nel 1959 o la FIAS nel 1970. I primi istruttori professionisti furono quelli della NAUI nel 1959, e in seguito quelli della PADI nel 1966.\nOggi le didattiche sono aumentate di numero, restando comunque sempre legate alle norme internazionalmente riconosciute; molte di queste hanno solo uno scopo commerciale, altre esclusivamente sportivo.\nNel settore delle attivit\u00e0 subacquee grosso rilievo ha il DAN, un'organizzazione professionale che si occupa di ricerca, medicina subacquea, gestione delle emergenze e assicurazioni sia per sub sportivi che professionisti come istruttori e guide subacquee.\nLa subacquea oggi.\nL'ulteriore sviluppo delle tecnologie subacquee hanno ridotto i costi dei corsi di subacquea, consentendo a questo sport di diventare molto pi\u00f9 popolare e dando il via a molti \"diving center\" in localit\u00e0 marittime che possono offrire attrezzatura, supporto tecnico e corsi.\nNelle zone tropicali e sub-tropicali vi \u00e8 un ampio mercato relativo alle immersioni subacquee durante il periodo vacanziero; molte persone durante i loro viaggi praticano la subacquea, e solo raramente lo fanno negli altri periodi dell'anno.\nLe immersioni tecniche e l'uso di rebreather sono aumentati, in particolare nelle aree del mondo in cui \u00e8 possibile trovare relitti a profondit\u00e0 considerevoli. In generale l'immersione sportiva \u00e8 limitata ad un massimo di 30-40 metri, oltre i quali si ha la necessit\u00e0 di utilizzare attrezzatura specifica per l'immersione tecnica.\nDidattica.\nC'\u00e8 un certo livello di confusione riguardo al livello della didattica e l'esperienza necessaria per qualificare un subacqueo. Nella maggior parte dei programmi introduttivi un sub pu\u00f2 ottenere un brevetto con poche - 4 o 5 - immersioni in mare aperto. Questo tipo di certificazione consente al sub di noleggiare l'attrezzatura e immergersi senza alcuna supervisione, a parte l'obbligo di immergersi in coppia. Molti criticano il fatto che 5 immersioni non sono sufficienti a preparare un sub ad affrontare tale responsabilit\u00e0, e che bisognerebbe forse alzare il numero minimo richiesto; la risposta di alcune organizzazioni \u00e8 che gli studenti sono avvisati di immergersi sempre accompagnati da un sub esperto.\nAbitudinari e \"Vacanzieri\".\nSi vede spesso una netta distinzione tra sub abituali, che si immergono durante tutto l'anno, e sub \"vacanzieri\", che praticano la subacquea soltanto durante le vacanze. Si osserva talvolta una certa tensione tra questi due gruppi, in quanto i \"vacanzieri\" hanno spesso meno esperienza, anche se certificati a buon livello, e hanno poco affinit\u00e0 con l'ambiente marino. L'incoraggiamento che spesso viene fatto a questi \u00e8 di cercare quanto pi\u00f9 possibile di legarsi ad un \"diving center\", cercando cos\u00ec di trovare pi\u00f9 occasioni di immersione e ridurre, in questo modo, il rischio di incidenti.\nSpecialit\u00e0.\nVi sono molte attivit\u00e0 subacquee che richiedono un ulteriore addestramento oltre a quello fornito nei corsi iniziali:\nEnti come ANIS, la BSAC, CMAS, FIPSAS, FIAS, NAUI, PADI, CEDIP-SIAS, Professional Scuba Schools (PSS), SSI e SNSI offrono corsi specifici per queste specialit\u00e0 e corsi per muoversi verso l'immersione tecnica e l'immersione professionale."}
{"id": "676973", "revid": "29244", "url": "https://it.wikipedia.org/wiki?curid=676973", "title": "Immersione ricreativa", "text": ""}
{"id": "676974", "revid": "838137", "url": "https://it.wikipedia.org/wiki?curid=676974", "title": "FL3 (ferrovia regionale del Lazio)", "text": ""}
{"id": "676975", "revid": "110157", "url": "https://it.wikipedia.org/wiki?curid=676975", "title": "Chiesa di Sant'Agostino (Bolzano)", "text": "La chiesa dell'abbazia di Muri a Gries (in tedesco \"Stiftskirche zum Hl. Augustinus von Muri-Gries\") nell'omonimo quartiere di Bolzano dedicata a sant'Agostino \u00e8 uno dei pi\u00f9 importanti esempi di stile barocco in Alto Adige.\nLocalizzazione.\nLa chiesa \u00e8 situata nel pieno centro dello storico quartiere bolzanino di Gries sull'omonima piazza (\"Grieser Platz\"). La chiesa \u00e8 contigua all'antico castello principesco, ora abbazia benedettina di Muri-Gries, e i due edifici costituiscono il tratto caratteristico del quartiere.\nStoria.\nLa chiesa venne edificata nel 1769 in stile barocco da Antonio Giuseppe Sartori di Castione. Prima della costruzione esisteva solamente il pi\u00f9 antico castello principesco attiguo. Inizialmente la chiesa apparteneva agli agostiniani, che gestivano le chiese situate nelle zone piane. Dopo la secolarizzazione la chiesa venne donata ai benedettini provenienti dall'abbazia di Muri in Argovia, Svizzera. La chiesa continu\u00f2 comunque ad essere dedicata a sant'Agostino.\nInterno.\nLa pianta dei muri perimetrali segue il disegno ondulato tipico dell'architettura barocca e lo spazio interno risulta ampio ed armonioso.\nLe mura interne e il soffitto vennero dipinti da Martin Knoller. Nella volta \u00e8 il grande affresco col Ges\u00f9, al centro, circondato da molte figure radianti. Sotto vi \u00e8 rappresentato Agostino con una penna nella mano destra che lancia fulmini contro i Dannati cadenti nelle ombre. Sopra vi sono degli angeli e la figura della Fede, rappresentata da una donna luminosa. Negli angoli sono rappresentati i \"Quattro continenti\" (manca l'Oceania poich\u00e9 non era ancora stata scoperta). Sopra all'altare vi \u00e8 un quadro, mentre sugli archi vi sono rappresentate la Prudenza, la Giustizia, la Temperanza e la Fortezza."}
{"id": "676978", "revid": "125453892", "url": "https://it.wikipedia.org/wiki?curid=676978", "title": "Silvia Tortora", "text": "Carriera.\nFiglia del giornalista e conduttore televisivo Enzo Tortora e della sua seconda moglie Miranda Fantacci e sorella maggiore di Gaia, dal 1985 collabora con Giovanni Minoli a \"Mixer\" e dal 2004, sempre con Minoli, al programma \"La storia siamo noi\".\nScrive per il settimanale \"Epoca\" dal 1988 al 1997. Nel 1999 si aggiudica il Nastro d'argento al Festival di Taormina come \"migliore soggetto cinematografico\" con il film \"Un uomo perbene\" di Maurizio Zaccaro. \nNel 2002 cura il libro \"Cara Silvia\", edito da Marsilio Editori e nel 2006 pubblica \"Bambini cattivi\", sempre con Marsilio. \n\"La storia siamo noi\" e \"Big\".\nPer il programma \"La storia siamo noi\" Silvia Tortora realizza varie puntate riguardanti: Mia Martini, Renato Vallanzasca, Il Terremoto a San Giuliano di Puglia, Francesco Totti, \"Vendute\" (storia di baby prostitute), \"C'era una volta Portobello\" (la storia di un programma e di un uomo, Enzo Tortora), \"Corrado\" (il grande inventore della Corrida), \"La prima vittima\" (storia di Luigi Calabresi), e \"Non ci resta che Benigni\" (storia del comico toscano).\nA partire da giugno 2009 conduce \"Big - La via del cuore\" insieme ad Annalisa Bruchi, in onda su Rai 3 in otto puntate, protagonisti otto grandi personaggi: Mario Monicelli, Giulio Andreotti, Giampaolo Pansa, Renzo Arbore, Mariangela Melato, Umberto Veronesi, Andrea Camilleri, Giovanni Minoli.\nMorte.\nSilvia Tortora muore la notte del 10 gennaio 2022 in una clinica di Roma all'et\u00e0 di 59 anni, la stessa et\u00e0 in cui era deceduto il padre Enzo Tortora.\nVita privata.\nIl 1\u00ba settembre 1990 ha sposato l'attore francese Philippe Leroy da cui ha avuto due figli, Philippe e Michelle.\nVoci correlate.\nEnzo Tortora"}
{"id": "676980", "revid": "124868230", "url": "https://it.wikipedia.org/wiki?curid=676980", "title": "Isola Piana (Carloforte)", "text": "L'isola Piana (\"l'Uiza Cia\u00f1a\" in tabarchino) \u00e8 un'isola che fa parte dell'arcipelago del Sulcis all'estremit\u00e0 sud-occidentale della Sardegna.\nGeografia.\nL'isola ha un'estensione di 22 ettari e un perimetro di 1,8\u00a0km, si trova a meno di un chilometro a nord-est dell'isola di San Pietro.\nStatus.\nSull'isola \u00e8 presente la sola \"Residenza Villamarina\"; si tratta di un unico condominio che territorialmente comprende tutta l'isola, \u00e8 costituito da spazi e residenze private, spazi di utilizzo e di servizio comuni, riserve energetiche ed idriche.\nAl condominio partecipano circa 200 cond\u00f2mini.\nL'Isola Piana quindi \u00e8 privata. Per poter accedere all'isola \u00e8 necessario presentarsi all'Ufficio Amministrazione, presso il porto.\nStoria.\nL'isola era di propriet\u00e0 dei Marchesi Pes di Villamarina, Vicer\u00e9 di Sardegna durante il Regno di Sardegna, i quali nel XVII secolo vivevano fianco a fianco a pescatori e tonnarotti; sull'isola aveva sede infatti una delle maggiori imprese storiche di pesca al tonno di quel tempo, con propri approdi e servizi; molti dei fabbricati storici dell'isola, che erano il presidio operativo e la direzione di tale impresa, sono stati ristrutturati perfettamente ed adattati a funzione residenziale, altre strutture, a costituire un complesso abitativo a forma di villaggio, completo, autonomo e moderno, sono state aggiunte in seguito.\nNatura.\nL'Isola Piana \u00e8 inoltre riserva naturalistica, fra le Specie protette spicca per bellezza ed importanza il piccolo Falco della Regina, anche noto come Falco eleonorae (in onore della Giudicessa Eleonora d'Arborea), che nidifica in colonie situate poco lontane. Nidificano sull'isola invece due specie di gabbiani, il fratino, e alcuni passeriformi.\nAutonomia.\nL'isola supplisce alle sue necessit\u00e0 idriche tramite una rete di pozzi che raggiungono una falda acquifera a notevole profondit\u00e0 e non ha scarichi a mare di nessun tipo, dato che, con una saggia politica di depurazione e riciclo, utilizza l'acqua reflua depurata per l'irrigazione.\nUna piccola centrale termoelettrica sita sull'isola fornisce corrente elettrica e utilizza il calore refluo per ottenere acqua riscaldata, ottenendo un importante risparmio energetico, l'isola \u00e8 quindi relativamente autonoma.\nApprodo.\nL'Isola Piana \u00e8 dotata di un piccolo porto privato che \u00e8 in grado di offrire ormeggio, acqua, e corrente elettrica per barche da diporto fino ai 20 metri.\nL'approdo \u00e8 locato sul lato di sud-est dell'isola, a ridosso del vento dominante, il maestrale.\n\u00c8 disponibile presso il porto una gru per il sollevamento degli scafi con una portata di 20\u00a0t, anche se risulta sovradimensionata, dato che i fondali limitati non permettono l'accosto a barche di tale dislocamento.\nTrasporti.\nPer giungere sull'isola \u00e8 necessario affrontare un tratto di mare, i porti disponibili pi\u00f9 vicini sono Portoscuso (costa sarda), porto di Calasetta (Isola di Sant'Antioco, collegata alla Sardegna tramite un sottile istmo) e il porto di Carloforte (Isola di San Pietro).\nCon il porto di Carloforte, (che \u00e8 l'approdo prossimo) nel periodo estivo, esiste un collegamento regolare via mare tramite la motobarca \"Tilla\" che provvede al trasporto di persone e bagagli. Lo stesso mezzo ha funzione di trasporto delle scorte di carburante per i motogeneratori della propria centrale elettrica, essendo l'Isola Piana autonoma ed indipendente per quanto concerne la energia elettrica."}
{"id": "676985", "revid": "21079", "url": "https://it.wikipedia.org/wiki?curid=676985", "title": "Ernesto Galli Della Loggia", "text": ""}
{"id": "676986", "revid": "767487", "url": "https://it.wikipedia.org/wiki?curid=676986", "title": "Fiat 2472 Viberti CGE", "text": "Il Fiat 2472 Viberti CGE \u00e8 un modello di filobus articolato realizzato in Italia sul finire degli anni '50 e la met\u00e0 degli anni '60.\nCaratteristiche.\n\u00c8 un filosnodato lungo 18 metri con guida a destra, tre porte a libro prodotto dalla Fiat, carrozzato dalla \"Viberti\" ed apparato elettrico \"CGE\".\nDiffusione.\n\u00c8 un modello poco presente nei parchi aziendali ad eccezione dell'ATM di Milano che ne aveva commissionati 95.\nMilano.\nL'ATM li aveva ordinati per instradarli sulle linee circolari 90 e 91, molto frequentate e che percorrono tuttora un lungo tragitto attorno alla citt\u00e0, con capolinea a Viale Isonzo e Piazzale Lotto.\nATM.\nLa livrea originale era biverde, trasformata poi in arancio ministeriale modificando anche fanali ed altri particolari; sola la vettura n. 583 \u00e8 radicalmente cambiata, con la ricarrozzatura operata dalla \"Mauri\": tale esemplare \u00e8 stato preservato come mezzo storico.\nRecentemente \u00e8 stata accuratamente restaurata, in livrea biverde, la matricola 548 ed in occasioni particolari \u00e8 tornata a circolare, percorrendo le linee circolari 90 e 91."}
{"id": "676988", "revid": "281779", "url": "https://it.wikipedia.org/wiki?curid=676988", "title": "Movimento liturgico", "text": "L'espressione Movimento liturgico designa una corrente teologico-pastorale della Chiesa cattolica, sorta nei primi anni del Novecento. Il movimento sorse tra sacerdoti e teologi, desiderosi di restituire alla liturgia il posto che le spetta sia tra le scienze teologiche - da cui invece, all'epoca, era esclusa - sia, soprattutto, nella vita della Chiesa e dei singoli fedeli.\nCaratteristiche salienti.\nIl Movimento rivendica, per la liturgia, la dignit\u00e0 di scienza e, precisamente, di scienza teologica: invero, era molto diffusa, all'epoca, una concezione formale, anzi formalista, che riduceva la liturgia al complesso delle leggi che debbono osservarsi nella celebrazione dei sacri riti. La speculazione teologica, quindi, trascurava i testi liturgici del presente e del passato; disattenzioni analoghe lamentava anche la storia della Chiesa.\nUn primo tratto distintivo del Movimento fu quindi lo studio attento delle liturgie pi\u00f9 antiche e, per la Chiesa di rito latino, dei testi anteriori al pontificato di san Gregorio Magno. Questo studio, per\u00f2, non era fine a s\u00e9 stesso, n\u00e9 circoscritto alla sede scientifica; al contrario, tra i fautori del movimento era diffusa la convinzione che si dovesse reagire allo stato di decadenza in cui versava la liturgia riscoprendo non solo lo spirito, ma gli stessi riti in uso nell'et\u00e0 apostolica."}
{"id": "676991", "revid": "1280051", "url": "https://it.wikipedia.org/wiki?curid=676991", "title": "Open Water Diver", "text": "L'Open Water Diver (OWD) \u00e8 un livello dei brevetti per la subacquea rilasciato da molte di addestramento, come la PADI, la SDI, la SNSI, la SSI, la PSS Worldwide, la NASE, la ESA, la ANIS, la NADD - Global Diving Agency, la \"National Academy of Scuba Educators\", la UEF e la \"Scuba Educators International\" (SEI Diving). \nQuesto brevetto \u00e8 pi\u00f9 o meno equivalente a quello CMAS P1, anche se con qualche differenza.\nCaratteristiche.\nL'OWD \u00e8 il primo livello ottenibile, nel quale il sommozzatore apprende le conoscenze basilari sull'equipaggiamento e sulla teoria della subacquea. In particolare vengono trattati i punti fondamentali dell'immersione subacquea con l'autorespiratore ad aria, vengono presentate le prime attrezzature e fornite le conoscenze fondamentali per l'utilizzo di esse.\nTrattandosi di un primo livello di approccio, l'unico pre-requisito richiesto \u00e8 l'aver compiuto almeno 10 anni per il brevetto \"Junior oper-water diver\" e 15 per il brevetto standard (13 se si opta per il corso teorico online, in conformit\u00e0 delle leggi internazionali sull'uso di internet); ovviamente richiede una condizione fisica compatibile con la subacquea.\nIl brevetto \"Open-water diver\" consente di immergersi fino a una profondit\u00e0 massima di 12 metri per bambini di 10-11 anni e di 18 metri dal compimento del dodicesimo anno, ma sempre accompagnati da un altro subacqueo.\nIl brevetto direttamente superiore \u00e8 l\"'Advanced open-water diver\"."}
{"id": "676992", "revid": "599013", "url": "https://it.wikipedia.org/wiki?curid=676992", "title": "Owd", "text": ""}
{"id": "676997", "revid": "22475", "url": "https://it.wikipedia.org/wiki?curid=676997", "title": "Juan Fern\u00e1ndez de Heredia", "text": "Papa Gregorio XI lo nomin\u00f2 Gran maestro dei Cavalieri Ospitalieri nel 1377, durante il suo mandato i crociati da lui diretti affrontarono la \"questione dell'Acaia\"\nBiografia.\nNativo del regno d'Aragona, Heredia fu fatto cavaliere dell'Ordine Ospitaliero sotto il patronato di Pietro IV d'Aragona e di Papa Innocenzo VI. Grazie all'aiuto del secondo gli vennero affidati i priorati di Castiglia, Le\u00f3n, e Saint-Gilles, a quei tempi i pi\u00f9 ricchi priorati dell'ordine. Nel 1346, con l'appoggio del regno aragonese, riconquist\u00f2 la castellania di Amposta (che era parte del priorato del regno d'Aragona). Juan de Heredia rese se stesso e la sua famiglia (includendo i figli illegittimi) enormemente ricchi a spese dell'ordine. Il suo potere ed influenza vennero grandemente ridotti dal Gran Maestro Raymond Berenger, ma nel 1371, entr\u00f2 nei favori di Papa Urbano V e venne elevato al rango di Capitano generale dei possedimenti della Chiesa nell'Europa occidentale.\nNel 1376 Heredia condusse la flotta che riportava a Roma papa Gregorio XI, presagendo la fine della Cattivit\u00e0 avignonese. L'anno seguente, il 24 settembre, Papa Gregorio nomin\u00f2 formalmente Heredia come Gran Maestro, a seguito della morte di Roberto di Juilly, avvenuta il 27 luglio. Heredia si imbarc\u00f2 da Napoli per l'Impero Bizantino alla fine del 1377, arrivando a Vonitsa nell'aprile del 1378. Intraprese immediatamente la conquista di Arta, ma venne catturato da Gjin Bua Shpata, signore di Etolia e Acarnania, e venne venduto ai turchi ottomani. Venne riscattato rapidamente, dato che lo troviamo a Chiarenza il 20 maggio 1379, anche se durante la sua assenza, il suo comandante, Gaucher di La Bastide, reclut\u00f2 i mercenari della Compagnia di Navarra e li port\u00f2 nel Principato d'Acaia per otto mesi.\nDopo la sua liberazione, Heredia si rec\u00f2 in luglio a Rodi, quartier generale dell'Ordine, ove gli venne ceduto prontamente il potere, in quanto fedele del papa avignonese Clemente VII. Heredia cerc\u00f2 di giungere ad un accordo affinch\u00e9 i navarresi consegnassero i castelli che detenevano in nome del principe all'ordine militare. Le richieste esorbitanti dei navarresi compromisero rapidamente qualsiasi possibilit\u00e0 di accordo. Heredia ignor\u00f2 la potente compagnia di ventura e tratto direttamente con Maria di Blois, che rivendicava il principato in nome del figlio Luigi II di Napoli. Maria de Blois firm\u00f2 come reggente dei diritti di suo figlio verso l'ordine il 24 gennaio del 1387, con il consenso di Clemente VII. La transazione cost\u00f2 all'ordine 20.000 fiorini d'oro. Successivamente, il papa ritir\u00f2 il suo appoggio su richiesta del pretendente acheo Amadeo, Duca di Pinerolo.\nNonostante questi fallimenti con i Navarresi, Heredia aveva continuato ad usarli nella sua guerra. Anche se Pietro IV aveva vietato agli Ospitalieri del suo regno di viaggiare verso est con Heredia, egli stesso aveva rivendicato i diritti sul Ducato di Atene. I Navarresi comandati da Juan de Urtubia, attaccarono Tebe, la capitale del ducato, ed Heredia, bench\u00e9 in buoni rapporti con il re, venne avvertito con una lettera di cessare di assistere i suoi nemici (10 settembre 1380).\nDopo il 9 aprile 1382, quando si imbarc\u00f2 per tornare in Occidente con i suoi poteri diminuiti dalla sfiducia del convento di Rodi, Heredia spese gran parte del resto della sua vita ad Avignone. Nell'aprile del 1383, il papa di Roma, Urbano VI, nomin\u00f2 Riccardo Caracciolo, priore di Capua, come anti-maestro in opposizione ad Heredia. Riccardo Caracciolo aveva il supporto dell'Inghilterra e di altre regioni Urbaniste, ma il suo potere era insignificante quando mor\u00ec nel 1395, dopo di che nessuno venne eletto per sostituirlo. Heredia non gli sopravvisse a lungo e gli successe Philibert de Naillac.\nHeredia era benestante e colto, patrono della storiografia e delle traduzioni. Fu lui ad ordinare la traduzione in lingua aragonese del testo \"Cronaca della Morea\", poco prima del 1393, anche se queste non contengono alcuna menzione del suo incarico in Morea."}
{"id": "676998", "revid": "96558", "url": "https://it.wikipedia.org/wiki?curid=676998", "title": "Jim Czajkowski", "text": ""}
{"id": "676999", "revid": "1592097", "url": "https://it.wikipedia.org/wiki?curid=676999", "title": "Ii Shenron", "text": ""}
{"id": "677000", "revid": "298229", "url": "https://it.wikipedia.org/wiki?curid=677000", "title": "Stefan Holm", "text": "In carriera \u00e8 stato campione olimpico ad Atene 2004, quattro volte campione mondiale indoor (2001, 2003 e 2004) e campione europeo, sempre indoor, nel 2005 e nel 2007. Il suo personale \u00e8 di 2,40 m al coperto e di 2,37 m all'aperto.\nBiografia.\nAllenato dal padre, Holm inizialmente giocava a calcio, finch\u00e9 a partire dal 1991 si dedic\u00f2 completamente al salto in alto. La prima competizione in cui si mise in luce fu Sydney 2000, in cui fu quarto con 2,32 metri a 24 anni. Nel 2001 a Lisbona fu campione del mondo al coperto con 2,32 metri. Nel 2002 fu due volte argento europeo: al coperto a Vienna fu battuto dal connazionale Staffan Strand ed all'aperto a Monaco di Baviera dal russo Yaroslav Rybakov.\nNel 2003 biss\u00f2 il titolo mondiale indoor, vincendo a Birmingham su Rybakov, mentre nella rassegna iridata all'aperto a Parigi fu argento dietro al sudafricano Jacques Freitag.\nIl 2004 \u00e8 stato il suo anno migliore, col terzo titolo mondiale indoor consecutivo e la vittoria olimpica. Nel 2005 vinse gli europei indoor a Madrid ed era cos\u00ec il favorito per i mondiali di Helsinki. Una prova deludente lo releg\u00f2 per\u00f2 al settimo posto in una gara in cui il vincitore, l'ucraino Yuriy Krymarenko, fu l'unico a superare i 2,32 metri: Holm aveva stabilito come altri sei atleti 2,29 metri ma aveva fatto pi\u00f9 errori di cinque di loro.\nNel 2006 giocava \"in casa\" agli europei di G\u00f6teborg, ma ha fallito l'appuntamento con l'oro finendo solo terzo in una gara che ha visto la vittoria del russo Andrey Silnov. S'\u00e8 preso la rivincita nel 2007 nella rassegna continentale al coperto, ancora a Birmingham, vincendo la medaglia d'oro. Sempre nel 2007 ha fallito ancora una volta, da favorito, il titolo mondiale, finendo solo quarto con 2,33 metri, dietro al bahamense Donald Thomas (oro), a Rybakov (argento) ed al cipriota Kyriakos I\u014dannou (bronzo) che hanno tutti e tre segnato 2,35 metri.\nS'\u00e8 riscattato l'8 marzo 2008 vincendo il suo quarto titolo mondiale indoor a Valencia in un'avvincente sfida con Rybakov. Holm ha rischiato l'eliminazione a 2,27 metri, superando i 2,30 m alla terza prova; poi non ha pi\u00f9 sbagliato fino a 2,34 metri, misura passata da Rybakov alla seconda prova. Holm ha deciso quindi, senza aver superato tale misura, di passare a 2,36 m, altezza alla quale ha subito superato l'asticella. Rybakov non \u00e8 riuscito a rispondere e Holm, dopo aver provato senza successo a migliorare il suo primato personale (tre errori a 2,41 metri), ha ottenuto il suo quarto titolo mondiale al coperto. Dietro a lui e Rybakov, sono giunti terzi a pari merito Kyriakos Ioannou e lo statunitense Andra Manson, che hanno entrambi superato la misura di 2,30 metri.\nIl 13 settembre 2008 ha chiuso la carriera classificandosi secondo alle finali mondiali di atletica di Stoccarda, battuto da Andrey Silnov in un'emozionante sfida. Silnov ha fatto segnare 2,35 m contro 2,33 m di Holm, il quale ha fallito per un soffio i due tentativi a 2,37 m, che gli erano rimasti dopo che aveva commesso un errore alla prima prova a 2,35 m.\nCuriosit\u00e0.\nHolm \u00e8 alto 1,81 metri: essendo 2,40 metri il suo primato, \u00e8 stato il saltatore col maggior differenziale tra la propria altezza ed il proprio primato (59\u00a0cm). Ha superato i 2 metri con sei tecniche diverse di salto.. Risiede a Karlstad (a Forshaga non esistono campi d'atletica) e ha gareggiato per il Kils AIK. In seguito alla vittoria olimpica, nel 2004 ha anche ricevuto la Medaglia d'oro dello Svenska Dagbladet, il premio assegnato dal quotidiano Svenska Dagbladet al miglior sportivo svedese dell'anno . Dice di essersi appassionato al salto in alto quando aveva 8 anni dopo aver visto le prestazioni di Patrik Sj\u00f6berg. Sj\u00f6berg, curiosamente, \u00e8 l'unico saltatore che abbia sempre battuto Holm (7 vittorie su 7 sfide). A febbraio 2007 ha infranto il muro dei 100 \"meeting\" in cui ha superato i 2,30 metri; in una finale europea o internazionale non \u00e8 mai sceso sotto i 2,29 m. "}
{"id": "677002", "revid": "287204", "url": "https://it.wikipedia.org/wiki?curid=677002", "title": "Tassilo Furstenberg", "text": ""}
{"id": "677004", "revid": "110157", "url": "https://it.wikipedia.org/wiki?curid=677004", "title": "Jean-Pierre Vidal", "text": "Biografia.\nJean-Pierre Vidal, specialista delle gare tecniche originario di Fontcouverte-la-Toussuire, proviene da una famiglia di grandi tradizioni nello sci alpino: \u00e8 nipote di Jean-Pierre Augert, fratello di Vanessa Vidal e cugino di Jean-No\u00ebl Augert, tutti sciatori della nazionale francese.\nStagioni 1995-2002.\nVidal esord\u00ec in gare FIS il 15 dicembre 1994 a Val Thorens, disputando uno slalom speciale dove giunse 21\u00ba, e in Coppa Europa l'8 febbraio 1995 a Les Arcs in slalom gigante (24\u00ba); il 28 gennaio 1999 vinse la medaglia d'oro nello slalom speciale alla XIX Universiade invernale di Poprad Tatry e il 19 novembre 2000 a Park City partecip\u00f2 per la prima volta a una gara di Coppa del Mondo, uno slalom gigante, senza completare la gara.\nIl 26 novembre 2001 ad Aspen conquist\u00f2 il primo podio in Coppa del Mondo, 3\u00ba in slalom speciale alle spalle dell'austriaco Mario Matt e dello statunitense Bode Miller; il 22 dicembre successivo si aggiudic\u00f2 il primo successo di carriera, nello slalom speciale disputato a Kranjska Gora. Convocato per i XIX Giochi olimpici invernali di , sua unica presenza olimpica, onor\u00f2 la partecipazione vincendo la medaglia d'oro nello slalom speciale.\nStagioni 2003-2006.\nNel 2003 ai Mondiali di Sankt Moritz, sua prima partecipazione iridata, non concluse n\u00e9 lo slalom gigante n\u00e9 lo slalom speciale, mentre nel 2004 conquist\u00f2 in slalom speciale l'unica vittoria in Coppa Europa, nonch\u00e9 unico podio, il 7 gennaio a Les Menuires. Ai Mondiali di Bormio/Santa Caterina Valfurva 2005, sua ultima presenza iridata, ottenne la medaglia di bronzo nella gara a squadre e non concluse lo slalom speciale.\nLa stagione 2005-2006 vide Vidal conquistare il secondo e ultimo successo in Coppa del Mondo, nonch\u00e9 ultimo podio, il 22 gennaio sul prestigioso tracciato Ganslern di Kitzb\u00fchel. La sua ultima gara in carriera fu lo slalom speciale di Coppa del Mondo disputato due giorni dopo a Schladming, non completato da Vidal; convocato per i Giochi olimpici di , non prese il via alla gara di slalom speciale .\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale"}
{"id": "677005", "revid": "1305772", "url": "https://it.wikipedia.org/wiki?curid=677005", "title": "Pardus", "text": "Pardus \u00e8 una distribuzione Linux per PC sviluppata in Turchia presso il TUBITAK UEKAE (Istituto di Ricerca Elettronica e Criptologica Nazionale).\nCaratteristiche.\nGrazie al sistema di apertura (MUDUR) sviluppato con l'utilizzo del quadro di strutturazione COMAR della Pardus, Pardus si avvia in tempi sensibilmente pi\u00f9 rapidi rispetto agli altri sistemi operativi.\nGrazie agli sviluppi realizzati sul sistema di gestione dei pacchetti della Pardus, PiSi, i software vengono ad occupare minore spazio e possono essere scaricati pi\u00f9 velocemente da internet. Grazie all'utilizzo dell'interfaccia pratica e simpatica della PiSi, anche i processi di aggiornamento ed installazione di nuovi programmi ora risultano semplificati. La nuova versione beta della Pardus, in cui elementi visivi e vari componenti sono stati aggiornati, continuer\u00e0 il suo sviluppo verso la versione definitiva grazie anche alle segnalazioni di errore e i suggerimenti forniti dagli utenti.\nPardus, arriva in un solo CD nel quale ci saranno tutti i software necessari, giochi, strumenti di internet, edit della lingua turca, proiettori di multimediale (immagine, musica, video, ecc), tutti controllabili dal desktop. Con la versione Pardus 2007.2 \"Caracal caracal\", Pardus incorpora il supporto anche per l'italiano.\nLa Pardus, sviluppata nell'ambito dell'approccio software libero, potr\u00e0 essere liberamente distribuito con la Licenza Pubblica Generale (General Public License - GPL).\nDotazione software.\nPiSi: PiSi, \u00e8 il gestore di pacchetti di Pardus. \u00c8 stato scritto in linguaggio Python. Seguendo le dipendenze, ha il ruolo di caricamento, installazione, deinstallazione ed upgrading di tutti pacchetti; anche quelli critici ed il kernel. Pu\u00f2 essere gestito tramite un'interfaccia grafica. Ha lo scopo di creare una facile ambiente di sviluppo per gli sviluppatori.\nCOMAR: COMAR \u00e8 il COnfiguration MAnageR della distribuzione Pardus.\nYALI: \u00c8 il sistema d'installazione di Pardus. Per ora \u00e8 disponibile soltanto in inglese, turco, tedesco, spagnolo, portoghese, olandese, francese, italiano e catalano.\nZemberek: Zemberek \u00e8 il tool per il controllo ortografico e della grammatica turca. Grazie a Zemberek, il controllo ortografico non viene eseguito soltanto in OpenOffice.org, ma anche in Kopete, Kontact, Mozilla Firefox e Mozilla Thunderbird."}
{"id": "677006", "revid": "114853889", "url": "https://it.wikipedia.org/wiki?curid=677006", "title": "Voto di obbedienza", "text": "Il voto di obbedienza, nella Chiesa cattolica, \u00e8 la scelta volontaria di rimettere le proprie decisioni al giudizio di un superiore, confermando il tutto con voto a Dio; \u00e8 uno dei tre Consigli evangelici.\nFondamento.\nDa \"Perfectae caritatis\" n. 13 del Concilio Vaticano II:\nb) povert\u00e0\n13. La povert\u00e0 volontariamente abbracciata per mettersi alla sequela di Cristo, di cui oggi specialmente essa \u00e8 un segno molto apprezzato, sia coltivata diligentemente dai religiosi e, se sar\u00e0 necessario, si trovino nuove forme per esprimerla. Per mezzo di essa si partecipa alla povert\u00e0 di Cristo, il quale da ricco che era si fece povero per amore nostro, allo scopo di farci ricchi con la sua povert\u00e0 (cfr. 2 Cor 8,9; Mt 8,20). Per quanto riguarda la povert\u00e0 religiosa, non basta dipendere dai superiori nell'uso dei beni, ma occorre che i religiosi siano poveri effettivamente e in spirito, avendo il loro tesoro in cielo (cfr. Mt 6,20). Nel loro ufficio sentano di obbedire alla comune legge del lavoro, e mentre in tal modo si procurano i mezzi necessari al loro sostentamento e alle loro opere, allontanino da s\u00e9 ogni eccessiva preoccupazione e si affidino alla Provvidenza del Padre celeste (cfr. Mt 6,25).\nLe congregazioni religiose nelle loro costituzioni possono permettere che i loro membri rinuncino ai beni patrimoniali acquistati o da acquistarsi. Gli istituti stessi, tenendo conto delle condizioni dei singoli luoghi, cerchino di dare in qualche modo una testimonianza collettiva della povert\u00e0, e volentieri destinino qualche parte dei loro beni alle altre necessit\u00e0 della Chiesa e al sostentamento dei poveri, che i religiosi tutti devono amare nelle viscere di Cristo.\nStoria del voto di obbedienza.\nI Vangeli ci presentano la figura di Ges\u00f9 Cristo obbediente al volere del Padre celeste. Per esempio, dice Ges\u00f9:\nSan Paolo, parlando sempre di Ges\u00f9, lo descrive:\nNei secoli dopo Cristo, i cristiani hanno sempre cercato di seguire il suo esempio ed insegnamento anche riguardo all'obbedienza.\nGli eremiti dei primi secoli non erano nella condizione di esercitarsi nell'obbedienza, tuttavia era gi\u00e0 prevista una certa docilit\u00e0 nel mettersi alla scuola di un monaco pi\u00f9 anziano. San Cipriano nella sua lettera \"De abitu virginum\" scrive che a Roma le vergini sono solite mettersi sotto la guida di vergini pi\u00f9 anziane. L'obbedienza veniva vista quindi come una specie di formazione.\nIn seguito, al tempo di san Benedetto con l'organizzarsi della vita religiosa, anche in forma comunitaria, \u00e8 risultato importante obbedire ad un superiore. Per questo il voto di obbedienza ha acquistato una importanza maggiore.\nInfine san Tommaso d'Aquino, nella \"Summa Theologiae\" indica il voto di obbedienza come il capo dei voti religiosi."}
{"id": "677007", "revid": "110838727", "url": "https://it.wikipedia.org/wiki?curid=677007", "title": "CDC 3000", "text": "La CDC 3000 era una serie di sistemi prodotti dalla Control Data Corporation durante la met\u00e0 degli anni 60, questi sistemi furono i successori dei CDC 1604 e dei CDC 924. Col tempo vennero prodotte due linee di sistemi, quella di fascia alta e quella di fascia bassa. CDC dismise la produzione dei sistemi 3000 all'inizio degli anni 70.\nLa linea di fascia alta della serie 3000 aveva parole di 48 bit. La prima macchina fu il CDC 3600 che venne presentato nel giugno del 1963. In seguito vennero presentati il CDC 3400 e il CDC 3800 nel dicembre del 1965. Queste macchine vennero sviluppate per applicazioni scientifiche ma vennero presto oscurate dalle macchine della linea CDC 6000 con parole di 60 bit.\nLa serie di fascia bassa della linea 3000 utilizzava parole a 24 bit. Queste erano basate sul precedente CDC 924, una versione a 24 bit del CDC 1604. Il primo CDC 3000 a basso costo fu il CDC 3200 che venne presentato nel maggio 1964. In seguito venne presentato il CDC 3100 (febbraio 1965) e il CDC 3300 (dicembre 1965). L'ultima macchina della serie fu il CDC 3500 che venne presentato nel 1967 e utilizzava circuiti integrati invece di componenti discreti. Le macchine 3300 e 3500 avevano la possibilit\u00e0 di utilizzare istruzioni in virgola mobile e istruzioni specializzate per compiti commerciali. Queste macchine erano progettate per svolgere compiti commerciali. \nLa serie 300 utilizzava spesso istruzioni di 24 bit in modo da poterne inserire due per parola, sebbene alcune istruzioni dovessero essere di 48 bit per poter accedere in modo agevole alla memoria. I modelli di fascia bassa della serie 3000 avevano solo un sottoinsieme del set di istruzione della serie 3000 e nella fattispecie le istruzioni a 24 bit. Quindi era possibile scrivere programmi per ogni modello 3000 o solo per quelli di fascia alta a seconda del set di istruzioni utilizzato. Inoltre le istruzioni erano compatibili con quelle del 1604 e 924 sebbene questi sistemi trattassero in modo diverso la rilocazione e le istruzioni commerciali. Tutti i sistemi 3000 utilizzavano delle memorie magnetiche.\nArchitettura.\nI modelli di fascia bassa utilizzavano un'architettura a 24 bit. Le istruzioni erano lunghe 24 bit e avevano due registri per le operazioni, A e Q. Erano presenti quattro registri per gli indici, da R0 a R3 sebbene R0 fosse posto a 0 in hardware. Non esistevano registri per le condizioni interne del processore. Potevano essere gestiti direttamente 32.768 parole (24 bit) in memoria direttamente accessibili, e la gestione di pi\u00f9 banchi commutabili era gestita. Configurazioni con due o con tre banchi era comune.\nOgni istruzione aveva un opcode di 6 bit, 1 per specificare il metodo di indirizzamento, due per indicare il registro degli indirizzi e 15 per l'indirizzo. \nL'aritmetica era a complemento ad uno e quindi esisteva lo zero e lo zero negativo. I registri A e Q potevano essere combinati per creare un registro a 48 bit per certe operazioni aritmetiche.\nIl processore del 3300 era in grado di eseguire circa 1 milione di operazioni per secondo, quindi aveva lo status di supercomputer nel 1965.\nSoftware.\nIl primo sistema operativo del 3300 era chiamato RTO OS. Tuttavia questo venne rimpiazzato rapidamente dal MSOS (Mass Storage OS). Il primo sistema operativo per CDC 3300 e CDC 3500 era il MASTER. Il MASTER aveva la gestione degli interrupt, gestiva un'ampia memoria e suppertava il multitasking.\nIl sistema operativo chiamato REAL-TIME SCOPE venne sviluppato per le macchine di fascia bassa. Una versione basata sui dischi di SCOPE venne resa disponibile per la serie di fascia alta.\nI linguaggi Fortran, COBOL e ALGOL erano disponibili. Il linguaggio assemby chiamato COMPASS era fornito da CDC.\nIl sistema APL per la serie 3000 di fascia alta venne sviluppato dall'University of Massachusetts. L'APL venne reso disponibile anche agli altri utilizzatori della linea 3000.\nSet di caratteri.\nI sistemi operativi per i CDC 3xxx normalmente utilizzava 6 bit e quindi poteva gestire 64 simboli, che non comprendevano caratteri in minuscolo. Il set di caratteri conteneva l'estensione a 6 bit della codifica BCD spesso chiamata BCDIC (BCD interchange code). IBm in seguito estese il codice a 8 bit per creare \"extended BCDIC\", spesso chiamato codice EBCDIC. Il codice non prevedeva caratteri di controllo come il ritorno a capo o il fine linea, questi erano realizzati con la struttura del file.\nCuriosit\u00e0.\nOregon State University utilizz\u00f2 un CDC 3300 da met\u00e0 degli anni 60 fino al 1980. Utilizzava un sistema operativo chiamato OS3 (Oregon State Open Shop Operating System).\nLa U.S. Internal Revenue Service utilizz\u00f2 per diversi anni dei sistemi CDC 3000\nVersioni a velocit\u00e0 ridotta dei 3100, 3200 e 3300 vennero sviluppate per il mercato dell'est europa. Questi erano dipinti di grigio e vennero venduti come CDC 2100, 2200 e 2300."}
{"id": "677011", "revid": "26601", "url": "https://it.wikipedia.org/wiki?curid=677011", "title": "Luigi Cevenini III", "text": ""}
{"id": "677012", "revid": "31269", "url": "https://it.wikipedia.org/wiki?curid=677012", "title": "Megaloman", "text": " \u00e8 una serie televisiva tokusatsu giapponese che vede come protagonista l'omonimo supereroe.\nCreato da Tetsu Kariya, lo show fu prodotto dalla Toho Company Ltd. e trasmesso in Giappone su Fuji TV dal 7 maggio al 24 dicembre 1979, con un totale di 31 episodi di mezz'ora. Dall'episodio 14, il titolo dello show divenne .\nTrama.\nIl pianeta Rosetta \u00e8 stato preso sotto controllo dall'Esercito della trib\u00f9 dal sangue nero comandato da Capitan Delitto. Takashi Shishidou e sua madre Rosemary scappano verso il pianeta Terra dopo che suo padre Gou \u00e8 stato ferito con un colpo di pistola da Delitto, che \u00e8 in realt\u00e0 Hiroshi, il fratello gemello \"malvagio\" di Takashi. Mentre vive pacificamente sulla Terra, Takashi frequenta una scuola di arti marziali in Giappone ed ha quattro amici che non hanno idea che lui provenga da un altro pianeta (soltanto il suo insegnante di arti marziali, Sougen Takamine, conosce il suo segreto). Quando il capitano Delitto inizia l'invasione della Terra usando il suo esercito di mostri giganti, Rosemary (che \u00e8 conosciuta con il nome di \u201cMari Shishidou\u201d) d\u00e0 a Takashi i Braccialetti-Megalon con cui pu\u00f2 trasformarsi nel guerriero gigante Megaloman e combattere i mostri diabolici per proteggere cos\u00ec il pianeta Terra. Nell'episodio 2, quando i quattro amici di Takashi della scuola di arti marziali, Seiji Kurogawa (un duro, che combatte come Bruce Lee), Hyosuke Yuri (il mattacchione del gruppo), Ran Takamine (la figlia del maestro Takamine e fidanzata di Takashi) e Ippei Mashira (il ragazzino) scoprono il suo segreto, Rosemary li invita ad unirsi a Takashi nella dura battaglia. D\u00e0 anche a loro i Braccialetti-Megalon per trasformarli in un quartetto di multicolorati super-guerrieri di arti marziali: i quattro potranno iniziare a combattere accanto a Takashi.\nNelle forme di supereroi, Takashi/Megaloman, Seiji, Hyosuke, Ran e Ippei sono vestiti rispettivamente in rosso, blu, giallo, bianco/rosa e verde.\nI seguaci di capitan Delitto sono noti come trib\u00f9 dal sangue nero, e sulla terra girano vestiti da preti cattolici.\nCaratteristiche del personaggio.\nAltezza: 100 metri.\nPeso: 8000 tonnellate.\nCoreografia.\nI combattimenti con l'utilizzo delle arti marziali sono a cura di Junji Yamaoka della Japan Action Club.\nSigla.\nLa sigla italiana Megaloman \u00e8 stata incisa dai Megalonsigers, pseudonimo del gruppo Superobots."}
{"id": "677022", "revid": "1543377", "url": "https://it.wikipedia.org/wiki?curid=677022", "title": "Bobby Womack", "text": "Ha conseguito i suoi maggiori successi negli anni settanta e ottanta eccellendo nel genere soul e R&amp;B.\nBiografia.\nSeguendo le orme del padre, che era cantante gospel, Bobby Womack, assieme ai suoi fratelli, form\u00f2 un proprio gruppo musicale. Scoperto artisticamente da Sam Cooke, agli inizi degli anni sessanta, venne convinto da quest'ultimo a collaborare, assieme ai fratelli, con la casa di produzione di cui Cooke era proprietario, usando per la propria band lo pseudonimo di \"The Valentinos\": cos\u00ec, con una serie di brani commerciali, fra cui \"It's All Over Now\", Womack ed i fratelli raggiunsero il loro primo successo nel 1964; quest'ultima canzone, peraltro, fu interpretata anche dai Rolling Stones permettendo a Womack guadagni regali.\nTuttavia, poco dopo la morte di Sam Cooke, avvenuta improvvisamente nel 1964, Womack spos\u00f2 la vedova di quest'ultimo, Barbara, suscitando nell'opinione pubblica di allora un vero e proprio scandalo. Le cose per Womack divennero ancor pi\u00f9 complicate quando il fratello pi\u00f9 giovane, Cecil, spos\u00f2 anche la figlia di Cooke, Linda. Da chitarrista, Womack lavor\u00f2 presso i Chips Moman's American Studios a Memphis, incidendo alcuni pezzi con Joe Tex ed i Box Tops.\nSebbene fino al 1967 Womack avesse avuto poco successo come artista solista, fu proprio a quel tempo che egli registr\u00f2 una sequenza di pezzi musicali \"soul\" come \"What Is This\" (del 1968), \"It's Gonna Rain\" e \"More Than I Can Stand\" che misero in luce le sue capacit\u00e0 di chitarrista ritmico ed elegante nonch\u00e9 la sua voce particolarmente appassionata. Durante questo periodo divenne anche noto come compositore, offrendo molte canzoni al repertorio di Wilson Pickett tra cui \"I'm in Love\" e \"I'm a Midnight Mover\".\nDopo essersi trasferito alla casa di produzione \"United Artist\" agli inizi degli anni settanta, Womack collabor\u00f2 con il chitarrista Gabor Szabo alla creazione del brano \"Breezin\", canzone che pi\u00f9 tardi diverr\u00e0 un successo di George Benson. Womack deve inoltre la propria notoriet\u00e0 al gusto con cui ha saputo riarrangiare alcuni brani famosi come \"Everybody's Talkin\" o \"Fly Me to the Moon (In Other Words)\" di Fred Neil nonch\u00e9 \"Fire and Rain'\" di James Taylor. Tra i lavori pi\u00f9 noti di questo periodo si ricorda altres\u00ec quello svolto come chitarrista in nell'album del 1971 degli Sly &amp; the Family Stone, \"There's a Riot Goin' On\".\nWomack continu\u00f2 ad ottenere una serie di successi nel corso degli anni settanta grazie a brani come \"Lookin' for a Love\" (riarrangiando una canzone dei Valentinos del 1962), \"Across 110th Street\", \"Woman's Gotta Have It\", \"You're Welcome, Stop on By\", e \"Daylight\". Tutti esempi eccellenti di soul music degli anni settanta che rivelano una sensibilit\u00e0 musicale straordinaria e molto simile a quella di Marvin Gaye o Curtis Mayfield.\nIl regista Quentin Tarantino ha usato \"Across 110th Street\" nella scena iniziale e finale del film \"Jackie Brown\".\nNel 2003 una pubblicit\u00e0 della Saab ha riportato alla ribalta l'interpretazione di Womack di California Dreamin'.\nAffetto da diverse gravi patologie, tra cui la malattia di Alzheimer, \u00e8 morto il 27 giugno 2014 all'et\u00e0 di 70 anni."}
{"id": "677035", "revid": "122808938", "url": "https://it.wikipedia.org/wiki?curid=677035", "title": "Neurofibromatosi di tipo 1", "text": "La neurofibromatosi di tipo 1 (NF1) o malattia di von Recklinghausen (dal patologo tedesco Friedrich Daniel von Recklinghausen) \u00e8 una malattia genetica autosomica dominante. \u00c8 un complesso disordine multi-sistemico causato dalla mutazione di un gene sul cromosoma 17 q11.2 che \u00e8 responsabile della produzione di una proteina chiamata neurofibromina 1 che \u00e8 necessaria per la normale funzione in molti tipi di cellule umane e che inibisce l'oncoproteina p21 RAS, cosa che la fa appartenere alla famiglia dei geni oncosoppressori. La NF-1 provoca tumori lungo il sistema nervoso che possono crescere in qualsiasi parte del corpo. NF-1 \u00e8 uno dei disturbi genetici pi\u00f9 comuni con simile distribuzione razziale e sessuale .La NF-1 \u00e8 un disturbo autosomico dominante che significa che la mutazione o la delezione di una copia (o allele) del gene NF-1 \u00e8 sufficiente per lo sviluppo della patologia, sebbene la presentazione sia estremamente varia.\nLa NF-1 \u00e8 una sindrome dello sviluppo causata da mutazioni germinali nel neurofibromina 1, un gene che \u00e8 coinvolto nel pathway di RAS . A causa della sua rarit\u00e0 e del fatto che la diagnosi genetica \u00e8 stata utilizzata solo negli ultimi anni, in passato la NF-1 \u00e8 stata in alcuni casi confusa con la sindrome di Legius (con caratteristiche comuni alla sindrome di Noonan), un'altra sindrome con sintomi vagamente simili, comprese le macchie caff\u00e8 latte.\nLa NF-1 \u00e8 una malattia specifica dell'et\u00e0; la maggior parte dei segni di NF-1 sono visibili dopo la nascita (durante l'infanzia), ma molti sintomi di NF-1 si verificano con il crescere del bambino o con i cambiamenti ormonali. La gravit\u00e0 delle manifestazioni NF-1 variano ampiamente e non si sa molto su ci\u00f2 che provoca un caso pi\u00f9 grave o meno grave. Anche all'interno della stessa famiglia (poich\u00e9 esiste una probabilit\u00e0 del 50% che un genitore trasmetta le proprie condizioni alla propria prole), i livelli di gravit\u00e0 possono variare enormemente. Tuttavia, il 60% delle persone con NF-1 ha casi lievi, con pochi sintomi che hanno scarsi effetti sulla vita di tutti i giorni. Il 20% dei pazienti con NF-1 ha manifestazioni moderate che hanno poco pi\u00f9 che effetti cosmetici. L'altro 20% ha casi gravi con diversi sintomi che influenzano la qualit\u00e0 della vita della persona. Anche in quest'ultimo gruppo, i sintomi sono raramente pericolosi per la vita.\nEpidemiologia.\nNel 2015 si contavano almeno 100.000 persone negli Stati Uniti e circa 15.000 persone nel Regno Unito a cui \u00e8 stata diagnosticata la NF. I sintomi comuni di NF-1 includono macchie rosso-brunastre nella parte colorata dell'occhio chiamate noduli di Lisch, tumori benigni della pelle chiamati neurofibromi e tumori benigni pi\u00f9 grandi di nervi chiamati neurofibromi plessiformi, scoliosi (curvatura della colonna vertebrale), difficolt\u00e0 di apprendimento, visione disturbi, disabilit\u00e0 mentali, molteplici punti da caffelatte ed epilessia. Gli individui affetti da NF-1 hanno anche un tasso molto pi\u00f9 alto di cancro e malattie cardiovascolari rispetto alla popolazione in generale.\nSi tratta di una malattia a incidenza abbastanza frequente (1 affetto ogni 3.000 individui). Importante \u00e8 la familiarit\u00e0 in quanto almeno il 50% degli affetti ha una storia familiare di neurofibromatosi 1 documentata; nella restante parte dei casi si tratta di nuove mutazioni.\nQuadro clinico.\nLa malattia appartiene al gruppo delle facomatosi ed \u00e8 caratterizzata da diverse manifestazioni a livello cutaneo, oculare e nervoso. Per quanto riguarda le alterazioni della cute, sin dalla nascita possono essere presenti macchie di color caffellatte in numero maggiore o uguale a sei. Nel bambino di et\u00e0 inferiore a 6 anni hanno diametro superiore a 0,5\u00a0cm, mentre nel bambino di et\u00e0 superiore a 6 anni hanno diametro maggiore di 1,5\u00a0cm. Altre lesioni cutanee presenti dalla nascita sono i neurofibromi plessiformi che originano dal palmo delle mani e dei piedi e danno fastidio durante la deambulazione.\nDi seguito \u00e8 riportato un elenco di condizioni e complicanze associate a NF-1 e, ove disponibili, fascia di et\u00e0 di insorgenza e sviluppo progressivo, percentuale di occorrenza della popolazione NF-1, metodo di diagnosi precoce, trattamenti e specialit\u00e0 mediche correlate .La progressione della condizione \u00e8 approssimativamente la seguente:\nDisturbi neuro-muscolari.\nLe anomalie muscoloscheletriche che colpiscono il cranio includono displasia sfenoidale dell'osso, idrocefalo congenito e danno neurologico associato. Queste anomalie non sono progressive e possono essere diagnosticate nel feto o alla nascita.\nI disturbi che colpiscono la colonna vertebrale includono:\nDebolezza muscolare scheletrica e deficit di controllo motorio.\nI deficit nella funzione motoria nell'NF-1 sono stati a lungo riconosciuti e sono stati storicamente attribuiti alla disfunzione nervosa. Negli ultimi anni, tuttavia, gli studi suggeriscono che NF-1 \u00e8 associato a un problema primario nella funzione muscolare (miopatia).\nI risultati clinici nelle persone con NF-1 includono:\nGli studi condotti su topi geneticamente modificati hanno finora confermato che il gene NF1 \u00e8 vitale per il normale sviluppo e metabolismo muscolare. Il knockout del gene NF1 nei muscoli provoca un metabolismo lipidico deregolamentato e debolezza muscolare.\nLa NF-1 \u00e8 una malattia della famiglia di malattie legate a una disfunzione della proteina RAS, che comprende la sindrome di Costello, la sindrome di Noonan e la sindrome cardiofaciocutanea. Le RASopatie presentano anche debolezza muscolare scheletrica. \u00c8 probabile che la compromissione della funzione muscolare in questi disturbi sia collegata alla segnalazione alterata di Ras / MAPK, tuttavia, i meccanismi molecolari precisi rimangono sconosciuti.\nDisturbi cutanei.\nUn elenco dei disturbi cutanei nella NF1:\nNumerose malattie / sindromi del corpo umano possono essere associate allo sviluppo di macchie color caff\u00e8- latte: Atassia-telangiectasia, Sindrome di Bloom, Anemia di Fanconi, malattia di Gaucher, Sindrome di Marfan, Sindrome di McCune-Albright ,MEN1, Sindrome di Legius (sindrome neurofibromatosi di tipo simil-1), Sindrome di Noonan, Sindrome di Peutz \u2013Jeghers, Sindrome di Silver-Russell, Sclerosi tuberosa e Sindrome di von Hippel-Lindau.\nManifestazioni oculari.\nDal punto di vista delle manifestazioni oculari, i pazienti possono presentare gliomi del nervo ottico (stazionari, non evolvono e talvolta regrediscono spontaneamente) e amartomi dell'iride detti noduli di Lisch in numero maggiore o uguale a due. Per quanto riguarda le alterazioni neurologiche, si possono riscontrare disturbi del linguaggio.\nCancro.\nIl cancro pu\u00f2 insorgere sotto forma di tumore maligno della guaina del nervo periferico derivante dalla degenerazione maligna di un neurofibroma plessiforme. Un neurofibroma plessiforme ha un rischio di degenerazione dell'8-12% di trasformazione in un tumore maligno. La diagnosi \u00e8 effettuata tramite MRI e il trattamento principale \u00e8 la chirurgia e la radioterapia.Il tumore maligno della guaina del nervo era la principale causa di morte (60%) in uno studio su 1895 pazienti con NF-1 dalla Francia nel periodo 1980\u20132006 indicava un eccesso di mortalit\u00e0 nei pazienti NF-1 rispetto alla popolazione generale. La causa della morte era disponibile per 58 pazienti (86,6%). Lo studio ha rilevato che l'eccesso di mortalit\u00e0 si \u00e8 verificato tra i pazienti di et\u00e0 compresa tra 10 e 40 anni. Significativa mortalit\u00e0 in eccesso \u00e8 stata riscontrata sia nei maschi che nelle femmine.\nPossono essere presenti anche altre alterazioni: nel 30-50% dei casi si hanno alterazioni delle ossa e, inoltre, i pazienti con neurofibromatosi hanno un rischio di sviluppare tumori da 3 a 4 volte maggiore, in particolare tumore di Wilms, rabdomiosarcomi, meningiomi, gliomi del nervo ottico e feocromocitomi.\nDisabilit\u00e0 cognitiva e dell'apprendimento.\nLa complicazione pi\u00f9 comune nei pazienti con NF-1 \u00e8 la disabilit\u00e0 cognitiva e dell'apprendimento. Questi problemi cognitivi hanno dimostrato di essere presenti in circa il 90% dei bambini con NF-1 e hanno effetti significativi sulla loro istruzione e sulla vita di tutti i giorni.Questi problemi cognitivi hanno dimostrato di essere stabili nell'et\u00e0 adulta e non peggiorano diversamente da altri sintomi fisici dell'NF-1. I problemi cognitivi pi\u00f9 comuni riguardano la percezione, il funzionamento esecutivo e l'attenzione. I disturbi includono:\nDeficit spaziale.\nLa lovastatina, normalmente utilizzata per trattare l'ipercolesterolemia, \u00e8 attualmente nella fase uno della sperimentazione clinica (NCT00352599). Questo farmaco ha dimostrato di invertire i deficit spaziali nei topi. La simvastatina, un farmaco simile alla lovastatina, non ha mostrato benefici sulla funzione cognitiva o sul comportamento in due studi randomizzati e controllati su bambini con NF1.\nPubert\u00e0 e altezza.\nI bambini con diagnosi di NF-1 possono manifestare pubert\u00e0 ritardata o precoce. Studi recenti hanno correlato la pubert\u00e0 precoce in soggetti con NF-1 con la presenza di tumori della via ottica. Inoltre, \u00e8 stato dimostrato che le altezze dei bambini affetti da NF-1 aumentano normalmente fino alla pubert\u00e0, dopodich\u00e9 gli aumenti di altezza diminuiscono rispetto alle controparti sane. Questo alla fine provoca una statura ridotta negli individui con NF-1.\nDisturbi psichiatrici.\nBambini e adulti con NF-1 possono sperimentare problemi sociali, problemi di attenzione, ansia sociale, depressione, astinenza, problemi di pensiero, disturbi somatici, difficolt\u00e0 di apprendimento e comportamento aggressivo. I trattamenti comprendono psicoterapia, antidepressivi e terapia cognitivo-comportamentale.\nDisturbi del Sistema Nervoso.\nIl coinvolgimento neurologico primario nell'NF-1 \u00e8 del sistema nervoso periferico e secondariamente del sistema nervoso centrale. La Schwannomatosi \u00e8 una rara condizione definita dalla presenza di pi\u00f9 tumori benigni dei nervi che sono spesso molto dolorosi. Oltre al dolore, la debolezza \u00e8 un problema comune. I sintomi di solito iniziano nei giovani o nella met\u00e0 degli adulti.\nNeuropatia periferica.\nUn neurofibroma \u00e8 una lesione del sistema nervoso periferico. Il suo lignaggio cellulare \u00e8 incerto e pu\u00f2 derivare da cellule di Schwann, altre linee cellulari perineurali o fibroblasti. I neurofibromi possono insorgere sporadicamente o in associazione con NF-1. Un neurofibroma pu\u00f2 insorgere in qualsiasi punto lungo un nervo periferico. Numerosi farmaci sono stati studiati per trattare questa condizione.\nLe condizioni del neurofibroma sono progressive e includono:\nNel caso in cui i neurofibromi crescano all'interno del tubo digerente, si pu\u00f2 avere ostruzione intestinale ed emorragia. L'Ipertensione \u00e8 causata da stenosi dell'arteria renale dovuto alla NF1.\nMalattia del sistema nervoso centrale.\nEpilessia.\nSono stati segnalati attacchi epilettici fino al 7% dei pazienti con NF-1. La diagnosi \u00e8 effettuata mediante elettroencefalografo, imaging a risonanza magnetica, scansione tomografica calcolata, TC ad emissione di singolo fotone e scansione tomografica ad emissione di positroni. La causa maggiormente accreditata \u00e8 data da tumori cerebrali, malformazione corticale e sclerosi temporale mesiale. La terapia \u00e8 farmacologica (suscettibile nel 57%).\nEctasia durale.\nAll'interno del sistema nervoso centrale, l'NF-1 si manifesta come una debolezza della dura madre. La debolezza della dura madre porta a focale ectasia durale a causa dell'esposizione cronica alle pressioni della pulsazione del liquido cerebrospinale. \u00c8 stato dimostrato che l'ectasia durale si verifica vicino a neurofibromi plessiformi che possono essere infiltrativi portando a un indebolimento della dura.\nL'acetazolamide ha mostrato risultati promettenti come trattamento per questa condizione e in pochissimi casi l'ectasia durale richiede un intervento chirurgico.\nDiagnosi.\nTest prenatali.\nI test prenatali possono essere utilizzati per identificare l'esistenza di NF-1 nel feto. Per gli embrioni prodotti tramite fecondazione in vitro, \u00e8 possibile tramite diagnosi genetica preimpianto effettuare lo screening per NF-1.La presenza di NF-1 pu\u00f2 essere identificata mediante test prenatali, ma \u00e8 impossibile determinare la gravit\u00e0 con cui verr\u00e0 espressa la condizione.\nLe persone con NF-1 hanno una probabilit\u00e0 del 50% di trasmettere il disturbo ai propri figli, ma i genitori possono avere un bambino con NF-1 per via di una mutazione de novo spontanea nei geni durante la gravidanza.\nTest postnatale.\nIl National Institutes of Health (NIH) ha creato criteri specifici per la diagnosi di NF-1. Due di queste sette \"Caratteristiche cliniche cardinali\" sono necessarie per una diagnosi positiva.Esiste un diagramma di flusso pratico per distinguere tra NF1, NF2 e schwannomatosi.\nAlcuni criteri che possono indirizzare al test genetico sono:\nTrattamento.\nNon esiste una cura per il disturbo stesso. Invece, le persone con neurofibromatosi sono seguite da un team di specialisti per gestire sintomi o complicanze della patologia."}
{"id": "677041", "revid": "73936", "url": "https://it.wikipedia.org/wiki?curid=677041", "title": "Modello di Bohr", "text": ""}
{"id": "677044", "revid": "1123126", "url": "https://it.wikipedia.org/wiki?curid=677044", "title": "Patriarca di Gerusalemme", "text": ""}
{"id": "677045", "revid": "102594384", "url": "https://it.wikipedia.org/wiki?curid=677045", "title": "Sannita (vascello)", "text": "Il Sannita \u00e8 stato un vascello della Real Marina del Regno delle Due Sicilie, varato dal Cantiere navale di Castellammare di Stabia nel 1792. L'anno successivo, comandato dal conte Francesco Spannocchi Piccolomini, fece parte della squadra sarda che cooper\u00f2 con gli inglesi alla difesa di Tolone contro i repubblicani di Francia. Nel 1795 venne assegnata alla divisione mandata ad unirsi alla squadra inglese del Mediterraneo secondo la convenzione anglo-napoletana del 12 luglio 1793. Sul finire del 1798, a capo di una divisione del brigadiere Francesco Caracciolo, scort\u00f2 da Napoli a Palermo il vascello inglese \"Vanguard\", sul quale l'ammiraglio Nelson portava i Borbone di Napoli che fuggivano dalla rivoluzione. Traversata difficile per il mare burrascoso e per la scarsezza dell'equipaggio che aveva in maggioranza disertato prima della partenza.\nDa Palermo il Sannita venne mandato a Messina e qui disarmato."}
{"id": "677046", "revid": "289247", "url": "https://it.wikipedia.org/wiki?curid=677046", "title": "OESSG", "text": ""}
{"id": "677053", "revid": "1632387", "url": "https://it.wikipedia.org/wiki?curid=677053", "title": "Darkest Hour", "text": "I Darkest Hour sono un gruppo metalcore con forti influenze melodic death metal nato a Washington D.C. nel 1995.\nBiografia.\nLa band \u00e8 nata per iniziativa di Mike Schleibaum. Prima di riuscire a fare il primo concerto il 23 settembre 1995 il gruppo subisce numerosi cambi di formazione. Insieme a Schleibaum ci sono John Henry, Matt Maben e Raul Mayorga, il prodotto \u00e8 un sound pi\u00f9 oscuro e lento rispetto a quello melodico attuale ed influenzato da gruppi come Bloodlet e Damnation A.D.. L'EP chiamato The Misanthrope viene pubblicato nel 1996 dalla piccola label Death Truck Records, nel 1998 esce un altro EP chiamato The Prophecy Fulfilled questa volta per la Art Monk Construction, un'etichetta leggermente pi\u00f9 grande della precedente. La band comincia ad evolversi, si sentono influenze svedesi, il sound si rafforza con l'entrata del batterista Ryan Parrish, del bassista Billups Allen e del secondo chitarrista Fred Ziomek. Tutto questo porta al primo full-length, The Mark of Judas, che viene pubblicato nell'estate 2000. A causa del profondo cambiamento, la band tende ad ignorare i primi EP e si riferisce all'album considerandolo la prima release.\nMolti fans lo giudicano il migliore LP del gruppo, bench\u00e9 abbia avuto una distribuzione e una promozione quasi nulla a causa del fallimento della M.I.A. Records poco tempo dopo la sua pubblicazione. Comunque a questo punto i Darkest Hour hanno raggiunto una notoriet\u00e0 tale da arrivare agli orecchi della Victory Records che li mette sotto contratto. Il debutto con la Victory, So Sedated, So Secure, \u00e8 del 2001, e dopo la sua pubblicazione Billups e Ziomek lasciano la band per essere rimpiazzati da Paul Burnette e, dopo la parentesi temporanea di Mike Garrity, da Kris Norris.\nL'influenza di Norris porta all'abbandono dell'influenza hardcore per un sound pi\u00f9 puramente metal, cambiamento che viene amplificato quando la band decide di ricorrere all'aiuto del produttore svedese Fredrik Nordstr\u00f6m. Il risultato, Hidden Hands of a Sadist Nation, \u00e8 un album che gli fa guadagnare maggiore notoriet\u00e0 nella scena metal tradizionale, al punto che nel 2004 ai Darkest Hour viene chiesto di partecipare all'Ozzfest.\nAltro cambiamento significativo avviene a livello dei testi, mentre il lavoro precedente criticava le organizzazioni religiose e il crescente commercialismo, ora i temi sono politici con critiche al militarismo americano post 11 settembre.\n\"Undoing Ruin\" contiene un messaggio pi\u00f9 \"positivo\", i testi guardano avanti, parlano della guarigione e puntano a rendere la vita nuovamente importante, Schleibaum dice che l'album tratta del cambiamento, personale e musicale.\nIl 4\u00ba album \u00e8 stato prodotto da Devin Townsend degli Strapping Young Lad ai Greenhouse Studios di Vancouver. Townsend, famoso oltre per la sua band anche per aver lavorato con Lamb of God e Soilwork, porta un cambiamento nel sound dei Darkest Hour:"}
{"id": "677056", "revid": "124752726", "url": "https://it.wikipedia.org/wiki?curid=677056", "title": "Chiesa dei Domenicani (Bolzano)", "text": "La chiesa dei Domenicani, in tedesco \"Dominikanerkirche\", \u00e8 un edificio di culto risalente al XIII secolo, perfetto esempio di architettura gotica a Bolzano, nell'Alto Adige.\nLocalizzazione.\nLa chiesa \u00e8 situata nell'attuale piazza Domenicani, tuttavia la piazza non esiste che dagli anni trenta. Oggi nel cuore del centro a pochi passi da piazza Walther ed il duomo, ai tempi della sua costruzione la zona del convento dei Domenicani era al di fuori del nucleo urbano in un'area circondata per un lato dal Talvera e per uno dall'Isarco. L'area dell'attuale chiesa \u00e8 infatti molto pi\u00f9 ristretta rispetto a quella originale. I frati possedevano quindi un vasto terreno per la coltivazione di vegetali per il sostentamento.\nStoria.\nUna prima chiesa venne eretta in questo luogo nel 1272, poi rifatta completamente all'inizio del XIV secolo quando venne eretto l'edificio attuale, uno dei primi esempi di architettura gotica del Tirolo, voluta dai frati domenicani che giunsero a Bolzano in quegli anni, presumibilmente da Ratisbona. Il coro poligonale venne completato nel 1313 e di li a poco le cappelle laterali.\nNello stesso periodo arrivarono in citt\u00e0 anche i francescani e l'Ordine teutonico. Il convento che ne deriv\u00f2 controllava un'area pi\u00f9 grande di quella attuale ed era situato fuori dal nucleo urbano. Dal 1488 in poi esisteva presso il convento una confraternita laica votata a San Sebastiano, i cui membri appartenevano al patriziato cittadino, fra cui per esempio i Kiesfelder, i Lantramer o i Truefer.\nLe prime opere di urbanizzazione avvennero agli inizi del XX secolo, un periodo dove Bolzano conobbe una grande crescita urbanistica. Nella zona fra l'attuale chiesa ed il torrente Talvera venne costruito il nuovo quartiere che all'epoca assunse il nome di \"Neustadt\" (\"Citt\u00e0 nuova\"). La chiesa perse tutto il suo terreno restante negli anni trenta, quando il governo fascista della citt\u00e0 decise di costruirvi una piazza con edifici in stile razionalista. Durante la seconda guerra mondiale sub\u00ec notevoli danni e successivamente fu in parte ristrutturata.\nLa chiesa ad aula \u00e8 costruita sopra un edificio precedente all'inizio del XIV sec. con coro poligonale (1313) e cappelle laterali. Il coro venne modificato in stile barocco nel 1740 (stucchi). Cappella di San Giovanni con importante decorazione ad affresco, prima met\u00e0 del XIV sec. Resti di affresco sono presenti nel chiostro.\nInterni.\nLa chiesa \u00e8 una dei pi\u00f9 pregiati gioielli artistici bolzanini e fu in questa chiesa che gli artisti svilupparono il cosiddetto stile della \"Scuola di Bolzano\". L'interno della chiesa, del tipo a sala, \u00e8 diviso in tre navate da pilastri ottagonali reggenti volte reticolate. Il presbiterio, aggettante, venne decorato con leggeri stucchi in stile rococ\u00f2 nel 1740.\nOriginariamente vi erano quattro cappelle, danneggiate gravemente durante la seconda guerra mondiale. Fra il 1971 e il 1972 venne ricostruita tuttavia la cappella che attorno al 1600 venne fatta erigere dai commercianti bolzanini, detta appunto \"Cappella dei Mercanti\", che si trova sulla sinistra, in fondo. La cappella esibisce, su un altare risalente al 1642, la \"Visione di Soriano\", una tela del Guercino, che rappresenta un tema ricorrente nella storia dell'Ordine: l'apparizione a un confratello del convento di Soriano Calabro, della Vergine, insieme alla Maddalena e a santa Caterina d'Alessandria, che lasciarono al convento un drappo con l'immagine del fondatore dell'Ordine che tiene nelle mani un giglio e un libro, simboli della purezza e della sapienza. Sulla parete destra, di fronte a questa cappella, si trova un affresco, detto \"affresco di Castelbarco\", diviso in quattro parti.\nIn passato erano visibili pi\u00f9 affreschi rispetto ad oggi: la cappella di San Nicola era affrescata da Guariento di Arpo, Haus Stotzinger da Ulma dipinse l'importante affresco \"Madonna tra santi\" (1404) che univa elementi tedeschi ad altri italiani; inoltre sono conservati una \"Madonna in Trono\" di scuola veronese (1379) e \"Quattro santi\" (1400) della scuola di Martino da Verona.\nLa cappella dedicata a San Giovanni include un ciclo di affreschi della prima met\u00e0 del XIV secolo, eseguiti della \"Scuola di Giotto\": \"Leggenda di San Giovanni\", \"Storie di Maria\", \"Leggenda di San Nicol\u00f2\", fra cui spicca la scena del cavaliere dell'Apocalisse con sotto i peccatori.\nChiostro.\nIl chiostro dell'antico convento dei Domenicani venne menzionato per la prima volta nel 1308. L'arco costale venne costruito nel 1495 dal maestro Hans Hueber. Con Friedrich Pacher il chiostro assunse una configurazione uniforme. Le pitture murali che vanno dal XIV al XVI secolo, raccontano le tappe della \"Vita di Cristo\".\nDal chiostro \u00e8 possibile entrare nella \"Cappella di Santa Caterina\", dove sono conservati affreschi giotteschi del Quattrocento. Dal 2005 il chiostro della Chiesa dei domenicani \u00e8 stato protagonista di una serie di interventi di restauro, alcuni dei quali realizzati grazie ai fondi del Gioco del Lotto, in base a quanto regolato dalla legge 662/96."}
{"id": "677057", "revid": "287204", "url": "https://it.wikipedia.org/wiki?curid=677057", "title": "Unit\u00e0 di cooperazione giudiziaria dell'Unione Europea", "text": "Lunit\u00e0 di cooperazione giudiziaria dell'Unione Europea (anche Eurojust) \u00e8 un'agenzia dell'Unione europea, si compone di un procuratore o un ufficiale di polizia per ogni Stato membro che formano il \"Collegio\" dell'organizzazione, il quale elegge un presidente fra i suoi membri.\nIl Presidente del Collegio di Eurojust \u00e8 Mich\u00e8le Coninsx membro nazionale del Belgio.\nLa sede di Eurojust \u00e8 all'Aia, nei Paesi Bassi.\nStoria.\nL'idea di Eurojust nasce a Tampere, una citt\u00e0 della Finlandia, dove il 15 e il 16 ottobre 1999 si riun\u00ec il Consiglio Europeo, composto dai capi di Stato e di governo dei 15 Stati allora membri dell'Unione, per tenere una riunione straordinaria esclusivamente dedicata alle problematiche degli affari interni e della giustizia.\nIn quella sede venne deciso di creare l'unit\u00e0 di cooperazione giudiziaria permanente, denominata Eurojust, con l'obiettivo di rafforzare la lotta contro le forme gravi di criminalit\u00e0, in particolare di criminalit\u00e0 organizzata, che trascendendo la dimensione nazionale investono pi\u00f9 di uno Stato membro.\nIl Consiglio dell'Unione europea, con Decisione del 28 febbraio 2002 ha dato seguito a quella risoluzione, istituendo l'Unit\u00e0 di cooperazione giudiziaria \"Eurojust\", quale organo dell'Unione, dotato di personalit\u00e0 giuridica e finanziato a carico del bilancio dell'Unione Europea, composta all'inizio da 15 membri nazionali, e ora, dopo l'allargamento, da 27, ciascuno distaccato dal proprio Stato, in conformit\u00e0 del proprio ordinamento giuridico, aventi titolo di magistrato del pubblico ministero, giudice o funzionario di polizia con pari prerogative.\nL'Italia ha dato piena attuazione alla Decisione del Consiglio dell'Unione europea del 28 febbraio 2002 con la Legge 14 marzo 2005 n.41.\nCompetenze e funzioni.\nNell'ambito di indagini e azioni penali concernenti almeno due Stati membri e relative ai comportamenti criminali, in ordine a forme gravi di criminalit\u00e0, soprattutto se organizzata, gli obiettivi assegnati all'Eurojust sono i seguenti (artt. 6 e 7 della Decisione istitutiva):\nSu richiesta dell'autorit\u00e0 competente di uno Stato membro, l'Eurojust pu\u00f2 inoltre fornire sostegno anche qualora le indagini e le azioni penali interessino unicamente lo Stato membro in questione e un paese terzo, se con tale paese \u00e8 stato concluso un accordo che instaura una cooperazione o se tale sostegno, in un caso particolare, rivesta un interesse essenziale.\nSu richiesta dell'autorit\u00e0 competente di uno Stato membro o della Commissione, l'Eurojust pu\u00f2 fornire sostegno anche qualora le indagini e le azioni penali interessino unicamente lo Stato membro in questione e la Comunit\u00e0.\nAd Eurojust compete inoltre la capacit\u00e0 di svolgere una serie di funzioni che le sono state attribuite nel contesto della cooperazione giudiziaria europea e, in particolare:\nL'Eurojust svolger\u00e0 inoltre un ruolo importante nella trasmissione delle richieste di assistenza giudiziaria da paesi terzi nel contesto di un accordo in base agli articoli 24 e 38 del TUE sulla cooperazione internazionale in materia penale.\nL'Eurojust contribuir\u00e0 anche a costituire squadre investigative comuni e parteciper\u00e0 a tali squadre, in virt\u00f9 dell'articolo 13, paragrafo 6 della convenzione, del 29 maggio 2000, relativa all'assistenza giudiziaria in materia penale delle conclusioni del Consiglio GAI del 20 settembre 2001 e della proposta di adozione della decisione quadro relativa alle squadre investigative comuni (non ancora ratificata dall'Italia).\nL'ambito di competenza generale dell'Eurojust comprende:\nPer altri tipi di reati diversi da quelli di cui al paragrafo 1) dell'art.4, l'Eurojust pu\u00f2, a titolo complementare, conformemente ai suoi obiettivi, prestare assistenza nelle indagini e azioni penali su richiesta di un'autorit\u00e0 competente di uno Stato membro.\nPer realizzare i suoi obiettivi, l'Eurojust svolge le sue funzioni:\nCiascuno Stato membro ha nominato un rappresentante presso l'Unit\u00e0. Gli Stati membri hanno la facolt\u00e0 di inviare pi\u00f9 persone per assistere il rappresentante designato e uno di questi pu\u00f2 sostituirlo nell'esercizio delle sue funzioni.\nI membri nazionali di Eurojust, i quali durano in carica per un periodo massimo di 6 anni, lavorano in condizioni di parit\u00e0, sia come rappresentanti del proprio Stato sia nell'ambito di un Collegio che svolge anche le funzioni di \"management board\".\nL'Unit\u00e0 non dispone di un servizio di interpretazione proprio e si avvale delle risorse linguistiche dei suoi membri."}
{"id": "677060", "revid": "767487", "url": "https://it.wikipedia.org/wiki?curid=677060", "title": "Ophidian", "text": "Ha saltuariamente utilizzato gli pseudonimi Meander, Ophidian as Raziel e Trypticon.\n\u00c8 divenuto noto nell'ambiente dopo l'uscita della sua produzione \"Butterfly VIP\" per i particolari accostamenti di parti pianistiche ad elementi tipici del genere hardcore. La sua produzione artistica si caratterizza per la continua sperimentazione, spaziando tra diversi stili quali l'hardcore, la darkcore, l'hc sperimentale, l'hardtechno, la breakcore e l'IDM.\nBiografia.\nIntrodotto in giovane et\u00e0 alla musica attraverso lo studio del pianoforte, Conrad \u00e8 entrato in contatto con la musica elettronica grazie al forte affermarsi dell'hardcore nel suo paese.\nA soli 16 anni, dopo i primi lavori fatti in casa e registrati su nastro magnetico, inizia la sua collaborazione con Ruffneck, che lo prende sotto la sua ala sotto l'etichetta Gangsta e Supreme Intelligence, dove user\u00e0 principalmente l'alias Trypticon. Nel 2001, in concomitanza con l'inizio dei suoi studi presso la Scuola delle Arti di Utrecht, inizia la sua collaborazione con l'etichetta Enzyme Records, segnando una grande svolta per la propria carriera. La sua crescita musicale \u00e8 poi in particolar modo favorita dalla nascita della sotto-etichetta Enzyme X, pi\u00f9 sperimentale, che permette la realizzazione del suo primo album: Blackbox (2003). Sotto questa etichetta nasce Butterfly, pezzo che viene successivamente remixato per l'etichetta Enzyme VIP.\nNel 2005 Ophidian fonda due nuove etichette in collaborazione con Patrick van Kerckhoven: Protocast (non pi\u00f9 attiva) per un progetto hard techno, e Meta4 per l'hardcore pi\u00f9 sperimentale ed industrial con influenze IDM."}
{"id": "677062", "revid": "287204", "url": "https://it.wikipedia.org/wiki?curid=677062", "title": "Stefano Dellio", "text": "Carriera.\n Approda al mondiale nel 1989 in sella ad una montesa 125 prototipo della casa Spagnola,nel 1990 a 18 anni conquista subito un punto iridato chiudendo 15\u00ba la prova svizzera del campionato al Grimmialp e la Federazione italiana dimostra di credere molto in lui chiamandolo a rappresentare l'Italia al Trial delle nazioni dove conquista un podio. Indosser\u00e0 per altre sette volte la maglia azzurra nel Trial delle nazioni cogliendo in totale 4 terzi posti e 3 quarti posti.\nLe stagioni successive sono tutte dedicate al mondiale (dove conquista il 16\u00ba posto assoluto nel campionato 1992 ed \u00e8 addirittura 10\u00ba al GP del Portogallo 1999) e all'europeo dove coglie i successi pi\u00f9 importanti: per sette anni consecutivi si piazza nella \"Top 10\" e porta ad un soffio dal podio continentale la Scorpa nel 1996. Da ricordare la sua vittoria in Portogallo nel 1998, sempre nell'europeo.\nNel suo palmar\u00e8s anche una vittoria alla \"Due giorni della Brianza\" e alcuni successi a livello nazionale (3\u00ba nel Campionato italiano 2001).\nLe ultime apparizioni nella stagione 2005 prima di ritirarsi definitivamente dalle corse. In seguito \u00e8 diventato tecnico federale della Federazione Motociclistica Italiana..\nNel 2007 comincia una nuova collaborazione con la SPEA, noto sponsor del campionato del mondo di trial, facendo nascere la \"Squadra sperimentale\". Essa prevede l'attuazione di un nuovo progetto volto al rapido apprendimento che nel giro di due anni porta il suo allievo principale, Gianluca Tournour, ad essere uno dei protagonisti del Campionato del Mondo.\nNella sua lunga carriera ha corso con moto Beta, Fantic, GasGas, Montesa e Scorpa."}
{"id": "677063", "revid": "767487", "url": "https://it.wikipedia.org/wiki?curid=677063", "title": "Faya Largeau", "text": "Faya-Largeau \u00e8 la pi\u00f9 importante citt\u00e0 del Ciad settentrionale. Capoluogo della regione di Borkou e capoluogo del dipartimento, ha una popolazione di 9.867 abitanti (dato del 1993).\nOriginariamente chiamata Faya fu rinominata Largeau in epoca coloniale per poi assumere il nome attuale dopo l'indipendenza.\nL'attivit\u00e0 principale \u00e8 l'agricoltura, la citt\u00e0 dispone di ampie riserve sotterranee d'acqua, inoltre a nord si trovano tre laghi. Situata al termine di alcune piste del Sahara funge da centro per i commerci delle merci provenienti dal Fezzan e dall'oasi di Cufra.\nFaya-Largeau dispone di una pista di atterraggio asfaltata (IATA: FYT, ICAO: FTTY)."}
{"id": "677064", "revid": "1305887", "url": "https://it.wikipedia.org/wiki?curid=677064", "title": "Azusa Nakao", "text": "Fra i personaggi da lei interpretati ci sono Sara nella serie \"Ima, soko ni iru boku\", Anna Kazami in \"Ririka, SOS!\" e tre personaggi in \"Rossana\": Alicia, Marine e la professoressa Miles."}
{"id": "677066", "revid": "416175", "url": "https://it.wikipedia.org/wiki?curid=677066", "title": "Dialetto bustocco", "text": "Il dialetto bustocco (nome nativo \"b\u00fcst\u00f3cu\") \u00e8 la variante del lombardo occidentale parlata a Busto Arsizio (\"B\u00fcsti Grandi\" in bustocco), citt\u00e0 dell'Alto Milanese in provincia di Varese. Si stacca notevolmente sia dal milanese, sia dai dialetti varesotti, sia dagli altri dialetti parlati nelle localit\u00e0 pi\u00f9 prossime a Busto Arsizio, cos\u00ec come da tutti gli altri dialetti lombardi. \u00c8 parlato da circa il 30% della popolazione dell'area in cui \u00e8 diffuso.\nRispetto al milanese e ai dialetti vicini presenta diverse particolarit\u00e0:\nIn qualche caso una parola lunga \u00e8 stata ridotta ad un semplice vocalizzo (es. volare: \"sgu\u00e1\" invece di \"sgol\u00e0\").\nNel bustocco si ha la conservazione della vocale atona u e i nel finale delle parole, caratteristica unica di tale dialetto. Le forme \"t\u00e8cc\" (tetto) e \"tr\u00e8des\" (tredici) del lombardo occidentale a Busto Arsizio sono \"t\u00e9ciu\" e \"tr\u00e8dasi\". A Busto Arsizio si dice \"d\u00fcu\" (it. \"duro\") e \"ud\u00f9i\" (it. \"odore\"), mentre nella vicina Legnano si esprimono gli stessi concetti attraverso i termini \"d\u00fcr\" e \"ud\u00f9r\".\nAl plurale, quasi sempre, la stessa uscita vale per il maschile come per il femminile. Nei nomi propri sono i neutri che si applicano indifferentemente (es. \"'Ngiulo\u00eau\" per \"Angelo\" o \"Angela\").\nA met\u00e0 ottocento Luigi Ferrario asseriva:\nCome fa notare lo storico Luigi Giavini, il bustocco non \u00e8 un dialetto unitario. Occorre distinguere tra la parlata pi\u00f9 \"rustica\" della zona del vecchio borgo coincidente con il quartiere di san Michele, dove vivevano i contadini (\"bagia\u00fani\") e la parlata pi\u00f9 \"civica\" della zona di san Giovanni, dove vivevano gli artigiani (\"scenda\u00e0ti\"), che avevano pi\u00f9 contatti con l'esterno. La parola italiana \"sforzata\" diventa ad esempio \"sfurz\u00f2a\" a san Michele e \"sfurz\u00e1a\" a san Giovanni.\nAltre differenze si possono riscontrare con il dialetto parlato nelle cascine intorno alla citt\u00e0, dove vivevano i \"cassin\u00e1ti\", cio\u00e8 quei contadini che non abitavano nel borgo come i \"bagia\u00fani\". In particolare, il dialetto della Cascina dei Poveri, nella quale si viveva fino ai primi anni Settanta, risente della sua ubicazione a met\u00e0 tra Busto Arsizio e Gallarate. Il substrato ligure \u00e8 meno marcato nel dialetto gallaratese: ad esempio alla Cascina dei Poveri si diceva \"B\u00fcst\" invece di \"B\u00fcsti\" (Busto), \"sach\u00e8t\" invece di \"sach\u00e9tu\" (sacchetto), \"\u00fcst\" invece di \"\u00fcstu\" (visto). Il termine pr\u00edncipe del dialetto bustocco, \"lau\u00e0\", alla Cascina dei Poveri si diceva \"lau\u00f3\".\nAnche i dialetti dei quartieri di Borsano e Sacconago, un tempo comuni autonomi, presentano delle differenze da quello di Busto Arsizio. A Borsano in alcuni casi sono rimaste la /r/ e la /v/ intervocaliche, come nel caso di \"tempur\u00e1l\" invece di \"tempu\u00e1l\" (temporale), \"mater\u00e0zzu\" invece di \"mate\u00e0zzu\" (materasso) e di \"lav\u00e0\" invece di \"la\u00e0\" (lavare). In altri casi \u00e8 riscontrabile la permanenza delle finali /\u00f3un/ invece di /\u00f3n/ ed /\u00e9in/ invece di /\u00e9n/. Infine esistono differenze a livello di lessico: a Busto \"past\u00e9\" vuol dire pastaio, mentre a Borsano significa \"disordine\". A Sacconago sono cadute alcune /r/ intervocaliche (e non solo) che non sono cadute nel bustocco, come nel caso di \"ca\u00e1l\" invece di \"cav\u00e1l\" (cavallo), \"\u00e1ca\" invece di \"v\u00e1ca\" (mucca). Un caso interessante \u00e8 la parola \u201cprezzemolo\u201d, che si dice \"pedars\u00e9n\" in bustocco, \"pridinz\u00e9n\" in borsanese, \"pridins\u00e9n\" in sinaghino e si diceva \"pidars\u00e9n\" alla Cascina dei Poveri.\nUn celebre scioglilingua in bustocco recita: \"d\u00fc \u00f6i ind\u00fc\u00eci in d'u \u00e1qua d'U\u00f3na\", cio\u00e8 \"due uova indurite (sode) nell'acqua dell'Olona\".\nSubstrato ligure.\nSecondo teorie e studi accreditati, il dialetto bustocco sarebbe caratterizzato da un substrato ligure, presente dalla remota antichit\u00e0, ed improntato successivamente dalla parlata gallo-romanza comune agli altri dialetti lombardo-occidentali. Tale substrato, presente anche in altri dialetti della zona, sarebbe pi\u00f9 marcato nel bustocco.\nTratti liguri salienti nel dialetto bustocco, secondo tale visione, sarebbero la presenza della vocale \"u\" atona finale nei sostantivi e negli aggettivi maschili, nei verbi e negli avverbi (es. \"gatu\", \"secu\", \"coldu\", \"b\u00fcceu\", \"candu\" invece di \"gatt\", \"secch\", \"cald\", \"bic\u00e9r\", \"quand\", tipiche del dialetto legnanese) e la sparizione di alcune consonanti intervocaliche (es. \"lau\u00e1\" invece di \"lavur\u00e1\"), al punto che \u00e8 possibile comporre una frase di senso compiuto totalmente priva di consonanti: \"A \u00f6u i \u00f6i\" (Voglio le uova). Spesso la \"a\" accentata [\u00e1] suona come una via di mezzo tra la \"a\" e la \"o\". Il celebre verso di una canzone genovese \"\"Ma se ghe penso aloa mi veddo o ma...\" non \u00e8 molto dissimile se tradotto in bustocco: \"Ma sa ga pensu alua me'a vedu ul m\u00e1r...\"\".\nSi noti che anche il cosiddetto dialetto, come tutte le lingue parlate, subisce una mutazione nel corso del tempo, assumendo vocaboli dall'italiano, e ci\u00f2 spiega perch\u00e9 il dialetto parlato dalle persone di una certa et\u00e0 differisce da quello parlato da persone pi\u00f9 giovani. \nA sostegno delle teorie \"liguri\", \u00e8 significativo il fatto che il presunto substrato ligure del dialetto bustocco sia in grado di dare un \"imprinting\" anche ai neologismi mutuati dalla lingua italiana o anche da altre lingue, come l'inglese: ad esempio la parola \"jet\" non di rado viene resa con \"g\u00e9tu\" in bustocco. La peculiarit\u00e0 del dialetto bustocco come \"isola linguistica\" ligure sarebbe addirittura cos\u00ec marcata da rendere possibile tracciare una isoglossa che comprende quasi tutto il comune di Busto Arsizio lasciando fuori a nord-ovest la Cascina dei Poveri, i cui originari abitanti parlavano un dialetto pi\u00f9 simile a quello di Gallarate, il quale non presenta caratteri liguri o li presenta in forma molto attenuata. All'interno della ipotetica isoglossa vi sono comunque differenze di parlata anche fra i diversi rioni di Busto Arsizio, come San Michele e San Giovanni, e ancor di pi\u00f9 Sacconago e Borsano, questi ultimi un tempo comuni autonomi e ora conurbati a Busto Arsizio. Un esempio: a Busto il sole \u00e8 \"ul su\", a Borsano \u00e8 \"ul tsu\".\nEsiste tuttavia una teoria che nega la validit\u00e0 di queste osservazioni, sostenendo che la somiglianza tra il bustocco e il ligure sarebbe limitata a pochi tratti, escludendo quindi la presenza di tale substrato.\nGrammatica essenziale.\nL'alfabeto.\nLe consonanti non presentano grandi differenze con l'italiano. Non esistono le geminate (\"doppie consonanti\"), sebbene spesso per convenzione ortografica si scrivano una doppia S o una doppia Z al solo scopo di rappresentare il suono sordo delle due lettere quando vi pu\u00f2 essere un dubbio sul fonema (in realt\u00e0 la pronuncia \u00e8 di suono semplice). In rari casi \u00e8 presente anche un suono inesistente nella lingua italiana: la fricativa postalveolare sonora (/\u0292/) - come la J francese di \"journal\" - resa con SG: \"sgigut\u00e0 \"(sfasciare). In qualche caso la lettera S iniziale seguita da vocale appare come la \"s sonora\" (/z/) dell'italiano \"asola\": \"ul s\u00e9\" (l'aceto), \"a Sina\" (la Sina). Ci\u00f2 si deve alla caduta della vocale iniziale (as\u00e9 &gt; s\u00e9) o alla semplificazione per elisione della prima sillaba (L\u00fcisina &gt; Sina).\nLe vocali sono i numero maggiore rispetto all'italiano, essendone presenti dieci: A, \u00c1, \u00c9, \u00c8, I, \u00d3, \u00d2, \u00d6, U, \u00dc.\nGli articoli determinativi.\nSono \"UL\" per il maschile singolare e \"A\" per il femminile singolare. Se per\u00f2 il sostantivo inizia con una vocale si usa \"U\" per entrambi i generi: \"u om\" (l'uomo), \"u \u00e1qua\" (l'acqua). Il plurale per entrambi i generi \u00e8 \"I\": \"i pessi\" (i pesci), \"i sc\u00e1rpi\" (le scarpe).\nGli articoli indeterminativi e i partitivi.\nSono \"UN\" per il maschile, \"NA\" per il femminile e \"DI\" per il partitivo (degli, delle).\nI sostantivi.\nI sostantivi maschili generalmente terminano con la \"U\" atona: \"ul g\u00e1tu\" (il gatto), ma possono anche terminare con le consonanti L, M, N e R: \"ul cap\u00e8l\" (il cappello), \"u om\" (l'uomo), \"ul ba\u00e9n\" (il badile), \"ul b\u00fct\u00e9r\" (il burro); oppure con vocale accentata: \"ul spazzac\u00e1\" (il solaio), \"ul cazz\u00fc\" (il mestolo), \"ul pidri\u00f6\" (l'imbuto), \"ul prestin\u00e9\" (il panettiere); e ancora con la desinenza \"UI\", per i nomi che in italiano terminano in ORE: \"ul Signui\" (il Signore), \"ul curidui\" (il corridore); e con il suono GN (N nasale): \"ul l\u00e8gn\" (il legno). Naturalmente vi sono delle eccezioni.\n\"\u00c9N\" e \"\u00d3N\" sono anche le desinenze dei diminutivi e degli accrescitivi: \"misc\u00e9n\" (micino), \"scarp\u00f3n\" (scarpone).\nI sostantivi femminili di solito terminano con la vocale \"A\", ma possono terminare anche con consonante N: \"a man\" (la mano), \"a televisi\u00f3n\" (la televisione). Il diminutivo e l'accrescitivo si fanno con i suffissi \"INA\" e \"ONA\". Pi\u00f9 spesso che in italiano, l'accrescitivo cambia il genere della parola: \"na d\u00f3na\" (una donna) - \"un dun\u00f3n\" (una donnona).\nI sostantivi maschili che terminano in \"U\" al plurale prendono la desinenza \"I\": \"ul g\u00e1tu - i g\u00e1ti\" (il gatto - i gatti); quelli che terminano con una vocale accentata e quelli in \"UI\" restano invariati: \"ul pidri\u00f6 - i pidri\u00f6\" (l'imbuto - gli imbuti), \"ul pitui - i pitui\" (il pittore - i pittori); quelli che terminano con M e R rimangono invariati: \"u om - i om\" (l'uomo - gli uomini), \"ul mustar - i mustar\" (il mostro - i mostri); quelli che terminano in \"L\" generalmente prendono la desinenza \"I\": \"ul cav\u00e8l - i cav\u00e8i\" (il capello, i capelli) ma talvolta restano invariati: \"ul t\u00e1ul - i t\u00e1ul\" (il tavolo - i tavoli).\nI sostantivi in N rimangono invariati se non si tratta di un accrescitivo o di un diminutivo: \"ul can - i can\" (il cane - i cani). Il diminutivo \"\u00c9N\" al plurale d\u00e0 \"ITI\": \"cagn\u00e9n - cagniti\" (cagnolino - cagnolini); l'accrescitivo \"\u00d3N\" al plurale d\u00e0 \"UNI\": \"l\u00fcmag\u00f3n - l\u00fcmaguni\" (lumacone - lumaconi).\nI sostantivi femminili che terminano in \"A\" al plurale prendono la \"I\": \"a cadr\u00e9ga - i cadreghi\" (la sedia - le sedie), tranne quelli che finiscono in \"LA\", \"MA\", e \"NA\" e \"GNA\", che perdono la \"A\": \"a b\u00e1la - i bal\" (la palla - le palle), \"a m\u00e1ma - i mam\" (la mamma - le mamme), \"a d\u00f3na - i don\" (la donna - le donne), \"a rogna - i rogn\" (la sfortuna - le sfortune). Ma anche in questo caso vi sono delle eccezioni. Rimangono invariati i pochi sostantivi femminili che terminano in consonante: \"a man - i man\" (la mano - le mani). Il diminutivo femminile \u00e8 \"INA\" e l'accrescitivo \u00e8 \"ONA\". Al plurale si hanno rispettivamente \"IN\" e \"ON\", in qualche caso \"UNI\".\nLe preposizioni.\nLe preposizioni semplici sono: \"DA\" (di e da), \"A\" (a), \"IN\" (in), \"CON\" o \"CUN\" (con), \"S\u00dc\" (su), \"GI\u00da\" (gi\u00f9), \"PAR\" (per), \"TRA\" (tra) e \"FRA\" (fra).\nLe preposizioni articolate sono: \"DUL\" (del e dal) \"DU\" (dell' e dall'), \"DAA\" (della e dalla), \"DI\" (dei, delle e dai, dalle), \"AL\" (al), \"AU\" (all'), \"AA\" (alla), \"AI\" (ai, agli, alle), \"IN DUL\" (nel), \"IN DU\" (nell'), \"IN DAA\" (nella), \"IN DI\" (nei, nelle), \"CONT'UL\" (con il), \"CONT'U\" (con l'), \"CONT'AA\" (con la), \"CONT'I\" (con gli, con le), \"S\u00dcL\" (sul), \"S\u00dcA\" (sulla), \"S\u00dc'U\" (sull'), \"S\u00dcI\" (sugli, sulle).\nGli aggettivi.\nGli aggettivi qualificativi possono terminare come i sostantivi in \"U\" / \"A\", plurale \"I\": \"gi\u00e1ldu / gi\u00e1lda / gialdi\" (giallo / gialla / gialli-gialle), oppure essere invariabili, come ad esempio \"dulzi\" (dolce), oppure con la combinazione \"- / A / I\": \"b\u00e8l / b\u00e8la / b\u00e8i\" (bello / bella /belli-belle).\nGli aggettivi derivati dai participi passati (che in italiano hanno desinenza ATO, UTO e ITO) si comportano allo stesso modo, ad esempio: \"indurment\u00e0 / indurment\u00e1a / indurment\u00e1i\" (addormentato / addormentata / addormentati-te), \"imbes\u00fc\u00ec / imbes\u00fc\u00eca / imbes\u00fc\u00eci\" (istupidito /istupidita /istupiditi-te).\nGradi dell'aggettivo.\nComparativo di maggioranza: \"P\u00dcSS\u00c9...DUL/DAA/DI...\", es.: \"a me m\u00e1china a l'\u00e9 p\u00fcsse n\u00f6a daa tua\" (la mia auto \u00e8 pi\u00f9 nuova della tua).\nComparativo di minoranza: \"M\u00c8NU...DUL/DAA/DI...\", es.: \"ul to fi\u00f6 a l'\u00e9 menu voltu dul m\u00e9\" (tuo figlio \u00e8 meno alto del mio).\nComparativo di uguaglianza: \"T\u00c8ME o 'ME\", es.: \"ul t\u00f3 frad\u00e9l a l'\u00e9 magar 'me un ciodu\" (tuo fratello \u00e8 magro come un chiodo).\nSuperlativo relativo: \"UL/A/I P\u00dcSS\u00c9\", es.: \"a t\u00f3 tusa a l'\u00e9 a p\u00fcss\u00e9 b\u00e8la daa sc\u00f6a\" (tua figlia \u00e8 la pi\u00f9 bella della scuola).\nSuperlativo assoluto: non esiste. Si usano locuzioni come \"stracu 'me un vilan\" (stanco come un contadino = stanchissimo), \"biancu 'me un pat\u00e8l\" (pallido come un pannolino - si presume non usato! = pallidissimo); oppure si ricorre al raddoppio dell'aggettivo: \"a l'and\u00e9a adasi adasi\" (andava adagio-adagio = pianissimo.\nI pronomi.\nI pronomi personali soggetto sono: \"MEN\" (io), \"TI\" (tu), \"L\u00dc\" (egli), \"L\u00c9\" (ella), \"N\u00d6GN\" (noi), \"VI\u00d2LTAR\" (voi) e \"LUI\" (essi/esse).\nI pronomi personali accusativi, cio\u00e8 del complemento oggetto, sono: \"MA\" (affisso) e \"-MI\" (suffisso) per la prima persona singolare, es. \"al ma vedi\" (mi vede), \"a l'\u00e9 in giru a cerc\u00e1mi\" (\u00e8 in giro a cercarmi); \"TA\" (affisso), \"-TI\" (suffisso) e \"-S\" (suffisso imperativo) per la seconda persona singolare, es. \"al ta vedi\" (ti vede), \"a l'\u00e9 in giru a cerc\u00e1ti\" (\u00e8 in giro a cercarti), \"dars\u00e9das!\" (svegliati!); \"LU\" o \"'L\" (affisso) e \"-L\" (suffisso) per la terza persona singolare maschile, es. \"a 'l mangiu dopu\" (lo mangio dopo), \"m\u00e8tal l\u00ec!\" (mettilo l\u00ec!); \"LE\" o \"LA\" (affisso) e \"-LA\" (suffisso) per la terza persona singolare femminile, es. \"ghe l\u00e0 na missuia, te le vedi?\" (c'\u00e8 l\u00e0 una falce, la vedi?), \"b\u00fctala via!\" (buttala via!); il pronome oggetto per la prima persona plurale viene spesso espresso con una locuzione, dato che \u00e8 lo stesso della prima persona singolare \"MA\", es.: \"i ma gu\u00e1rdan a n\u00f6gn\" (ci guardano), come pronome suffisso si usa \"-M\" o \"-GHI\" con la stessa locuzione, es.: \"vardam ben a n\u00f6gn\" (guardaci bene); per la seconda persona plurale si usano \"VA\" (affisso) e \"-VI\" (suffisso), es.: \"a va \u00e9du!\" (vi vedo!), \"a l'\u00e9 dr\u00e9 guard\u00e1vi\" (vi sta guardando); e infine per la terza persona plurale si usano \"I\" o \"IU\" (affisso) e \"-I\" (suffisso), es.: \"a iu c\u00e9rcu\" (li cerco), \"a sun dr\u00e9 c\u00fcnt\u00e1i\" (li sto contando).\nI pronomi personali dativi, cio\u00e8 del complemento di termine, sono: \"MA\" (affisso) e \"-MI\" (suffisso) per la prima persona singolare, es.: \"al ma parla\" (mi parla), \"dami tr\u00e1\" (dammi retta); \"TA\" (affisso) e \"-TI\" (suffisso) per la seconda persona singolare, es.: \"al ta disi\" (ti dice), \"a ri\u00e8ssu mai a parl\u00e1ti\" (non riesco mai a parlarti); \"GA\" e \"GHE\" (affisso) e \"-GHI\" (suffisso) per la terza persona singolare, sia maschile che femminile), es.: \"al ga disi s\u00e9mpar da n\u00f3\" (gli dice sempre di no), \"parch\u00e9 te v\u00e9 n\u00f3 a parl\u00e1ghi?\" (perch\u00e9 non vai a parlargli/le?); per la prima persona plurale valgono le considerazioni del pronome oggetto: si usano \"GA\" (affisso) e \"-GHI\" (suffisso) con la specificazione \"A N\u00d6GN\", es.: \"i ga d\u00ecsan a n\u00f6gn\" (ci dicono), \"a l'\u00e9 'gn\u00fc chi a parlaghi a n\u00f6gn\" (\u00e8 venuto qua a parlarci); per la seconda persona plurale si usano \"VA\" (affisso) e \"-VI\" (suffisso), es.: \"al va disi t\u00fcscos\" (vi dice tutto), \"dumand\u00e8vi ul parch\u00e9\" (domandatevi il perch\u00e9); e infine per la terza persona plurale si usano \"GA\" (affisso) e \"-GHI\" (suffisso), es.: \"men a ga d\u00f3 tr\u00e1\" (io do loro retta), \"m\u00f3 a v\u00f3 a dumandaghi\" (ora vado a chiedere loro).\nNel caso si voglia enfatizzare un discorso si pospone di nuovo il pronome nella forma soggetto per l'accusativo e nella forma soggetto preceduto da \"A\" per il dativo, es.: \"al m'ha ciap\u00e1 men!\" (ha preso proprio me!), \"al ta parla a ti!\" (sta parlando proprio a te!).\nI pronomi relativi sono: \"CHA\" (che, il quale, la quale, i quali, le quali, al quale, alla quale, ai quali, alle quali, cui, di cui, da cui, del quale, della quale, dei quali); \"CHEL\" (quello), \"CH\u00c8LA\" (quella), \"CHI T\u00c1I\" (quei, quelli, quelle). Es.: \"chel cha'l disi chel l\u00ec l'\u00e8 chel ch'i d\u00ecsan t\u00fcci chi t\u00e1i ch'i sb\u00e1glian\" (quello che dice quello l\u00ec \u00e8 quello che dicono tutti quelli che sbagliano), \"DU\u00c9\" o \"INDU\u00c9\" (dove), es.: \"a c\u00e1 indu\u00e9 a son nass\u00fc\" (la casa dove sono nato); \"T\u00dcL CHEL\" (quanto), es.: \"t'\u00e9 a mangi\u00e1 t\u00fcl ch\u00e8l cha gh\u00e9 in dul piatu\" (devi mangiare quanto c'\u00e8 nel piatto).\nI pronomi interrogativi sono \"CHI\" per le persone, \"CHE\" per le cose, es.: \"chi l'\u00e9 chel l\u00ec?\" (chi \u00e8 quello?), \"che trenu t'\u00e9 a ciap\u00e0?\" (che treno devi prendere?), \"\u02beSA\" (che cosa?, quanto?), es.: \"\u02besa te'n disi?\" (cosa ne dici?), \"\u02besa i ci\u00e1pan?\" (quanto guadagnano?)\nI pronomi indefiniti sono: \"OGNI\", \"OGNAD\u00d6N/OGNAD\u00dcNA\" (ognuno/ognuna), \"CAI\" (qualche), es.: \"un cai d\u00ec a vegnu gi\u00f9 a tru\u00e1ti\" (qualche giorno verr\u00f2 a trovarti); derivati: \"CAIV\u00d6N/CAIV\u00dcNA\" (qualcuno/qualcuna), \"CAIGHID\u00d6N/CAIGHID\u00dcNA\" (qualcheduno/qualcheduna), \"CAICOSSA\" (qualche cosa); \"T\u00dcSCOSSI\" (tutto), \"NAGUTA\" (niente), \"NISS\u00d6GN/NISS\u00dcNA\" (nessuno/nessuna), \"\u00d2LTAR/\u00d2L, \u00d2LTRA/\u00d2LA, \u00d2LTAR\" (altro, altra, altri/altre), \"V\u00d6N/V\u00dcNA\" (un tizio/una tizia).\nAggettivi e pronomi possessivi.\nSono \"UL M\u00c9\", \"A MIA\", \"I M\u00c9\" (il mio, la mia, i miei/le mie); \"UL T\u00d3\", \"A TUA\", \"I T\u00d3\" (il tuo, la tua, i tuoi/le tue); \"UL S\u00d3\", \"A SUA\", \"I S\u00d3\" (il suo, la sua, i suoi/le sue); \"UL N\u00d2STU\", \"A N\u00d2STA\", \"I N\u00d2STI\" e \"I N\u00d2STAR\" (il nostro, la nostra, i nostri/le nostre); \"UL V\u00d2STU\", \"A V\u00d2STA\", \"I V\u00d2STI\" e \"I V\u00d2STAR\" (il vostro, la vostra, i vostri/le vostre); \"UL S\u00d3\", \"A SUA\", \"I S\u00d3\" (il loro, la loro, i loro/le loro), dato che questa forma \u00e8 uguale alla terza singolare, spesso si specifica con la forma \"UL S\u00d3 DA L\u00daI\", \"A SUA DA L\u00daI\", \"I S\u00d3 DA L\u00daI\".\nAvverbi.\nDi luogo: \"DUA, INDUA, DU\u00c9, INDU\u00c9, DUGH\u00c9, INDUGH\u00c9\" (dove), \"CHI\" (qui), \"L\u00c1\" (l\u00e0), \"S\u00dc\" (su), \"GI\u00d9\" (gi\u00f9), \"DEN', DENTAR\" (dentro), \"F\u00d6A\" (fuori), \"SUA\" (sopra), \"SUTA\" (sotto), \"VIS\u00c9N\" (vicino), \"LUNTAN\" (lontano), \"SCI\u00c1\" (qua), \"DANANZI\" (davanti), \"DADR\u00c9\" (dietro), \"DAPART\u00dcTU\" (dappertutto).\nDi tempo: \"I\u00c9I\" (ieri), \"INC\u00d6\" (oggi), \"CANDU, QUANDU\" (quando), \"DUMAN\" (domani), \"DOPUDUMAN\" (dopodomani), \"PRIMA\" (prima), \"DOPU\" (dopo), \"PR\u00c9STU, BUN\u00d9A\" (presto), \"TARDI\" (tardi), \"M\u00d3\" (adesso), \"P\u00d6\" (poi), \"STAMATINA\" (stamani), \"STUMESD\u00cd\" (a mezzogiorno), \"STABASS\u00d9A\" (questo pomeriggio), \"STASS\u00cdA\" (stasera), \"STAN\u00d2CI\" (stanotte), \"ADREAMAN, S\u00dcBITU\" (s\u00f9bito), \"S\u00c9MPAR\" (sempre), \"M\u00c1I\" (mai), \"IN CH\u00c8LA\" (mentre, in quel momento), \"ANM\u00d3, ANCAM\u00d3\" (anc\u00f3ra), \"MUNANCA, MUNAN\" (non ancora), \"S\u00dc PA'L D\u00cd\" (di giorno), \"PASS\u00c1\" (scorso), \"CH'I VEGN\" (venturo), \"SPESSU\" (spesso), \"MIATANTU\" (di rado, non spesso), \"UAM\u00c1I\" (ormai), \"T\u00dcT'IN UN BOTU\" (improvvisamente).\nDi quantit\u00e0: \"POCU\" (poco), \"TANTU\" (tanto), \"ASS\u00c9\" (abbastanza), \"TROPU\" (troppo), \"NAGUTA\" (niente), \"P\u00dc O M\u00c8NU\" (pressappoco), \"DUM\u00c1\" (soltanto).\nDi affermazione e negazione: \"S\u00cc\" (s\u00ec), \"N\u00d3\" (no), \"SIG\u00dcU\" (sicuro, certo), \"GNANCA\" (neanche), \"NEM\u00c8NU\" (neammeno)\nDi dubbio: \"ANDAB\u00c9N\" (forse), \"MAG\u00c1I, MAG\u00c1A\" (magari), \"CHISS\u00c1\" (chiss\u00e0), \"DABON\"/\"DARBON\" (davvero).\nDi modo: \"CUM\u00c9\" (come?), \"T\u00c8ME, \u02beME\" (come), \"B\u00c9N\" (bene) \"M\u00c1, MALAMENTI\" (male), \"VULANT\u00c9A\" (volentieri), \"FORTI\" (forte), \"PIAN\" (piano), \"INSC\u00cd\" (cos\u00ec), \"PULIDU\" (bene), \"PAGAMENTU\" (neanche a farlo apposta), \"ALMENU, ALMANCU\" (almeno), \"P\u00dcTOSTU\" (piuttosto), \"A C\u00d6N DA...\" (per colpa di...), \"CUMPAGN\" (uguale), \"ADR\u00c9!\" (forza!), \"IN GN\u00c1\" (via), \"APR\u00c9SSA\" (vicino)\nCongiunzioni.\nMolto simili all'italiano: \"E\", \"O\", \"CA\" (che), \"ANCA\" (anche), \"MA\", \"PER\u00d2\" (si possono usare anche assieme), \"SICH\u00c9\" (sicch\u00e9), \"DONCA\" (dunque), \"QUINDI\", \"AL\u00daA\" (allora), \"PARTANTU\" (pertanto).\nForme verbali.\nIn bustocco si usano: il presente, il presente continuo, il passato prossimo, l'imperfetto, l'imperfetto continuo, il futuro (spesso sostituito con il presente), l'infinito e il participio passato. Futuro anteriore, congiuntivo e condizionale sono usati in misura minore nel colloquio.\nLe altre forme verbali presenti in italiano o non esistono o sono usate molto di rado.\nGli ausiliari sono \"VESSI\" (essere) e \"VEGHI\" (avere).\nLa costruzione verbale prevede l'uso della particella pronominale, analogamente alla forma francese enfatica del tipo \"Moi je mange\" (io mangio). I pronomi soggetto con le particelle pronominali sono: \"MEN A\" per la prima persona singolare, \"TI A TI\" (oggi si sente spesso la forma \"TI A TE\") per la seconda persona singolare, \"L\u00dc AL\", \"L\u00c8 A LA\" per la terza persona singolare, \"N\u00d6GN A\" per la prima persona plurale, \"VIOLTAR A\" o \"VIOL A\" per la seconda persona plurale, e \"L\u00daI I\" per la terza persona plurale. Spesso si omette il pronome soggetto e si usano solo la particella pronominale e la voce verbale, es.: \"(L\u00dc) AL GI\u00dcGA\" (gioca).\nAusiliare \"VESSI\" (essere), indicativo presente: \"men a sum, ti a ti s\u00e9, l\u00fc/l\u00e9 a l'\u00e9, n\u00f6gn a s\u00e8m, violtar a s\u00ec, l\u00f9i a inn\",\nindicativo imperfetto: \"men a s\u00e9u, ti a ti s\u00e9i, l\u00fc/l\u00e9 a l'\u00e9a, n\u00f6gn a s\u00e9am, violtar a sii, l\u00f9i i \u00e9an\", indicativo passato prossimo: \"men a sum st\u00e9i, ti a ti s\u00e9 st\u00e8i, l\u00fc/l\u00e9 a l'\u00e9 st\u00e8i, n\u00f6gn a s\u00e8m st\u00e8i, violtar a s\u00ec st\u00e8i, l\u00f9i a inn st\u00e8i\",\nindicativo futuro: \"men a sa\u00f3, ti a ti sa\u00e9, l\u00fc al sa\u00e1, l\u00e9 a la sa\u00e1, n\u00f6gn a sa\u00e8m, violtar a sa\u00ec, l\u00f9i i sa\u00e1n\".\nAusiliare \"VEGHI\" (avere), indicativo presente: \" men a g'ho, ti a ti g'h\u00e9, l\u00fc al g'ha, l\u00e9 a la g'ha, n\u00f6gn a g'hem, violtar a g'h\u00ec, l\u00f9i i g'han\", indicativo imperfetto: \"men a g'h\u00e9u, ti a ti g'h\u00e9i, l\u00fc al g'h\u00e9a, l\u00e9 a la g'h\u00e9a, n\u00f6gn a g'h\u00e9am, violtar i g'h\u00ec, l\u00f9i i g'h\u00e9an\", indicativo passato prossimo: \"men a g'ho '\u00fc, ti a ti g'h\u00e9 '\u00fc, l\u00fc al g'h\u00e9a '\u00fc, l\u00e9 a la g'h\u00e9a '\u00fc, n\u00f6gn a g'h\u00e9m v\u00fc, violtar a g'h\u00ec '\u00fc, l\u00f9i i g'han v\u00fc\", indicativo futuro: \"men a g'haa\u00f3, ti a ti g'haa\u00e9, l\u00fc al g'ha\u00e1a, l\u00e9 a la g'ha\u00e1a, n\u00f6gn a g'haa\u00e9m, violtar a g'haa\u00ec, l\u00f9i i g'ha\u00e1an\".\nIl dialetto bustocco, a differenza dell'italiano, possiede quattro coniugazioni verbali.\nPrima coniugazione: infinito in \"\u00c1\", es.: \"mangi\u00e1\" (mangiare). Indicativo presente: \"men a m\u00e1ngiu, ti a ti m\u00e1ngi, l\u00fc al m\u00e1ngia, l\u00e9 a la m\u00e1ngia, n\u00f6gn a m\u00e1ngiam, violtar a mang\u00ec, l\u00f9i i m\u00e1ngian\", indicativo presente continuo: \"men a sum dr\u00e9 mangi\u00e1, ti a ti s\u00e9 dr\u00e9 mangi\u00e1, l\u00fc/l\u00e9 a l'\u00e9 dr\u00e9 mangi\u00e1, n\u00f6gn a s\u00e8m dr\u00e9 mangi\u00e1, violtar a s\u00ec dr\u00e9 mangi\u00e1, l\u00f9i inn dr\u00e9 mangi\u00e1\", indicativo imperfetto: \"men a mang\u00e9u, ti a ti mang\u00e9i, l\u00fc al mang\u00e9a, l\u00e9 a la mang\u00e9a, n\u00f6gn a mang\u00e9am, violtar a mang\u00eci, l\u00f9i i mang\u00e9an\", indicativo imperfetto continuo: \"men a s\u00e9u dr\u00e9 mangi\u00e1, ti a ti s\u00e9i dr\u00e9 mangi\u00e1, l\u00fc/l\u00e9 a l'\u00e9a dr\u00e9 mangi\u00e1, n\u00f6gn a s\u00e9am dr\u00e9 mangi\u00e1, violtar a s\u00eci dr\u00e9 mangi\u00e1, l\u00f9i i \u00e9an dr\u00e9 mangi\u00e1\", indicativo passato prossimo: \"men hu mangi\u00e1, ti a t'h\u00e9 mangi\u00e1, l\u00fc/l\u00e9 a l'ha mangi\u00e1, n\u00f6gn hem mangi\u00e1, violtar h\u00ec mangi\u00e1, l\u00f9i han mangi\u00e1\", indicativo futuro: \"man a mangia\u00f3, ti a ti mangia\u00e9, l\u00fc al mangia\u00e1, l\u00e9 a la mangia\u00e1, n\u00f6gn a mangia\u00e8m, violtar a mangia\u00ec, l\u00f9i i mangia\u00e1n\".\nSeconda coniugazione: infinito in \"\u00c9\", es.: \"vid\u00e9\" (vedere). Come in italiano i verbi della seconda coniugazione sono pi\u00f9 o meno irregolari. In bustocco per\u00f2 sono pochi. Indicativo presente: \"men a \u00e9du, ti a ti \u00e9di, l\u00fc al v\u00e9di, l\u00e9 a la \u00e9di, n\u00f6gn a \u00e9dam, violtar a id\u00ec, l\u00f9i i \u00e9dan\", Indicativo presente continuo: \"men a sum dr\u00e9 id\u00e9, ti a ti s\u00e9 dr\u00e9 id\u00e9, l\u00fc/l\u00e9 a l'\u00e9 dr\u00e9 id\u00e9, n\u00f6gn a s\u00e8m dr\u00e9 id\u00e9, violtar a s\u00ec dr\u00e9 id\u00e9, l\u00f9i a inn dr\u00e9 id\u00e9\", indicativo imperfetto: \"men a id\u00e9u, ti a ti id\u00e9i, l\u00fc al vid\u00e9a, l\u00e9 a la id\u00e9a, n\u00f6gn a id\u00e9am, violtar a id\u00ec, l\u00f9i i vid\u00e9an\", indicativo imperfetto continuo: \" men a s\u00e9u dr\u00e9 id\u00e9, ti a ti s\u00e9i dr\u00e9 id\u00e9, l\u00fc/l\u00e9 a l'\u00e9a dr\u00e9 id\u00e9, n\u00f6gn a s\u00e9am dr\u00e9 id\u00e9, violtar a s\u00eci dr\u00e9 id\u00e9, l\u00f9i i \u00e9an dr\u00e9 id\u00e9\", indicativo passato prossimo: \"men hu \u00fcstu, ti a t'h\u00e9 \u00fcstu, l\u00fc/l\u00e9 a l'ha \u00fcstu, n\u00f6gn ham v\u00fcstu, violtar hi \u00fcstu, l\u00f9i han v\u00fcstu\", indicativo futuro: \"men a eda\u00f3, ti a ti eda\u00e9, l\u00fc al veda\u00e1, l\u00e9 a la veda\u00e1, n\u00f6gn a ida\u00e8m, violtar a ida\u00ec, l\u00f9i i vida\u00e1n\".\nTerza coniugazione: infinito in \"I\" (atona), es.: \"p\u00e8rdi\" (perdere). Indicativo presente: \"men a p\u00e8rdu, ti a ti p\u00e8rdi, l\u00fc al p\u00e8rdi, l\u00e9 a la p\u00e8rdi, n\u00f6gn a p\u00e8rdam, violtar a perd\u00ec, l\u00f9i i p\u00e8rdan\", indicativo presente continuo: \"men a sum dr\u00e9 p\u00e8rdi, ti a ti s\u00e9 dr\u00e9 p\u00e8rdi, l\u00fc/l\u00e9 a l'\u00e9 dr\u00e9 p\u00e8rdi, n\u00f6gn a s\u00e8m dr\u00e9 p\u00e8rdi, violtar a si dr\u00e9 p\u00e8rdi, l\u00f9i a inn dr\u00e9 p\u00e8rdi\", indicativo imperfetto: \"men a perd\u00e9a, ti a ti perd\u00e9i, l\u00fc al perd\u00e9a, l\u00e9 a la perd\u00e9a, n\u00f6gn a perd\u00e9am, violtar a perd\u00eci, l\u00f9i i perd\u00e9an\", indicativo imperfetto continuo: \"men a s\u00e9u dr\u00e9 p\u00e8rdi, ti a ti s\u00e9i dr\u00e9 p\u00e8rdi, l\u00fc/l\u00e9 a l'\u00e9a dr\u00e9 p\u00e8rdi, n\u00f6gn a s\u00e9am dr\u00e9 p\u00e8rdi, violtar a s\u00eci dr\u00e9 p\u00e8rdi, l\u00f9i i \u00e9an dr\u00e9 p\u00e8rdi\", indicativo passato prossimo: \"men hu perd\u00fc, ti a t'h\u00e9 perd\u00fc, l\u00fc/l\u00e9 a l'ha perd\u00fc, n\u00f6gn ham perd\u00fc, violtar hi perd\u00fc, l\u00f9i han perd\u00fc\", indicativo futuro: \"men a perda\u00f3, ti a ti perda\u00e9, l\u00fc al perda\u00e1, l\u00e9 a la perda\u00e1, n\u00f6gn a perda\u00e8m, violtar a perda\u00eci, l\u00f9i i perda\u00e1n\".\nQuarta coniugazione: infinito in \"\u00cc\" (accentata). Vi sono due classi di verbi in questa coniugazione. Prima classe: verbi come \"DURM\u00cc\" (dormire). Indicativo presente: \"men a d\u00f6rmu, ti a ti d\u00f6rmi, l\u00fc al d\u00f6rmi, l\u00e9 a la d\u00f6rmi, n\u00f6gn a d\u00f6rmam, violtar a durm\u00ec, l\u00f9i i d\u00f6rman\", Indicativo presente continuo: \"men sum dr\u00e9 durm\u00ec, ti a ti s\u00e9 dr\u00e9 durm\u00ec, l\u00fc/l\u00e9 a l'\u00e9 dr\u00e9 durm\u00ec, n\u00f6gn a s\u00e8m dr\u00e9 durm\u00ec, violtar a si dr\u00e9 durm\u00ec, l\u00f9i inn dr\u00e9 durm\u00ec\", indicativo imperfetto: \"men a durmi\u00e9u, ti a ti durmi\u00e9i, l\u00fc al durmi\u00e9a, l\u00e9 a la durmi\u00e9a, n\u00f6gn a durmi\u00e9am, violtar a durm\u00eci, l\u00f9i i durmi\u00e9an\", indicativo imperfetto continuo: \"men a s\u00e9u dr\u00e9 durm\u00ec, ti a ti s\u00e9i dr\u00e9 durm\u00ec, l\u00fc/l\u00e9 a l'\u00e9a dr\u00e9 durm\u00ec, n\u00f6gn a s\u00e8am dr\u00e9 durm\u00ec, violtar a s\u00eci dr\u00e9 durm\u00ec, l\u00f9i i \u00e9an dr\u00e9 durm\u00ec\", indicativo passato prossimo: \"men hu durm\u00ec, ti a t'h\u00e9 durm\u00ec, l\u00fc/l\u00e9 a l'ha durm\u00ec, n\u00f6gn ham durm\u00ec, violtar hi durm\u00ec, l\u00f9i han durm\u00ec\", indicativo futuro: \"men a durma\u00f3, ti a ti durma\u00e9, l\u00fc al durma\u00e1, l\u00e9 a la durma\u00e1, n\u00f6gn a durma\u00e8m, violtar a durma\u00ec, l\u00f9i i durma\u00e1n\".\nSeconda classe: verbi come \"FIN\u00cc\" (finire). Indicativo presente: \"men a finissu, ti a ti finissi, l\u00fc al finissi, l\u00e9 a la finissi, n\u00f6gn a finissam, violtar a finiss\u00ec, l\u00f9i i finissan\", indicativo presente continuo: \"men a sum dr\u00e9 fin\u00ec, ti a ti s\u00e9 dr\u00e9 fin\u00ec, l\u00fc/l\u00e9 a l'\u00e9 dr\u00e9 fin\u00ec, n\u00f6gn a s\u00e8m dr\u00e9 fin\u00ec, violtar a si dr\u00e9 fin\u00ec, l\u00f9i inn dr\u00e9 fin\u00ec\", indicativo imperfetto: \"men a fini\u00e9u, ti a ti fini\u00e9i, l\u00fc al fini\u00e9a, l\u00e9 a la fini\u00e9a, n\u00f6gn a fini\u00e9am, violtar a figniss\u00ec, l\u00f9i i fini\u00e9an\", indicativo imperfetto continuo: \"men a s\u00e9u dr\u00e9 fin\u00ec, ti a ti s\u00e9i dr\u00e9 fin\u00ec, l\u00fc/l\u00e9 a l'\u00e9a dr\u00e9 fin\u00ec, n\u00f6gn a s\u00e9um dr\u00e9 fin\u00ec, violtar a s\u00eci dr\u00e9 fin\u00ec, l\u00f9i i \u00e9an dr\u00e9 fin\u00ec\", indicativo passato prossimo: \"men hu fin\u00ec, ti a t'h\u00e9 fin\u00ec, l\u00fc/l\u00e9 a l'ha fin\u00ec, n\u00f6gn ham fin\u00ec, violtar hi fin\u00ec, l\u00f9i han fin\u00ec\", indicativo futuro: \"men a finissa\u00f3, ti a ti finissa\u00e9, l\u00fc al finissa\u00e1, l\u00e9 a la finissa\u00e1, n\u00f6gn a finissa\u00e8m, violtar a finissa\u00ec, l\u00f9i i finissa\u00e1n\".\nVerbi composti.\nIn bustocco sono frequentissimi i verbi composti da avverbio+verbo, analogamente ai \"phrasal verbs\" inglesi, che mutano il significato del verbo privo di avverbio. Di seguito diamo alcuni esempi.\nDal verbo \"AND\u00c1\" (andare) derivano: \"and\u00e1 d\u00e9ntar\" = entrare, \"and\u00e1 f\u00f6a\" = uscire, \"and\u00e1 s\u00fc\" = salire, \"and\u00e1 gi\u00f9\" = scendere, \"and\u00e1 in gn\u00e1\" = allontanarsi.\nDal verbo \"TR\u00c1\" (trarre) derivano: \"tr\u00e1 s\u00fc\" = vomitare, \"tr\u00e1 gi\u00f9\" = abbattere, \"tr\u00e1 via\" = buttare, dissipare, distrarre, rovinarsi, \"tr\u00e1 f\u00f6a\" = estrarre, \"tr\u00e1 in p\u00e9\" = combinare, edificare, \"tr\u00e1 d\u00e9ntar\" = coinvolgere.\nDal verbo \"ST\u00c1\" (stare) derivano: \"st\u00e1 s\u00fc\" = tenere il prezzo alto, \"st\u00e1 gi\u00f9\" tenere il prezzo basso, \"st\u00e1 dr\u00e9\" = seguire, dedicarsi, controllare.\nDal verbo \"CAT\u00c1\" (cogliere): \"cat\u00e1 s\u00fc\" raccogliere, farsi sorprendere, \"cat\u00e1 f\u00f6a\" = scegliere, \"cat\u00e1 d\u00e9ntar\" = urtare.\nDal verbo \"GNI\" (venire): \"gni d\u00e9ntar\" = entrare, \"gni f\u00f6a\" = uscire, \"gni s\u00fc\" = accadere in senso meteorologico: vento, temporale, ecc., \"gni gi\u00f9\" = scendere, \"gni v\u00f9ltra\" = saltar fuori, trovare qualcosa, farsi vivo.\nDal verbo \"F\u00c1\" (fare): \"f\u00e1 s\u00fc\" = ha ben tre significati distinti: imbrogliare, avvolgere e costruire, \"f\u00e1 gi\u00f9\" = sbrogliare, dipanare, \"f\u00e1 tr\u00e1\" = ascoltare, badare, \"f\u00e1 f\u00f6a\" = uccidere, \"f\u00e1la f\u00f6a\" = dirimere una questione, \"fagh'adr\u00e9\" = accudire.\nDal verbo \"D\u00c1\" (dare): \"d\u00e1 s\u00fc\" = azionare un interruttore, alzare il volume, \"d\u00e1 tr\u00e1\" = dar retta, \"d\u00e1 f\u00f6a\" = uscire di senno, \"d\u00e1 d\u00e9ntar\" = dare qualcosa per ridurre il prezzo da pagare per acquistarne un'altra (auto, casa, ecc.).\nDal verbo \"TI\u00c1\" (tirare) derivano: \"ti\u00e1 a man\" = menzionare, rivangare, \"ti\u00e1 a c\u00f3\" = portare a compimento, far maturare, \"ti\u00e1 via\" = togliere, \"ti\u00e1 vultra\" = menzionare un argomento di discussione, togliere qualcosa da un cassetto o da un mobile e portarlo in vista, \"ti\u00e1 apr\u00e9ssa\" = radunare, \"tiass'adr\u00e9\" = sopravvivere, cavarsela, sbarcare il lunario.\nDal verbo \"V\u00c8GHI\" (avere) derivano: \"v\u00e8ghi s\u00fc\" = indossare, \"v\u00e8gala s\u00fc\" = avercela con qualcuno, \"v\u00e8ghi da\" = costruzione verbale per esprimere il verbo dovere.\nIl verbo \"BURL\u00c1\" (cadere) non viene mai usato da solo, ma sempre con le particelle avverbiali: \"burl\u00e1 l\u00e1\" = cadere sia in senso fisico, ma anche in senso economico, \"burl\u00e1 gi\u00f9\" = cadere da qualcosa (scale, bicicletta, ecc.), \"burl\u00e1 f\u00f6a\" = dire qualcosa che non si sarebbe dovuto far sapere, \"burl\u00e1 d\u00e9ntar\" = cadere in un tranello, un inghippo.\nDal verbo \"CIAP\u00c1\" (prendere) derivano: \"ciap\u00e1 s\u00fc\" = raccogliere le proprie cose (e andarsene), subire una sconfitta, \"ciap\u00e1 d\u00e9ntar\" = urtare, inciampare.\nCostruzione della frase.\nLa costruzione della frase affermativa \u00e8 simile all'italiano, con la differenza che \u00e8 necessaria la presenza della particella pronominale adatta. Ad esempio: \"Giu\u00e1n al v\u00e1 a lau\u00e1 aa mat\u00ecna a bun\u00f9a\" = Giovanni va a lavorare la mattina presto.\nAnche la frase interrogativa si costruisce come in italiano, sempre con la presenza della particella pronominale: \"Te v\u00e9 a id\u00e9 a Pu P\u00e1tria dum\u00e8niga bas\u00f9a?\" = vai a vedere la Pro Patria domenica pomeriggio? Invece la differenza sostanziale rispetto all'italiano \u00e8 la presenza della negazione dopo il verbo nelle frasi negative: \"Inc\u00f6 a sum st\u00e8i b\u00f3n n\u00f3 da d\u00ecgal\" = oggi non sono stato capace di dirglielo; \"A s\u00f3 m\u00eca 'ma l'\u00e9 f\u00e8i!\" = non so come \u00e8 fatto!\nLa particella negativa \u00e8 n\u00f3 oppure m\u00eca. Non c'\u00e8 un uso preferenziale dell'una o dell'altra particella, ma talvolta l'utilizzo di \"n\u00f3\" o di \"m\u00eca\" pu\u00f2 determinare sottili differenze di significato: ad esempio \"A p\u00f3du m\u00eca and\u00e1 a Milan\" e \"A p\u00f3du n\u00f3 and\u00e1 a Milan\" significano tutte e due \"non posso andare a Milano\" ma nel primo caso si vuole intendere che \u00e8 fuori discussione che io vada a Milano, nel secondo caso invece che sono impossibilitato ad andare a Milano (ma se avessi potuto ci sarei andato).\nNumeri.\nI principali numeri cardinali sono: \"v\u00f6n\" (1), \"d\u00fc\" (2), \"tri\" (3), \"quatar\" (4), \"c\u00e9nchi\" (5), \"s\u00e9si\" (6), \"s\u00e8ti\" (7), \"v\u00f3tu\" (8), \"n\u00f6i\" (9), \"d\u00e9si\" (10), \"v\u00fcndas\" (11), \"d\u00f9das\" (12), \"tr\u00e8das\" (13), \"quat\u00f2rdas\" (14), \"qu\u00ecndas\" (15), \"s\u00e8das\" (16), \"dars\u00e8ti\" (17), \"dasd\u00f3tu\" (18), \"dasn\u00f6i\" (19), \"v\u00e9nti\" (20), \"vent\u00f6n\" (21), \"ventid\u00fc\" (22), \"ventitr\u00ec\" (23), \"ventiqu\u00e1tar\" (24), \"ventic\u00e9nchi\" (25), \"ventis\u00e9si\" (26), \"ventis\u00e8ti\" (27), \"vent\u00f3tu\" (28), \"ventin\u00f6i\" (29), \"tr\u00e9nta\" (30), \"quaranta\" (40), \"cinquanta\" (50), \"sessanta\" (60), \"setanta\" (70), \"vutanta\" (80), \"nuanta\" (90), \"centu\" (100), \"cente\u00f6n o cenv\u00f6n\" (101), \"cented\u00fc o cend\u00fc\" (102), \"cend\u00e9si\" (110), \"cencinquanta\" (150), \"d\u00fcsentu\" (200), \"tres\u00e9ntu\" (300), \"quatarc\u00e9ntu\" (400), \"cinc\u00e9ntu\" (500), \"sessc\u00e9ntu\" (600), \"selc\u00e9ntu\" (700), \"volc\u00e9ntu\" (800), \"n\u00f6c\u00e9ntu\" (900), \"m\u00ecla\" (1000).\nI principali numeri ordinali sono: \"prim\" (1\u00ba), \"seg\u00f3ndu\" (2\u00ba), \"t\u00e8rzu\" (3\u00ba), \"quartu\" (4\u00ba), \"quintu\" (5\u00ba), \"s\u00e8stu\" (6\u00ba), \"s\u00e8timu\" (7\u00ba), \"ut\u00e1u\" (8\u00ba), \"nonu\" (9\u00ba), \"decimu\" (10\u00ba).\nAlcuni testi.\nGiovanni Papanti, seguendo l'esempio del fiorentino Leonardo Salviati, membro dell'Accademia della Crusca il quale nel 1586 riun\u00ec dodici versioni dialettali della novella nona della prima giornata del Decameron (bergamasco, veneziano, friulano, istriano, padovano, genovese, mantovano, milanese, napoletano, bolognese, perugino e fiorentino), tre secoli pi\u00f9 tardi, nel 1875, pubblic\u00f2 un volume dal titolo \"I parlari italiani in Certaldo alla festa del V Centenario di messer Giovanni Boccacci\", che contiene 704 versioni della novella, tra cui quella in dialetto bustocco dell'epoca.\nDecameron - (giornata I, novella 9).\nAntigamenti, f\u00e8nna anm\u00f3 d'i tempi d'oul preumm Re da Zipro, p\u00e8nna f\u00e8i che fin\u00ec aa guerra da Terra S\u00e8nta, ouna gr\u00e8n sciouazza franzesa che la tournea indr\u00e9 d\u00f2ul S\u00e8nto Sepolcar, giust in punto a Zipro, la va imbatasi in d\u00f3una compagnia da balossi cha gh'a n'an f\u00e8i da tutti i sorti. Sta pea scioua la podea non dassi pasi e; sa gh'\u00e8 vegnu in menti; l'a pensa ben d'and\u00e0 d'oul Re a sbargou\u00e0-r-gosso. Scior si cha gh'\u00e8 mo' stei genti cha gh'\u00e8n d\u00ec da tra n\u00e8n via oul fi\u00e0, parch\u00e9 oul Re l'ea oun merlo cha sa podea faghan da tutt'i razzi, ch'al disea n\u00e8nca tri: \"la vedi non ma f\u00e8n chi cha gh'a da bragou\u00e0 pa oun caicossa? gha f\u00e8n da chi robi da fa vent\u00e0 rosso chissassia: ma lu, mo'!... cha la guarda l\u00e8 s'al veui casciassi pa i robi di oltar: n\u00e8n pa in seugn!\" Ma l\u00e9 isch\u00e8mbi da smaissi, sciour non, l'a voulzu andaghi istesso parch\u00e8, la disi: \"alm\u00e8nco, sa gh'e propi manea non da cavagan caicossa, ma scoda\u00f2 oul gusto da dighi cha l'\u00e8 oun gr\u00e8n lourdo\". E insc\u00ec ben l'a f\u00e8i. Mettas a piengi e la va d'oul Re e la gha disi: \"Men, oul me car Re, a vegno non par cerc\u00e0 giustizia da ch\u00e8ll cha m'\u00e8n f\u00e8i; nagoutt' affaccio; a v\u00e8gno dom\u00e0 par divi da f\u00e0 pias\u00e9 a insegnamm coma l'\u00e8 cha f\u00e9 vu a port\u00e0 pascenza da tutt i dispresi cha va f\u00e8n, cha ma disan cha v'an f\u00e8n di grossi: sa s\u00e0 mai da pod\u00e9 imprendi ab\u00e8 men a mand\u00e0 giou ch\u00e9sta cha la ma veui propi pass\u00e0 non! Alm\u00e8nco cha podessi davala a vu an l\u00e9, cha gh'i oul canauzzo insc\u00ec largou cha gha passan tucci!\" Sa vouissi mo' di? chel lunganeghen da chel Re l'a f\u00e8i t\u00e8n m\u00e9 darsedassi: l'a comenz\u00e1 d'inloua a vou\u00e9 fa giustizia da chella scioua l\u00e0 e; sa ti vedi; ma l'a sau f\u00e0! e peu; porco! sa ghan f\u00e9an veuna a lu! ch\u00e8ll al stea m\u00e1 da c\u00e0!..."}
{"id": "677072", "revid": "533647", "url": "https://it.wikipedia.org/wiki?curid=677072", "title": "Giovanni Boccamazza", "text": "Biografia.\nNacque a Roma da una famiglia che ancora a met\u00e0 secolo XIII apparteneva alla aristocrazia minore di Roma legata all'esercizio delle cariche municipali imparentata con le famiglie Savelli, la famiglia di papa Onorio IV (1285-1287) e Capocci. La sua ricchezza, soprattutto dopo l'ascesa al cardinalato, fu inestimabile come altrettanto inestimablile fu il suo prodigarsi in opere buone con donazioni ed elemosine.\nLa sua carriera ecclesiastica, pur priva di un'autentica vocazione spirituale, prosegu\u00ec in maniera spedita: fu rettore della chiesa di San Fortunato a Sens, nel 1278 fu eletto arcivescovo di Monreale in Sicilia e il 22 dicembre 1285 fu creato cardinale vescovo di Frascati dallo zio Onorio IV. Ben presto fu notata la sua grandissima abilit\u00e0 diplomatica e fu inviato in missione in Boemia, in Danimarca, in Polonia, in Svezia e in Germania dove, alla presenza degli arcivescovi di Magonza, Colonia e Vienne, presiedette al Sinodo di W\u00fcrzburg.\nPartecip\u00f2 a ben cinque conclavi:\nLa sua vita al servizio del papato culmin\u00f2 con la nomina a decano del Sacro Collegio, avvenuta nel 1302. Nel 1309 mor\u00ec ad Avignone, si dice che nel testamento, conservato in copia nell'Archivio Segreto Vaticano avesse donato decine di feudi e castelli, tra cui Saracinesco nei pressi di Tivoli e Ponticelli nella Sabina ai propri famigliari oltre a numerosi beni della sua notevole fortuna alla Chiesa"}
{"id": "677075", "revid": "827882", "url": "https://it.wikipedia.org/wiki?curid=677075", "title": "Cucina ceca", "text": "La cucina ceca (\u010desk\u00e1 kuchyn\u011b) \u00e8 l'espressione dell'arte culinaria sviluppata nella Repubblica Ceca. Questo tipo di cucina, in particolare quella regionale boema, \u00e8 strettamente imparentata con quella della Germania meridionale e quella austriaca.\nLa cucina boema \u00e8 stata molto influenzata dal microclima della regione: circondata da montagne, la Boemia produce una grande variet\u00e0 di frutta, verdure, funghi, nonch\u00e9 cereali, alimenti la cui disponibilit\u00e0, unita ad un allevamento particolarmente fiorente, si riflette nella grande ricchezza culinaria. \nTra i piatti principali la fanno da padroni i piatti di carne, soprattutto di maiale e di agnello, mentre il pesce \u00e8 meno usato. Il gusto dei piatti si distingue da quello tedesco per la maggiore presenza di sale e di aromi come l'aglio. Altri odori molto usati sono il cumino dei prati, la maggiorana, il pimento. Come contorno ai piatti di carne con salse vengono serviti i tipici \"knedliky\" (gnocchi di pane, simili ai canederli trentini), mentre gli arrosti prediligono condimenti a base di pur\u00e8 di patate. Anche contorni a base di pasta sono abbastanza usati, prevalentemente tagliatelle o pasta di forma quadrata (\"fleky\").\nLe insalate sono perlopi\u00f9 di patate: si va dalle pi\u00f9 semplici, condite solo con acqua ed aceto (a volte anche un po' zuccherata), a quelle pi\u00f9 ricche, ossia le tipiche insalate di patate con maionese, uova sode, dadini di salumi, carote, cipolle e piselli. Una via di mezzo \u00e8 quella condita con aceto, cipolle, pezzetti di mela e/o pancetta, ma le varianti regionali sono numerosissime.\nAnche i dolci sono molto vari. Tra gli ingredienti pi\u00f9 usati spiccano i semi di papavero e la mousse di prugne (\"powidl\"), mentre in alcune parti del paese crescono anche pesche ed albicocche che puntualmente vengono impiegate come ingredienti in diversi altri piatti.\nRiguardo al pesce, \u00e8 da ricordare la famosa carpa ceca, esportata anche all'estero. I cechi amano mangiarla solitamente alla vigilia di Natale, preferibilmente impanata.\nBevande.\nLa bevanda principale \u00e8 la birra: famose in tutto il mondo sono la Budweiser Budvar, conosciuta anche come Czechvar, e la Pilsner Urquell; quest'ultima fu creata da Josef Groll, birraio bavarese, nel 1842.\nAnche il vino \u00e8 molto amato, e viene prodotto in queste regioni fin dall'antichit\u00e0. Le zone a maggior vocazione sono quelle a nord di Praga e la Moravia del sud. Molto apprezzata \u00e8 anche la Becherovka."}
{"id": "677078", "revid": "122122741", "url": "https://it.wikipedia.org/wiki?curid=677078", "title": "Ambrosiana-Inter", "text": ""}
{"id": "677083", "revid": "118226199", "url": "https://it.wikipedia.org/wiki?curid=677083", "title": "Niccol\u00f2 Schomberg", "text": "Biografia.\nDivent\u00f2 frate domenicano a San Marco di Firenze nel 1497 sotto la guida di Girolamo Savonarola; diventato procuratore generale dell'ordine, fu nunzio in Spagna e in Ungheria.\nLa prima iniziativa del papato di Clemente VII, fu quella di rendersi promotore di una pace universale. A tal fine invi\u00f2 nel giugno 1524 (si ha notizia di una sua visita ai Cavalieri Gerosolimitani stanziati alla Rocca di Viterbo, il giorno 15 dello stesso mese) come ambasciatore alle corti di Spagna, Inghilterra e Francia l'arcivescovo di Capua Nicol\u00f2 Schonberg, ma questi spingeva il papa ad una posizione imperiale e la missione fall\u00ec.\nNominato un procuratore che lo rappresentasse a Sesto, inizi\u00f2 le trattative con l'Ospedale Maggiore di Milano per la cessione dell'abbazia, concluse da un decreto di Paolo III del 13 ottobre 1534 che cedeva i beni della Commenda all'Ospedale Maggiore di Milano. Schomberg riceveva in cambio una pensione di 300 scudi d'oro annui. Detto anche \"il Capuano\", fu abate commendatario a San Donato. Nominato arcivescovo metropolita di Capua nel 1520 da Leone X, fu creato cardinale da Paolo III nel concistoro del 21 maggio 1535. Il suo fu uno dei suoi pi\u00f9 fecondi magisteri dei suoi tempi, tanto da godere della stima dei papi del suo tempo. Interessato anche all'astronomia, nel 1536 invi\u00f2 una lettera a Niccol\u00f2 Copernico per chiedergli di pubblicare i suoi lavori sull'eliocentrismo e di mandare una copia anche a lui, ovviamente a spese dello stesso Schomberg.\nAssegnato alla Basilica Crescentiana di San Sisto presso San Paolo fuori le mura, mor\u00ec a Roma il 7 settembre 1537 e l\u00ec fu sepolto in Santa Maria sopra Minerva."}
{"id": "677087", "revid": "1645873", "url": "https://it.wikipedia.org/wiki?curid=677087", "title": "Sarh", "text": "Sarh (in arabo \u0633\u0627\u0631\u0647; chiamata in passato \"Fort Archambault\") \u00e8 la citt\u00e0 principale della parte meridionale del Ciad. \nSituata sulle rive del fiume Chari ha una popolazione di 110.000 abitanti (dato 2009) ed \u00e8 il capoluogo della regione di Moyen-Chari e del proprio dipartimento.\nLa citt\u00e0 \u00e8 servita da uno scalo aeroportuale, l'aeroporto di Sarh, situato a 2 km dal centro cittadino."}
{"id": "677088", "revid": "58166", "url": "https://it.wikipedia.org/wiki?curid=677088", "title": "Temple of Hip Hop", "text": ""}
{"id": "677091", "revid": "1226", "url": "https://it.wikipedia.org/wiki?curid=677091", "title": "Seconda venuta di Cristo", "text": ""}
{"id": "677093", "revid": "339392", "url": "https://it.wikipedia.org/wiki?curid=677093", "title": "Classe Ulpholder", "text": ""}
{"id": "677105", "revid": "15756", "url": "https://it.wikipedia.org/wiki?curid=677105", "title": "Sandro Petrone", "text": "Biografia.\nHa ottenuto la maturit\u00e0 classica al Liceo Umberto e si \u00e8 laureato in Giurisprudenza all'Universit\u00e0 degli Studi di Napoli Federico II.\nInviato speciale e di guerra, conduttore della RAI in attivit\u00e0 nella redazione del TG2. Docente di comunicazione di massa e di giornalismo (la Sapienza, Scuola di giornalismo di Perugia, Iulm), scrittore e autore.\nEsordisce diciottenne come copywriter nell'azienda di famiglia, Octa Marketing e comunicazione (Assap-Assocomunicazione), nella quale d\u00e0 poi vita al settore audiovisivo. Attraverso l'esperienza delle primissime radio private approda al giornalismo, anche in quotidiani e poi dal 1979 alla Rai, dove conduce programmi e partecipa a progetti innovativi. Dal 1987 sviluppa l'esperienza internazionale nella Telemontecarlo dei brasiliani (Rede Globo), inviato speciale in Italia e all'estero, reporter di guerra e conduttore. Tornato alla Rai nel 1993, \u00e8 inviato e conduttore. Dal 1989 insegna comunicazione di massa e giornalismo in scuole e universit\u00e0, anche all'estero. Il suo libro \"Il linguaggio delle news - strumenti e regole del giornalismo\" \u00e8 edito da Rizzoli. Fin da giovane ha coltivato la passione per lo spettacolo, soprattutto in campo musicale e televisivo, sia come autore, sia come conduttore.\nNegli anni settanta esponente della corrente culturale e musicale partenopea cosiddetta \"Vesuwave\", legato al movimento dei cantautori italiani, con la raccolta di canzoni e blues \"Blues in blu\" ha vinto il Premio Santa Marinella 2003. Nel 2010 ha pubblicato l'album \"Last call - note di un inviato\" e nel 2016 il progetto crossmediale \"Solo fumo\".\nDopo gli studi giuridici, gli esordi in pubblicit\u00e0, nelle prime emittenti private e a Radio Rai, si \u00e8 specializzato in comunicazione.\nCome inviato (primo italiano a trasmettere dal Kuwait liberato, dall'ex Jugoslavia, dal Kosovo, dall'Iraq, dal Libano, dagli Stati Uniti dopo gli attentati dell'11 settembre 2001, dalla Spagna dopo gli attentati dell'11 marzo 2004 a Madrid, dall'Iran, dall'Afghanistan, dal Libano e dalla Libia, durante la prima guerra civile in Libia) \u00e8 stato anche il primo giornalista italiano a coprire grandi eventi adoperando una propria telecamera (guerra del Golfo, crollo dell'URSS, guerra in Jugoslavia). Ha lavorato nelle sedi di corrispondenza di New York, Londra, Parigi e Mosca.\nHa seguito dal 1992 le elezioni presidenziali statunitensi, con lunghe permanenze negli Stati Uniti.\nAutore di programmi, nel 1984/1985 \u00e8 stato tra i curatori di \"Radiosoftware\" di Radio Tre, programma innovativo che trasmetteva anche software per computer.\nAutore di documentari, nel 1988 ha vinto il premio Federchimica con un'inchiesta sulle fabbriche a rischio. Nel 1994, in un reportage dietro le quinte della prostituzione, ha rivelato la radicale trasformazione del mercato del sesso in Italia. Segnalati anche i dossier sull'Iraq, l'Iran, l'11 settembre, i musicisti italiani negli Stati Uniti.\nNel 1993 con il programma \"Antennopolis\" in sette puntate ha fotografato lo stato della televisione, in particolare dell'informazione televisiva, in Italia al giro di boa di Mani pulite.\nTenace critico del sistema di lottizzazione, si \u00e8 costantemente battuto per la libert\u00e0 di stampa e per l'imparzialit\u00e0 nell'informazione, per il giornalismo come strumento di controllo democratico sulle istituzioni (cfr \"Il linguaggio delle news\").\n\u00abChi fa informazione - ha sostenuto - \u00e8 al servizio dei cittadini. Le informazioni servono alle persone per vivere, per avere una rappresentazione corretta del mondo in cui devono muoversi. Truccare le carte vuol dire truccare la vita della gente. \u00c8 come un omicidio. Fisico, non solo ideologico\u00bb.\nDal 1989 ha insegnato giornalismo e comunicazione per istituzioni come l'Ordine Nazionale dei giornalisti, l'European journalist training association, il Corso di giornalismo della Svizzera Italiana, la Scuola di giornalismo di Perugia e quella di Bologna, la facolt\u00e0 di scienze della comunicazione dell'Universit\u00e0 di Macerata, La Scuola Rai, il Media Institute di Tirana.\nDopo aver lasciato in giovent\u00f9 l'attivit\u00e0 di cantautore nella Napoli degli amici Edoardo Bennato, Enzo Gragnaniello, Pino Daniele, Tony Cercola, per dedicarsi al giornalismo, ha continuato a scrivere canzoni, spesso ispirate ai fatti di cronaca o alle situazioni incontrate nei paesi visitati. Negli ultimi anni ha collaborato con diversi giovani musicisti.\n\u00abMi piace raccontare le storie degli uomini - ha scritto su Myspace - e le storie che servono a denunciare gli abusi che minacciano la democrazia. Perci\u00f2 per molti anni ho fatto il cantautore del Neapolitan Power. Quando non potevo ancora fare il giornalista. E da giornalista ho continuato a comporre canzoni, soprattutto durante i reportage all'estero, parole spinte dalle emozioni che nei servizi televisivi non trovavano posto. Canzoni che gli altri possano cantare. Anche la musica serve a mantenere in vita la gente. La musica \u00e8 vita. E le parole in musica, un filo conduttore dell'esistenza\u00bb.\nHa condotto, dal 1997 al 2012, l'edizione delle 13 del TG2.\n\u00c8 morto il 15 maggio 2020 all'et\u00e0 di 66 anni per un tumore al polmone diagnosticatogli nel 2016.\nI principali servizi da inviato.\nEstero\nItalia\nAttivit\u00e0 musicale.\nIn tutti gli anni del \"silenzio musicale\", non ha mai interrotto la collaborazione con il percussionista partenopeo Tony Cercola dal 1976. \u00c8 proprio Cercola, dopo gli attentati dell'11 settembre 2001, la II Guerra del Golfo, la strage di Nassiryia e il Terremoto di San Giuliano e l'11 marzo di Madrid ad aver spinto Petrone a riprendere l'attivit\u00e0 di composizione per lasciar esprimere le forti emozioni \u00abtenute a freno nel racconto quotidiano di tanti eventi\u00bb.\nDopo aver vinto nel 2003 la prima edizione del Premio Citt\u00e0 di Santa Marinella con la raccolta di canzoni \"Blues in blu\" (fonte, archivio Premio Santa Marinella), ha ripreso a dedicarsi alla musica, legandosi alle avanguardie e promuovendo gli esperimenti dei giovani musicisti italiani.\nIn una notte di agosto del 2007, nei giardini di piazza Giovenale a Roma, prende forma \"Torno a casa blues\", la prima canzone del nuovo ciclo, dedicata proprio al mondo visto con gli occhi dell'inviato.\nNegli stessi giorni, dall'incontro con il musicista pugliese Martino De Cesare, nasce il nuovo progetto (fonte Il Corriere del Giorno e Taranto Sera).\nTra il 2007 e il 2008 realizza con lui un album a circolazione limitata intitolato \"Alex is back (after a long time)\" per l'etichetta virtuale Inconscio Label. Il lavoro \u00e8 registrato in modo itinerante, fra una decina di studi in Italia e all'estero, in sale di registrazione improvvisate in casa grazie alle nuove tecnologie, con la partecipazione anche di artisti via Internet.\nL'8 luglio 2010 \u00e8 stampato il cd \"Last Call - Note di un Inviato\", che contiene 11 brani, una bonus track e una ghost track, canzoni nuove e vecchie, alcune delle quali scritte con Tony Cercola, tutte arrangiate da Martino De Cesare che suona anche tutte le chitarre. Numerosi i giovani interpreti, l'album \u00e8 stato registrato in modo itinerante fra varie citt\u00e0 italiane e New York, in pi\u00f9 di una decina di studi diversi.\nPubblicazioni.\nTra le sue pubblicazioni, il manuale di giornalismo televisivo \"Il linguaggio delle news\" (Rizzoli 2011) e \"L'intervista televisiva\" (2003).\nNel 2003 \u00e8 stato insignito del Premio Santa Marinella per il libro \"Blues in blu\" che raccoglie le sue canzoni dagli anni settanta (attualmente fuori catalogo). I testi di \"Blues in blu\" sono stati oggetto di analisi nel volume \"La favola dei fatti \u2013 Il giornalismo dello spazio creativo\", nel capitolo intitolato \"Pirandello, Prisco, Petrone\u2026\" di Franco Zangrilli, professor d'italiano e di Letteratura comparata all'Universit\u00e0 della Citt\u00e0 di New York.\nHa collaborato alla rivista de Il Mulino \"Problemi dell'Informazione\" diretta da Angelo Agostini."}
{"id": "677113", "revid": "287204", "url": "https://it.wikipedia.org/wiki?curid=677113", "title": "Bove (disambigua)", "text": ""}
{"id": "677116", "revid": "154893", "url": "https://it.wikipedia.org/wiki?curid=677116", "title": "L'Italiano", "text": ""}
{"id": "677118", "revid": "126257", "url": "https://it.wikipedia.org/wiki?curid=677118", "title": "Dismembrato (araldica)", "text": ""}
{"id": "677121", "revid": "339392", "url": "https://it.wikipedia.org/wiki?curid=677121", "title": "Classe Victoria (sottomarino)", "text": ""}
{"id": "677123", "revid": "767487", "url": "https://it.wikipedia.org/wiki?curid=677123", "title": "The Black Heart Procession", "text": "I The Black Heart Procession sono un gruppo alternative rock statunitense proveniente da San Diego, attivo dalla fine degli anni '90.\nStoria.\nNato nel 1997 come progetto parallelo di due membri dei Three Mile Pilot, il cantante Pall Jenkins ed il tastierista Tobias Nathaniel, si \u00e8 costituito come gruppo vero e proprio l'anno seguente, con l'aggiunta di Mario Rubalcaba alla batteria e l'esordio con l'album \"1\" per la Headhunter, ispirato al cantautorato noir, che ha visto la partecipazione di Jason Crane dei Rocket from the Crypt.\nIl secondo album, \"2\" pubblicato per la Touch &amp; Go nel 1999, viene generalmente considerato il loro lavoro pi\u00f9 originale. Nei brani, alcuni arrangiamenti delle marce funebri e delle tradizioni musicali americane si amalgamano con un'attitudine lo-fi. \nL'album viene indicato dalla critica musicale come uno degli album pi\u00f9 rappresentativi del post rock degli anni novanta.\nIl terzo \"Three\" prosegue sulla falsariga dei precedenti mentre il quarto, \"Amore Del Tropico\" (che vede la partecipazione del batterista Joe Plummer e il bassista Dimitri Dziensuwski), aggiunge elementi latini al classico suono del gruppo.\n\"The Spell\" del 2006 \u00e8 un ritorno agli inizi con atmosfere per\u00f2 meno cupe mentre in \"Six\" si fa notare una maggiore raffinatezza formale, con un uso maggiore del piano.\nStile musicale.\nNella loro musica si sente sia l'influsso di cantautori esistenzialisti quali Nick Cave e Nick Drake che del roots rock americano con in aggiunta un'impronta lo-fi. I loro dischi sono prevalentemente cupi, intimisti e raramente si aprono in momenti liberatori. Vengono considerati creatori di una forma evoluta dello slowcore, il genere che nei primi anni '90 ebbe come alfieri i loro connazionali Low e Codeine."}
{"id": "677124", "revid": "287204", "url": "https://it.wikipedia.org/wiki?curid=677124", "title": "Lorena Berd\u00fan", "text": "Biografia.\nDopo la laurea in Psicologia presso la Universit\u00e0 Autonoma di Madrid, inizia a lavorare come volontaria in un centro di orientamento sessuale. Nel settembre del 1998 approda in radio con il programma \"En tu casa o en la m\u00eda\", durante il quale gli ascoltatori raccontavano le loro esperienze sessuali e chiedevano consigli. Il programma termina nel 2002.\nIn seguito presenta diversi programmi divulgativi riguardanti il sesso alla radio e in televisione. Uno dei pi\u00f9 famosi \u00e8 \"Me lo dices o me lo cuentas\", trasmesso da Telemadrid, ETB 2 e Canal Cosmopolitan. Durante la sua attivit\u00e0 professionale si \u00e8 sempre presentata come difensore della libert\u00e0 e disinibizione sessuale, elogiando le virt\u00f9 della masturbazione e l'uso di ogni tipo di giocattoli sessuali.\nIl suo ultimo programma di divulgazione sul sesso \u00e8 \"Dos rombos\" trasmesso dalla televisione spagnola dal 16 settembre del 2004 al 30 giugno del 2005.\nAttrice.\nMentre presenta \"Dos rombos\" gira il cortometraggio \"Running Lorena\" di Jos\u00e9 Talavera e inizia la carriere di attrice teatrale com l'opera \"Invierno bajo la mesa\" di Roland Topor nella versione di Natalia Men\u00e9ndez.\nIl 23 marzo del 2006 sul canale TVE inizia la serie \"Con dos tacones\" dove Lorena interpreta Cristina, una psicologa capricciosa alla quale piacciono solo uomini sposati.\nA partire dall'autunno 2006 \u00e8 stata ospite fissa del programma \"Crozza Italia\", in onda sul canale LA7, durante il quale tiene delle brevi lezioni di educazione sessuale in spagnolo interagendo col comico Maurizio Crozza.\nBibliograf\u00eda.\nLorena \u00e8 autrice dei seguenti libri di sessuologia."}
{"id": "677132", "revid": "201394", "url": "https://it.wikipedia.org/wiki?curid=677132", "title": "Big Bill Broonzy", "text": "La sua carriera ebbe inizio negli anni 20, quando suonava musica country-blues per intrattenere il pubblico afro-americano. Tra gli anni '30 e '40, traghett\u00f2 il suo stile verso un blues pi\u00f9 urbano, divenendo difatti, il precursore dello urban blues e quindi di artisti come Muddy Waters e Willie Dixon. Negli anni '50, torn\u00f2 al tradizionale stile folk-blues, divenendo una delle figure leader del movimento emergente, dell'American Folk Music Revival. Il successo ottenuto, in questo periodo, fece di lui una star internazionale.\nCon la sua lunga e varia carriera, \u00e8 considerato una delle figure chiave del blues del ventesimo secolo, e in genere \u00e8 ricordato, come uno tra i bluesman pi\u00f9 grandi di sempre, facendo da anello di congiunzione tra il blues rurale delle origini e il blues urbano delle grandi citt\u00e0.\nNel 1980, fu tra i primi musicisti ad essere inseriti nella Blues Hall of Fame.\nUna delle sue canzoni pi\u00f9 celebri e ricordate, resta \"Key to the Highway\", che venne reinterpretata dai Derek and the Dominos, nell'album \"Layla and Other Assorted Love Songs\".\nFu un notevole chitarrista acustico, e fece da ispirazione ad altri artisti come Muddy Waters e Memphis Slim.\nDurante la sua vita registr\u00f2 oltre 350 canzoni.\nBiografia.\n\"Big Bill\" nacque a Scott County nel 1893 o nel 1898 (l'anno esatto di nascita non si conosce). Bench\u00e9 lo stesso Broonzy affermasse di essere nato nel 1893, pare che egli avesse una sorella gemella di nome Lannie Broonzy che affermava di essere nata il 26 giugno 1898. In quel periodo era normale per la popolazione nera (soprattutto per gli uomini) aggiungere anni alla loro reale et\u00e0 per riuscire a trovare un lavoro o per entrare a far parte dell'esercito, ed \u00e8 probabile che anche Broonzy abbia fatto lo stesso.\nBroonzy lasci\u00f2 il Mississippi nel 1924 per trasferirsi a Chicago, dove incontr\u00f2 Papa Charlie Jackson, che gli insegn\u00f2 l'uso della chitarra. Le prime registrazioni le effettu\u00f2 tra il 1927 ed il 1928, come chitarrista e cantante. Nel 1936 diventa uno dei primi cantanti blues ad utilizzare un piccolo gruppo strumentale, che includeva strumenti come il pianoforte, vari strumenti a fiato o l'armonica. Questi dischi vennero pubblicati sotto il nome di Big Bill and his Chicago Five. Nello stesso periodo, Broonzy stava registrando per la American Record Corporation, precisamente per alcune delle etichette appartenenti alla American Record (tra le quali la Melotone, la Perfect Records, ed altre ancora). Nel 1939, la ARC fu acquisita dalla CBS, e Broonzy allora pass\u00f2 alla Vocalion (successivamente Okeh) e dopo il 1945 pass\u00f2 alla Columbia Records. Una delle sue canzoni pi\u00f9 note fu scritta proprio in quel periodo, \"Key To the Highway\".\nBroonzy suonava nei club del South Side di Chicago, e suon\u00f2 anche con Memphis Minnie negli anni trenta. Quando il secondo sciopero della American Federation of Musicians fin\u00ec nel 1948, Broonzy venne messo sotto contratto dalla Mercury Records, per la quale registr\u00f2 molto materiale fino al 1951. Dopo il 1951 Broonzy ritorn\u00f2 alle sue radici folk-blues come solista, e viaggi\u00f2 (e registr\u00f2 anche) in Europa nei primi mesi del 1956.\nVenne definito uno dei pionieri del Chicago Blues e fu uno dei primi ad utilizzare strumenti elettrici gi\u00e0 dal 1942, anche se spesso il suo pubblico voleva sentire le sue prime composizioni accompagnate solo dalla chitarra folk, perch\u00e9 queste versioni erano considerate pi\u00f9 \"autentiche\". Broonzy ritorn\u00f2 a Chicago nel 1956 e continu\u00f2 ad esibirsi, nonostante stesse iniziando ad avere problemi di salute. Mor\u00ec infatti di cancro alla gola nel 1958, e fu sepolto al Lincoln Cemetery, Blue Island, Illinois.\nDurante il suo periodo folk-blues, registr\u00f2 con Pete Seeger, Sonny Terry, Brownie McGhee, e Leadbelly. Una buona parte delle sue registrazioni effettuate su etichetta ARC/CBS sono state ristampate come antologie da collezione dalla CBS-Sony. Inoltre, altre registrazioni degli inizi della sua carriera sono state ristampate da etichette blues, inserendole in diverse compilation, come anche le sue ultime registrazioni effettuate negli anni cinquanta in Europa ed a Chicago."}
{"id": "677134", "revid": "1494169", "url": "https://it.wikipedia.org/wiki?curid=677134", "title": "Classe Victoria", "text": "Due classi di imbarcazioni militari sono state battezzate Victoria"}
{"id": "677135", "revid": "1745361", "url": "https://it.wikipedia.org/wiki?curid=677135", "title": "Lele Battista", "text": "Biografia.\nAll'et\u00e0 di 10 anni inizia a studiare pianoforte e 5 anni dopo scrive la sua prima canzone.\nNel 1991 comincia a suonare con Giorgio Mastrocola, Giuseppe Sabella e Michele Sabella, e con loro d\u00e0 vita al gruppo La Sintesi. Finito il liceo si iscrive alla facolt\u00e0 di Filosofia che, per\u00f2, lascia nel 1998. L'anno successivo esce \"L'eroe romantico\", primo album dei La Sintesi, prodotto da Morgan. Nel 2002, in concomitanza con il Festival di Sanremo (al quale il gruppo partecipa nella sezione Giovani con il brano \"Ho mangiato la mia ragazza\", posizionandosi all'ultimo posto in classifica), esce il secondo album con i La Sintesi, intitolato \"Un curioso caso\" (con la produzione di Pino Pischetola). Dopo un tour di circa 50 date il gruppo si scioglie.\nCollabora con i Soerba, gli Audiorama e Daniele Dupuis (Megahertz). Partecipa al progetto musicale Zerouno e alla compilation di tributo a Franco Battiato dal titolo \"Voli imprevedibili\", col brano \"L'esodo\".\nLa carriera solista di Lele Battista inizia nel 2006. \"La voglia di stare con te\", in radio dal 10 febbraio, anticipa l'uscita del suo primo album \"Le ombre\" (pubblicato da Mescal/Sony il 10 marzo) scritto in collaborazione con Giorgio Mastrocola, gi\u00e0 chitarrista dei La Sintesi. Dell'omonimo brano viene girato un videoclip musicale diretto da Lorenzo Vignolo. All'uscita dell'album segue un tour in cui Lele \u00e8 affiancato da una band composta da Giorgio Mastrocola (chitarra), Andrea Dupuis (batteria) e Daniele Dupuis (Megahertz) (basso e sintetizzatori). Partecipa a \"ConGarbo\", progetto tributo a Garbo, con una cover del brano \"Forse\" ed a due compilation tributo allegate alla rivista Mucchio Extra: \"Con quali occhi... (un omaggio a Francesco De Gregori)\" con \"Pezzi di vetro\" (con Santa Sangre) e \"Deviazioni (un omaggio a Vasco Rossi)\" con \"Ogni volta\" (duetto con Alessandro Raina).\nNel gennaio 2009 esce il secondo album del progetto Zerouno (\".2\") trasformato in una vera e propria band con due cantanti: Lele Battista e Luca Urbani. Gli altri componenti del gruppo sono Simone Cattaneo, Pedro Fiamingo, Matteo Agosti, Marco Ferrara e Stefano Floriello. Nello stesso anno Lele Battista \u00e8 uno di sei giovani artisti che reinterpretano \"Last Minute\", un brano tratto dall'album \"Musica moderna\" di Ivano Fossati, nell'omonimo EP del cantautore genovese. Sempre nel 2009 firma la colonna sonora del film \"Lo stallo\" di Silvia Ferreri.\nNel settembre 2010 esce il suo secondo album \"Nuove esperienze sul vuoto\", da cui vengono scelti tre singoli: \"Il nido\" (accompagnato dal video diretto da Lorenzo Vignolo), \"Blocco del traffico\" e \"L'arte di essere felici\". Durante il tour di oltre 20 concerti che segue la pubblicazione dell'album Lele Battista \u00e8 accompagnato da Giorgio Mastrocola (chitarre). Apre alcuni concerti di Mauro Ermanno Giovanardi e Morgan, con il quale divide il palco come musicista della Louis G. Techno band (2011) e MemorandOm (2012). Nel 2012 si esibisce dal vivo con Violante Placido (Viola) nel loro \"Nel mentre\" tour di 20 date in tutta Italia. La band che li accompagna sul palco \u00e8 composta da Giorgio Mastrocola (chitarre), Alessandro \"Gaben\" Gabini (basso) e Niccol\u00f2 Bodini (batteria).\nParallelamente Lele Battista lavora anche come produttore artistico e arrangiatore. Tra il 2006 e il 2009 segue la produzione artistica dei dischi di Yuri Beretta (\"La forza\"), Ariadineve (\"Buone vacanze\", con Paolo Benvegn\u00f9) e Controluce (\"Aprile\"). Nel 2012 \u00e8 produttore artistico del secondo album di Yuri Beretta intitolato \"L'esercizio della gentilezza\". Collabora alla scrittura e alla produzione di \"Sheepwolf\", il secondo album di Viola, pubblicato nel settembre 2013. Con Giovanni Mancini cura la produzione artistica di \"Madame Ugo\", il terzo album di Fabio Cinti.\nFa parte, assieme a Daniele Dupuis (Megahertz) e Gaetano Cappa, della resident band all'interno della trasmissione televisiva di Morgan \"Invece no\", in onda su Deejay TV nel 2010. Nel 2011, sempre con Gaetano Cappa, \u00e8 met\u00e0 della miniband Gigantevskij che suona in una scatola nel programma televisivo quotidiano di Platinette \"Good Evening\", anche su Deejay TV.\nNel 2014 affianca Morgan nell'ottava edizione di X Factor nel ruolo di producer musicale.\nIl suo terzo album da solista \"Mi do mi medio mi mento\" esce il 4 novembre 2016 per Parola Cantata Dischi capitanata da Mauro Ermanno Giovanardi."}
{"id": "677136", "revid": "599013", "url": "https://it.wikipedia.org/wiki?curid=677136", "title": "Giuseppe Contesini", "text": "Carriera.\nFu professionista nella prima met\u00e0 degli anni 1910, correndo per la Senior-Polack, l'Atala e l'Automoto-Continental. Corridore regolarista dotato di buona resistenza, non ottenne nessuna vittoria in carriera, ma solo buoni piazzamenti. Fu il primo italiano a concludere la Parigi-Bruxelles nei primi dieci, classificandosi al nono posto nel 1914. Partecip\u00f2 a cinque edizioni del Giro d'Italia tra il 1910 ed il 1914, classificandosi al nono posto nel 1911 e all'ottavo posto nel 1913. Per tre volte sal\u00ec sul podio di tappa nella \"corsa rosa\", una nel 1911 (terzo a Genova) e due nel 1913 (terzo ad Ascoli Piceno e a Milano). Partecip\u00f2 al Tour de France nel 1913 e nel 1914."}
{"id": "677142", "revid": "124122147", "url": "https://it.wikipedia.org/wiki?curid=677142", "title": "Giovanni Balducci", "text": "Biografia.\nSi form\u00f2 a bottega da Giovanni Battista Naldini, a sua volta influenzato da Giorgio Vasari e dal tardo manierismo fiorentino. Tra il 1575 e il 1579 il Balducci collabor\u00f2 con Federico Zuccari al completamento degli affreschi del \"Giudizio Universale\" della cupola di Santa Maria del Fiore a Firenze. Si iscrisse all'Accademia delle arti del disegno nel 1578.\nNel 1577 e nel 1580 lavor\u00f2 con il Naldini agli affreschi nella Cappella Altoviti della Chiesa della Trinit\u00e0 dei Monti a Roma. Tornato a Firenze, prese parte al gruppo di artisti capeggiati da Alessandro Allori che decorarono i soffitti dei corridoi all'ultimo piano degli Uffizi.\nTra il 1581 e il 1584 partecipa alla decorazione del chiostro grande di s. Maria Novella in Firenze con ben quattro lunette: \"Nascita di Ges\u00f9\", \"La lavanda dei piedi, la deposizione del corpo di s. Domenico nel sepolcro, s. Antonino entra a Firenze in veste di arcivescovo.\"\nPer le nozze di Ferdinando I de' Medici con Cristina di Lorena fu mobilitato, al pari di quasi tutte le botteghe di pittori della citt\u00e0, alla creazione di apparati e scenografie magnificenti. In particolare prest\u00f2 la sua opera in Santa Maria del Fiore, dove rimane un\"Ultima Cena\" da lui dipinta. Lo stesso anno dipinse \"il matrimonio mistico di Santa Caterina\" che si trova nella chiesa di Sant'Agostino a San Gimignano.\nDal 1588 al 1590, per il cardinale Alessandro de' Medici dipinse quello che \u00e8 considerato il suo capolavoro, un ciclo di scene della \"Vita del Cristo\" nell'Oratorio dei Pretoni, conosciuto anche come oratorio di Ges\u00f9 Pellegrino, in Via San Gallo a Firenze.\nNella sua pittura convivono echi del classicismo quattrocentesco, soprattutto nella resa dei volti, con i caratteri pi\u00f9 schiettamente devozionali della pittura sacra fiorentina di quel periodo, dominata dall'influenza di Santi di Tito. Tra il 1590 e 1591, di nuovo con il Naldini, lavor\u00f2 alla decorazione del Duomo di Volterra, per esempio dipingendo il \"Miracolo dei pani e dei pesci\" nella Cappella Serguidi. La \"Nativit\u00e0\" a Volterra \u00e8 datata 1592.\nCon il nuovo secolo si trasfer\u00ec a Napoli, dove pure fu molto attivo. Al periodo napoletano e alle sue influenze spagnoleggianti, viene attribuita la pala d'altare del \"Perdono di Carlo Gesualdo\" datata 1609, di pregiatissimo rilievo, oggi custodita nella chiesa di Santa Maria delle Grazie di Gesualdo, in provincia di Avellino. Mor\u00ec a Napoli dopo il 1631 e fu sepolto nelle Catacombe di San Gaudioso dove finora si pu\u00f2 vedere il suo teschio incastrato nel muro con un corpo dipinto al di sotto."}
{"id": "677143", "revid": "36426", "url": "https://it.wikipedia.org/wiki?curid=677143", "title": "Oratorio di Ges\u00f9 Pellegrino (Firenze)", "text": ""}
{"id": "677145", "revid": "599013", "url": "https://it.wikipedia.org/wiki?curid=677145", "title": "Gino Brizzi", "text": "Corridore attivo tra il 1909 ed il 1919, partecip\u00f2 al Giro d'Italia nel 1911, classificandosi al decimo posto, e nel 1913. Fu nono nel Giro di Lombardia del 1909 e terzo nella Roma-Napoli-Roma del 1912."}
{"id": "677147", "revid": "125253321", "url": "https://it.wikipedia.org/wiki?curid=677147", "title": "Jack Palance", "text": "Ricordato soprattutto per i suoi ruoli da cattivo e i numerosi film western, vinse il premio Oscar al miglior attore non protagonista per il film \"Scappo dalla citt\u00e0 - La vita, l'amore e le vacche\" (1991).\nBiografia.\nNato da una famiglia di origine ucraina, crebbe nel quartiere minerario di Lattimer Mines ad Hazle Township, Pennsylvania. Era figlio di Anna Gramiak e di Ivan Palaniuk, un minatore di una cava di antracite, ed in giovent\u00f9 egli stesso esercit\u00f2 questo mestiere. Prima di avvicinarsi al mondo del cinema fece anche il pugile.\nPer anni si disse che, durante la seconda guerra mondiale, il bombardiere su cui si trovava precipit\u00f2 e che il suo volto rimase sfigurato. Le successive operazioni di chirurgia plastica gli avrebbero quindi dato quei lineamenti duri ed irregolari e quell'espressione grintosa che lo resero perfetto per i ruoli da cattivo. Fu egli stesso a rivelare, poco prima della morte, che l'intera storia fu solo una trovata pubblicitaria dei suoi agenti. Noto non soltanto per il volto solcato da profonde rughe, ma anche per la sua voce stentorea, nella sua lunga carriera apparve in circa centotrenta film per il cinema e la televisione.\nAl pari di Marlon Brando - con cui si altern\u00f2 per quella pi\u00e8ce sulle tavole del palcoscenico - Palance fu un memorabile Stanley Kowalski in \"Un tram che si chiama Desiderio\" il classico della drammaturgia statunitense, scritto nel 1947 da Tennessee Williams. Inizi\u00f2 la carriera teatrale nel 1947, quando, ventottenne, debutt\u00f2 a Broadway; gli bast\u00f2 una breve gavetta per approdare tre anni dopo al grande schermo con il film drammatico \"Bandiera gialla\" (1950). Guadagnatosi rapidamente la fama di valido caratterista, ebbe una prima candidatura al Premio Oscar per la parte di Lester Blaine in \"So che mi ucciderai\" (1952), e una seconda l'anno successivo per il ruolo del pistolero Jack Wilson nel film \"Il cavaliere della valle solitaria\" di George Stevens (1953).\nDurante la sua carriera, Palance interpret\u00f2 numerose altre volte il ruolo del cowboy in film western, anche se questa caratterizzazione alla lunga non gli consent\u00ec di sfruttare completamente - a detta dei critici - il suo naturale talento; egli stesso ammise pi\u00f9 volte che gli sarebbe piaciuto interpretare ruoli differenti rispetto a quelli per cui era prevalentemente conosciuto. Non gli mancarono tuttavia occasioni di variare il proprio registro interpretativo, se si considera la sua partecipazione a film horror e storici come \"Dr. Jekyll and Mr. Hyde\", \"Dracula\" e \"Attila the Hun\".\nPalance lavor\u00f2 molto anche per la televisione, aggiudicandosi nel 1957 un Emmy Award per la miglior interpretazione nel ruolo di Mountain McClintock nella serie \"Playhouse 90\", nell'episodio \"Requiem for a Heavyweight\", scritto da Rod Serling. Fra le esperienze di Palance al di fuori del mercato cinematografico statunitense, va segnalata quella con il regista Jean-Luc Godard, che nel 1963 lo volle per il ruolo del produttore hollywoodiano Jeremy Prokosch nel film \"Il disprezzo\", una delle pellicole pi\u00f9 rappresentative della Nouvelle Vague - al fianco di Brigitte Bardot e Michel Piccoli. In un film con dialoghi in francese, Palance fu l'unico che recit\u00f2 nella sua lingua di origine, cio\u00e8 la lingua inglese.\nNegli anni ottanta, il finale di carriera lo vide impegnato, assieme alla figlia Holly, nella serie televisiva \"Ripley's Believe It or Not\", e nella partecipazione ai film \"Young Guns - Giovani pistole\" (1988) e \"Batman\" (1989) di Tim Burton. A coronamento della lunga carriera, conquist\u00f2 l'Oscar al miglior attore non protagonista con il film \"Scappo dalla citt\u00e0 - La vita, l'amore e le vacche\" (1991). Nel 1994 partecip\u00f2 come protagonista all'episodio \"L'isola dei morti\" del \"Ai confini della realt\u00e0 - I tesori perduti\", un film per la TV basato su due episodi nati per la serie di \"Ai confini della realt\u00e0\".\nPalance mor\u00ec per cause naturali nella sua casa di Montecito, in California, all'et\u00e0 di 87 anni; il suo corpo venne cremato. Il suo nome \u00e8 iscritto nella Hollywood Walk of Fame al 6608 di Hollywood Boulevard e, dal 1992, nella Western Performers Hall of Fame al \"National Cowboy &amp; Western Heritage Museum\" di Oklahoma City, Oklahoma.\nVita privata.\nPalance si spos\u00f2 due volte. Dal 1949 al 1966 con Virginia Baker, dalla quale ebbe tre figli: Holly (nata nel 1950), anch'essa attrice, Brooke (nata nel 1952), Cody (nato nel 1955 e morto prematuramente nel 1998, all'et\u00e0 di quarantadue anni, a causa di un melanoma). Cody, che fu anch'egli attore, recit\u00f2 accanto al padre nel film \"Young Guns - Giovani pistole\" (1988). In sua memoria, Palance istitu\u00ec il \"The Cody Palance Memorial Golf Classic\", allo scopo di raccogliere fondi destinati all'apertura di un centro anticancro nella citt\u00e0 di Los Angeles.\nDopo il divorzio nel 1968 da Virginia Baker, Palance si rispos\u00f2 nel 1987 con Elaine Rogers. Fu anche un discreto pittore e scrittore. Dipinse e vendette numerosi paesaggi, sul retro dei quali usava scrivere propri versi. Fu autore di \"The Forest of Love\", un libro di poesie pubblicato nel 1996 da Summerhouse Press. Poco prima di morire fond\u00f2 - a Butler Township, Luzerne County (Pennsylvania) - la \"Holly-Brooke Farm\" (dal nome delle figlie) per la vendita all'asta a fini di beneficenza di \"memorabilia\" riguardanti la sua persona e la sua lunga carriera.\nDoppiatori italiani.\nCome doppiatore \u00e8 stato sostituito da:\nRiconoscimenti.\nPremio Oscar:"}
{"id": "677149", "revid": "36426", "url": "https://it.wikipedia.org/wiki?curid=677149", "title": "Arlotto Mainardi", "text": ""}
{"id": "677152", "revid": "36426", "url": "https://it.wikipedia.org/wiki?curid=677152", "title": "Giovanni Balducci detto il Cosci", "text": ""}
{"id": "677153", "revid": "15756", "url": "https://it.wikipedia.org/wiki?curid=677153", "title": "Nel giorno del Signore", "text": "Nel giorno del Signore \u00e8 un film del 1970 diretto da Bruno Corbucci. Il film \u00e8 una parodia del successo \"Nell'anno del Signore\" di Luigi Magni.\nTrama.\nNella Roma del 1500 governata da papa Leone X, il pittore marchigiano Raffaello sta dipingendo le stanze papali. Ha una fidanzata di nome Fornarina che per\u00f2 \u00e8 invidiata da Beatrice che uccide uno strozzino che cerca di abusare di lei ma fa in modo di gettare la colpa sulla ragazza. Fornarina \u00e8 affidata alle cure di un frate confessore un po' pazzo, mentre la Santa Inquisizione decide il suo destino. Raffaello per\u00f2 scopre l'inganno di Beatrice e la fa esiliare dal papa, tornando alla felicit\u00e0."}
{"id": "677155", "revid": "767487", "url": "https://it.wikipedia.org/wiki?curid=677155", "title": "Franco e Ciccio sul sentiero di guerra", "text": "Franco e Ciccio sul sentiero di guerra \u00e8 un film del 1970 diretto dal regista Aldo Grimaldi.\nTrama.\nFranco Lo Cascio e Ciccio Spampinato militano nell'esercito borbonico e quando arrivano i garibaldini sono costretti a fuggire dalla Sicilia. I due soldati si nascondono in una cassa giacente presso una ditta di esportazioni, la cassa viene spedita e i due si ritrovano in America, nel selvaggio West. L'esercito americano li arruola a loro insaputa per combattere contro gli indiani, la guerra si rivela vittoriosa. Per\u00f2 i due vengono scoperti dai superiori e per sfuggire alle loro punizioni fuggono nel deserto, dove vengono rapiti dai pellerossa."}
{"id": "677156", "revid": "44638", "url": "https://it.wikipedia.org/wiki?curid=677156", "title": "Don Franco e Don Ciccio nell'anno della contestazione", "text": ""}
{"id": "677163", "revid": "767487", "url": "https://it.wikipedia.org/wiki?curid=677163", "title": "Ma chi t'ha dato la patente?", "text": "Ma chi t'ha dato la patente? \u00e8 un film del 1970 diretto da Nando Cicero.\nTrama.\nFranco e Ciccio vivono a Roma su un barcone sul Tevere. I due sono titolari di una autoscuola ma gli affari non vanno bene, perch\u00e9 Ciccio si ostina a non far ottenere le patenti con le mazzette alla Motorizzazione civile.\nCiccio per\u00f2 cambia parere quando la coppia rimane senza la macchina per le lezioni, a causa di un furto. Per ottenere i soldi necessari a comprarne un'altra, iniziano a trovare i clienti pi\u00f9 impensati."}
{"id": "677164", "revid": "767487", "url": "https://it.wikipedia.org/wiki?curid=677164", "title": "Principe coronato cercasi per ricca ereditiera", "text": "Principe coronato cercasi per ricca ereditiera \u00e8 un film del 1970 diretto dal regista Giovanni Grimaldi.\nTrama.\nDon Mim\u00ec, un principe siciliano tanto nobile quanto povero, \u00e8 stato costretto, per sopravvivere, ad aprire il suo castello ai turisti, che lo visitano guidati dal maggiordomo Francesco. Quando il ricco industriale italo-americano John Cardaci gli offre un miliardo per sposare sua figlia Grace - che vuole ad ogni costo diventare principessa - don Mim\u00ec accetta volentieri, tanto pi\u00f9 che la futura moglie \u00e8 una bella ragazza. L'accordo con John, per\u00f2, prevede che il matrimonio non debba essere consumato e che Grace, dopo tre mesi, si separi legalmente dal marito, per tornare in America. La difficile convivenza con una moglie che \u00e8 tale solo di nome, ma di cui s'\u00e8 innamorato, si trasforma per don Mim\u00ec in un inferno, che egli cerca di rendere pi\u00f9 sopportabile con occasionali avventure. Per\u00f2 anche Grace ha finito per volergli bene e alla scadenza del contratto.\nProduzione.\nIl film \u00e8 stato girato a Bassano Romano."}
{"id": "677165", "revid": "767487", "url": "https://it.wikipedia.org/wiki?curid=677165", "title": "W le donne (film)", "text": "W le donne \u00e8 un film commedia musicarello del 1970 diretto dal regista Aldo Grimaldi.\nLittle Tony, che quando non canta \u00e8 doppiato dal suo doppiatore abituale Massimo Turci, \u00e8 al suo ultimo film da protagonista.\nTrama.\nTony Marconi, cantante italo-americano, si reca in Italia per una tourn\u00e9e assistito dal manager Victor Santaniello, ma all'arrivo entrambi vengono fermati dai carabinieri perch\u00e9 dichiarati renitenti di leva; \u00e8 dunque costretto a stravolgere i suoi piani che potrebbero compromettere anche la sua fama e il rapporto con la casa discografica suo finanziatore. Arruolati entrambi nell'Esercito e assegnati ad un reggimento di fanteria, morde il freno e grazie all'aiuto dello zio Franco Samperi, sergente nel suo reggimento, Tony riesce a eludere la sorveglianza del severo maresciallo Ciccio La Rosa.\nTony incontra e si innamora ricambiato di Simonetta, la figlia del maresciallo La Rosa, che per\u00f2 si spaccia per figlia del comandante di reggimento a cui occasionalmente racconta le sue peripezie in caserma e l'astio verso il maresciallo Ciccio La Rosa suo superiore. All'aiuto dello zio si aggiunge anche quello del comandante di reggimento, che notato il talento di Tony gli garantisce libera uscita in preparazione del concerto per la festa del Reggimento; il ragazzo approfitta delle uscite dalla caserma per tenere numerosi concerti, macinando un successo dietro l'altro.\nL'anomalo liberismo del comandante di reggimento verso la semplice recluta lascia sgomento il rigido maresciallo La Rosa, che inizia a perdere fiducia nelle sue convinzioni; quando gli viene palesato l'aiuto del sergente Franco verso il nipote Tony, e quindi il doppio gioco del suo migliore amico, il maresciallo ha una piccola crisi di nervi che lo porter\u00e0 a commettere una negligenza in servizio, a cui seguono 3 giorni di rigore in cui gli sar\u00e0 proibito uscire dalla caserma, proprio nel giorno della festa reggimentale.\nNella serata del suo ultimo concerto in Italia, Tony viene piantato in asso da Simonetta che gli rivela finalmente che il padre \u00e8in realt\u00e0 il maresciallo La Rosa da lui tanto demonizzato. Ma sapr\u00e0 riconquistare il suo cuore.\nColonna sonora.\nVerso la fine della pellicola Little Tony, Franco Franchi e Pippo Franco, nel corso dello spettacolo in caserma, parte della festa del reggimento, si esibiscono in una versione della canzone che d\u00e0 il titolo al film. Questa versione non \u00e8 mai stata pubblicata su disco."}
{"id": "677166", "revid": "3732", "url": "https://it.wikipedia.org/wiki?curid=677166", "title": "Il Gallo", "text": "Il Gallo \u00e8 una rivista mensile di ispirazione religiosa che viene pubblicata dal 1946 a Genova-Nervi.\nStoria.\n\"Il Gallo\" venne fondato da un gruppo di cattolici antifascisti raccolti intorno alla figura del saggista Nando Fabro (Alessandria 1900-1988). Oltre a Fabro i primi redattori furono Rinaldo Simonassi, Giacomo Marsano, padre Nazareno Fabbretti, don Andrea Gaggero e padre Gherardo Del Colle. Un ruolo importante lo svolgeva anche il poeta Angelo Barile.\nSul primo numero del gennaio del 1946 appare nella testata della rivista, che presenta la xilografia di un gallo, il versetto evangelico \"E subito per la seconda/ volta il gallo cant\u00f2, Marco, 14-72\".\nQuesta citazione voleva esprimere, attraverso la similitudine con l'episodio evangelico del rinnegamento di Pietro, il rimprovero che i redattori facevano a se stessi per non essersi opposti attivamente al Fascismo, pur essendone avversari.\nDi l\u00e0 del riferimento nella testata, tuttavia, l'obiettivo polemico della rivista non era il Fascismo, ormai superato.\n\"Il Gallo\" era, infatti, il foglio di quei cattolici genovesi che non si riconoscevano nella chiesa di allora, dominata dalle figure di Papa Pio XII a livello nazionale e mondiale, e del cardinal Giuseppe Siri a livello cittadino, entrambi appartenenti all'ala conservatrice della chiesa e campioni della tradizione. I collaboratori del Gallo, invece, erano portatori di una nuova sensibilit\u00e0 religiosa, che anticipava i temi poi fatti propri dal Concilio Vaticano II. \nIn questo senso nel primo numero si esprimeva il proposito di cercare e agire in modo cristiano anche nel campo sociale e politico.\nInoltre, la rivista intendeva aprire, sia all'interno del gruppo che al di fuori, un dialogo cristiano. \nNei primi anni, in realt\u00e0, la rivista ebbe carattere maggiormente letterario ed ospitava autori affermati come Angelo Barile, Eugenio Montale, Giuseppe Ungaretti, Salvatore Quasimodo, Giovanni Papini e Piero Bargellini. Tuttavia, gradatamente i redattori entrarono in contatto con le figure e i gruppi che promuovevano un rinnovamento della Chiesa, da don Mazzolari a padre Turoldo, alla rivista fiorentina \"L'Ultima\", ed approfondirono la loro fede attraverso lo studio dei filosofi cattolici francesi Jacques Maritain ed Emmanuel Mounier.\nL'indirizzo \"aperturista\" della rivista non poteva non suscitare i sospetti della curia diocesana e del cardinal Siri, che imposero sempre il controllo ecclesiastico preventivo, ma di fatto non intervennero pesantemente sul Gallo.\nSul piano politico i redattori del Gallo scelsero di non aderire a nessun partito, n\u00e9 alla Democrazia Cristiana, cui qualcuno di loro si era inizialmente iscritto, n\u00e9 agli Indipendenti di sinistra, come avevano invece fatto personalit\u00e0 vicine alla rivista. In effetti, i collaboratori del Gallo non furono mai convinti da quello che con gergo giornalistico veniva chiamato il cattocomunismo.\nNel 1976 venne costituita l'Associazione Culturale \"Il Gallo\", che rilev\u00f2 la propriet\u00e0 della rivista da Nando Fabro, e il mensile assunse il nome ufficiale di \"Quaderni de \"Il Gallo\"\", mantenendo tuttavia la storica testata grafica.\nLa rivista, che negli anni ha visto come collaboratori importanti firme come Eugenio Montale, Ennio Contini, Arrigo Bugiani, Giovanni Descalzo, Renzo Laurano, Giovanni Cristini e Valerio Volpini, viene pubblicata ancora ai nostri giorni. Alla rivista ha collaborato anche il saggista e critico letterario Angelo Marchese che, presso il circolo omonimo, ha tenuto numerose conferenze."}
{"id": "677168", "revid": "767487", "url": "https://it.wikipedia.org/wiki?curid=677168", "title": "Mazzabub\u00f9... Quante corna stanno quaggi\u00f9?", "text": "Mazzabub\u00f9... Quante corna stanno quaggi\u00f9? \u00e8 un film a episodi del 1971 diretto dal regista Mariano Laurenti. La struttura del film \u00e8 in realt\u00e0 composta da tre episodi principali intervallati da brevi sketch o barzellette.\nTrama.\nUn tifoso di mezza et\u00e0, calvo, baffuto e con gli occhiali, sta assistendo ad una partita di calcio allo stadio. L'uomo si scaglia contro l'arbitro dandogli del cornuto, non accorgendosi che la sua bella moglie sta baciando un altro tifoso. Uno spettatore assiste alla scena e gli fa notare la cosa. Egli, per niente sorpreso, risponde che \u00e8 meglio cos\u00ec, perch\u00e9 se fosse rimasta a casa con colui che sta baciando ci sarebbe andata a letto.\nUn professore spiega che l'adulterio \u00e8 inevitabile fin dalla nascita, mostrando un neonato che piange, in quanto gi\u00e0 consapevole di essere un futuro cornuto. Inizia cos\u00ec il racconto di alcuni casi celebri che hanno segnato la storia, la mitologia e le tradizioni dei popoli fino ai giorni nostri.\nUn uomo viene arrestato. Un gruppo di curiosi afferma che egli aveva riempito di botte la moglie dopo averne scoperto il tradimento. In realt\u00e0 si scopre che ad essere pestata \u00e8 stata l'amante sorpresa con un altro uomo. In pi\u00f9, solo dopo quanto accaduto, i coniugi traditi vengono a conoscenza delle rispettive tresche.\nI due amici siciliani Franco Bello e Ciccio Merendino cercano un consiglio per salvare i loro matrimoni in crisi, messi in pericolo dall'entrata in vigore della legge sul divorzio cui sono contrari. Vengono loro proposte molte soluzioni stravaganti, tra cui lo scambio di coppia. Nessuno dei quattro coniugi \u00e8 pronto ad una simile trasgressione.\nUn uomo scopre il tradimento della moglie con il suo migliore amico proprio mentre sono a letto. Invece di dare in escandescenze, l'uomo spiega all'amico quanto sia doloroso per lui il suo tradimento, pi\u00f9 di quello della moglie. I due amanti, per\u00f2, continuano le loro attivit\u00e0 amatorie imperterriti sotto ai suoi occhi.\nUn critico d'arte sospetta che la moglie Carla sia stata oggetto di ispirazione di un quadro astratto; per verificare la cosa la obbliga a congiungersi con l'autore del dipinto.\nLa moglie di un eschimese viene rimproverata dal marito perch\u00e9 in sua assenza non si \u00e8 concessa ad un viandante ospitato nell'igloo.\nUn piazzista di enciclopedie porta a porta, usa l'arma della seduzione pur di venderle. Tra le sue vittime la bella moglie di un ingenuo pizzicagnolo.\nMinosse si convince dell'infedelt\u00e0 di Pasifae fin dalla nascita del Minotauro.\nLa lontananza delle mogli e il timore della loro infedelt\u00e0, induce i soldati del re spartano Menelao a disertare la guerra contro Troia.\nIl crociato Agilulfo, prima di partire consegna la chiave per la cintura di castit\u00e0 della moglie all'amico Boemondo, ordinandogli di usarla se dopo tre anni non fosse tornato, ma dopo poche miglia quest'ultimo lo raggiunge per dirgli che ha ricevuto la chiave sbagliata.\nDurante il viaggio di nozze, il bolognese Lucio, dubitando della verginit\u00e0 della moglie Emma, litiga con lei e l'abbandona da sola in albergo. Girovagando per la citt\u00e0, tenta invano di consolarsi con una prostituta che, compreso il suo problema, lo convince a tornare dalla moglie. Lei, nel frattempo, sola e disperata, la verginit\u00e0 l'ha persa davvero, cedendo alle lusinghe dell'albergatore.\nIl commendator Bordiga convince Bepi, un contadino veneto trapiantato in Brianza, a vendergli il suo sperma perch\u00e9 vorrebbe avere un figlio ma pensa di essere sterile, ignorando che in realt\u00e0 \u00e8 la moglie a prendere la pillola anticoncezionale e a tradirlo con il medico che ha fatto la diagnosi."}
{"id": "677171", "revid": "438678", "url": "https://it.wikipedia.org/wiki?curid=677171", "title": "Il clan dei due Borsalini", "text": "Il clan dei due Borsalini \u00e8 un film italiano del 1971 diretto da Giuseppe Orlandini.\nTrama.\nFranco Franchetti, trentasettenne padre di famiglia, si iscrive alla scuola media per conseguire la relativa licenza e si guadagna il favore del prof. Ingrassetti, insegnante di italiano e latino, che dopo un momento di dubbio apprezza la buona volont\u00e0 dell'uomo. Franchetti dice di lavorare in una villa fuori citt\u00e0 come guardiano notturno ma in realt\u00e0 \u00e8 un ladro di professione che ha messo su una scuola per insegnare tale attivit\u00e0. Lo scopo della sua iscrizione \u00e8 quindi quello di compilare una pianta dettagliata della scuola, allo scopo di stabilire un piano per penetrare in un'attigua gioielleria.\nFranchetti ha preparato il colpo come prova d'esame per i suoi allievi, ed essendo la sua tecnica ben conosciuta dalla polizia approfitta del prof. Ingrassini per crearsi un alibi. Con la scusa di farsi dare delle lezioni nella notte stabilita per il colpo lo invita in una villa isolata dove gli fa credere di svolgere il suo lavoro di guardiano. L'apparizione di un fantasma dapprima li terrorizza e poi li costringe alla fuga, ma durante la concitazione l'insegnante ha intuito la verit\u00e0, ed inizia a chiedere spiegazioni al suo allievo.\nIntanto gli allievi della scuola, male interpretando la pianta disegnata da Franco, hanno fallito il colpo perforando la parete sbagliata. Con la compagnia forzata del professore Franco li raggiunge ma non riesce a capire come siano andate le cose. Inizia cos\u00ec un inseguimento col palo del gruppo, che per timore di raccontare la verit\u00e0 fa di tutto per non farsi raggiungere, ma a seguire i due \u00e8 anche la polizia. Creduto ladro per un equivoco, infatti, Ingrassini \u00e8 stato notato in compagnia di Bruna, sorella di Franco, e viene tenuto sotto sorveglianza. Alla fine saranno proprio loro a pagare per tutti."}
{"id": "677172", "revid": "767487", "url": "https://it.wikipedia.org/wiki?curid=677172", "title": "...Scusi, ma lei le paga le tasse?", "text": "...Scusi, ma lei le paga le tasse? \u00e8 un film del 1971 diretto dal regista Mino Guerrini.\nLa trama.\nFelice Cavaterra \u00e8 un siciliano trapiantato a Roma in quanto impiegato al Ministero delle finanze. \u00c8 un funzionario molto bravo e benvoluto, ma l'improvviso arrivo a Roma del nipote Franco, giovane scapestrato, assunto come usciere presso il Ministero lo fa temere per la sua reputazione, infatti una serie di incidenti provocati da Franco hanno come conseguenza di degradare questi e lo zio a semplici facchini. Deciso a riconquistare le posizioni perdute, Ciccio si propone di scoprire il fortunato vincitore di una lotteria nazionale, Sar\u00e0 per\u00f2 Franco a scoprire l'evasore, riguadagnandosi cos\u00ec la fiducia del superiore ed ottenendo la promozione al grado che era stato dello zio Felice."}
{"id": "677173", "revid": "125541679", "url": "https://it.wikipedia.org/wiki?curid=677173", "title": "Tommaso Gallarati Scotti", "text": "Biografia.\nNato a Milano il 18 novembre 1878, era figlio primogenito del Principe Gian Carlo Gallarati Scotti e della Duchessa Luigia Melzi d'Eril. Sua zia, che ricord\u00f2 in \"Interpretazioni e memorie\", era stata Bice Melzi d'Eril, amica e confidente di Ippolito Nievo. Da ragazzo Tommaso Gallarati Scotti ebbe come istruttore di catechismo ed assistente nei primi studi il giovane prete don Achille Ratti (divenuto poi Papa con il nome di Papa Pio XI).\nIl rapporto educativo tra Ratti e Gallarati Scotti crebbe e si intensific\u00f2 nel corso degli anni, com'\u00e8 testimoniato dalle numerose lettere che i due si scambiarono tra il 1892 e il 1915. Questo ventennale rapporto, dapprima educativo e poi amicale e paritetico - ma sempre intessuto di profondo e reciproco affetto - si intrecci\u00f2 con la relazione di profonda amicizia che leg\u00f2 il futuro Papa Pio XI con la famiglia Gallarati Scotti, e accompagn\u00f2 Tommaso fino alle soglie del suo matrimonio con la Contessa Aurelia Cittadella Vigodarzere (1918).\nNel 1899 Gallarati Scotti aveva conosciuto Antonio Fogazzaro, col quale condivise una moderata posizione modernista, auspicando un rinnovamento della Chiesa cattolica ma fu pronto a far atto di sottomissione alla Chiesa quando il modernismo fu condannato. Si occup\u00f2 anche di iniziative sociali e assistenziali a favore degli emigrati, dei ciechi e degli orfani poveri.\nConseguita la laurea in Lettere nel 1901 presso l'Universit\u00e0 degli Studi di Genova, nel 1907 fond\u00f2 con altri tre laici cattolici, Antonio Achille Alfieri, Alessandro Casati e Stefano Jacini la rivista \"Il Rinnovamento,\" cui collaborarono anche Ernesto Buonaiuti, e il pi\u00f9 giovane Giovanni Boine. La rivista intendeva conciliare il cattolicesimo con la scienza moderna, ma fu condannata dalla Santa Sede, e Gallarati Scotti lasci\u00f2 la direzione e s'impegn\u00f2 con la \u00abLega democratica nazionale\u00bb per l'autonomia politica dei cattolici. Nel 1909, su invito di Fogazzaro, promosse l'Associazione Nazionale per gli Interessi del Mezzogiorno d'Italia, con Giustino Fortunato, Leopoldo Franchetti ed Umberto Zanotti Bianco. Due anni dopo una sua raccolta di novelle, \"Storie dell'amor sacro e dell'amore profano\", fu condannata dalla Chiesa. Alla morte di Fogazzaro (1911), scrisse \"La vita di Antonio Fogazzaro\", com'era desiderio dello stesso scrittore vicentino, che usc\u00ec nel 1920, dopo che Gallarati Scotti aveva partecipato, da volontario, alla Prima guerra mondiale, in qualit\u00e0 di ufficiale d'ordinanza del generale Luigi Cadorna.\nSi oppose al fascismo firmando il Manifesto degli intellettuali antifascisti, stilato da Benedetto Croce, collaborando ai fogli di opposizione \"Il caff\u00e8\", ed \"Il Popolo\". Accett\u00f2 la Conciliazione del 1929, considerandola il definitivo superamento della frattura risorgimentale, ma non si mostr\u00f2 per nulla entusiasta del Concordato. In quegli anni scrisse la \"Vita di Dante\", \"Cos\u00ec sia\", \"Miraluna\", \"Storie di noi mortali\", \"La confessione di Flavio Dossi\", rielaborando la \"Vita di Antonio Fogazzaro\", pubblicata nel 1934.\nIl regime lo sottopose alla vigilanza permanente della polizia fascista. Nel 1943 dovette rifugiarsi in Svizzera per sfuggire all'arresto. Durante l'esilio svizzero, Gallarati Scotti collabor\u00f2 al supplemento della \"Gazzetta ticinese\" intitolato \u00abL'Italia e il secondo Risorgimento\u00bb, diretto dall'economista Luigi Einaudi. Durante la Resistenza incoraggi\u00f2 le formazioni liberali, indipendenti e cattoliche in modo che la lotta di liberazione non fosse appannaggio dei soli comunisti. Ottiene personalmente dal governo inglese che il comando delle forze partigiane fosse affidato al generale Raffaele Cadorna. Inoltre prese le difese di Enrico Mattei (futuro fondatore dell'ENI) che con le sue formazioni di cattolici imped\u00ec che la resistenza si \u00abtingesse tutta di rosso\u00bb.\nCooper\u00f2 alla stesura del programma liberale, che serv\u00ec di base per l'orientamento e l'azione del Partito liberale a guerra finita.\n\u00c8 stato ambasciatore in Spagna dal 1945 (arriv\u00f2 a Madrid il 25 novembre) al 1946, e a Londra fino al 1951.\nTrascorse gli ultimi anni di vita nella residenza di famiglia che si affaccia sul lago di Como, la prestigiosa Villa Melzi d'Eril, a Bellagio. Qui compose una biografia del giovane Alessandro Manzoni, e le \"Interpretazioni e memorie\".\nMor\u00ec a Bellagio il 1\u00ba giugno 1966; \u00e8 tumulato nella cappella della Villa Melzi d'Eril.\nMatrimonio e figli.\nil Principe Tommaso Gallarati Scotti spos\u00f2 a Padova il 14 ottobre 1918 la Contessa Aurelia Cittadella Vigodarzere, figlia del Conte Antonio Cittadella Vigodarzere e della Marchesa Luisa Del Vasto; la coppia ebbe i seguenti Cinque figli:"}
{"id": "677174", "revid": "767487", "url": "https://it.wikipedia.org/wiki?curid=677174", "title": "Ma che musica maestro (film)", "text": "Ma che musica maestro \u00e8 un film musicarello del 1971 diretto dal regista Mariano Laurenti.\nTrama.\nTra i due borghi di Santa Veronica Bassa e Santa Veronica Alta c'\u00e8 una accesa rivalit\u00e0. Quando Gianni, un cittadino di S.V. Bassa, s'innamora di Giulietta, cittadina del borgo nemico, le due frazioni si scontrano tra loro per impedire il fidanzamento.\nIl ritorno di Pompeo, un esploratore creduto disperso in Africa da molti anni, riesce a ristabilire la pace tra i due amanti e le frazioni.\nIncassi.\nIncasso accertato a tutto il 31 dicembre 1974 Lit. 462.650.000"}
{"id": "677177", "revid": "123096406", "url": "https://it.wikipedia.org/wiki?curid=677177", "title": "Adesso (periodico)", "text": "Adesso \u00e8 una rivista religiosa di ispirazione cattolica fondata da don Primo Mazzolari esordita il 15 gennaio 1949.\nStoria.\nDon Primo Mazzolari, parroco di Bozzolo, un paese in provincia di Mantova, fonda il quindicinale con . La ragione del titolo e il programma appaiono nell\"'Editoriale\" del 15 gennaio 1949, mentre i cattolici sono al governo:\nI collaboratori di \"Adesso\" trattano sulle pagine del quindicinale tutti quei problemi urgenti del mondo contemporaneo nati dalla promozione sociale e umana delle classi che un tempo erano quelle subalterne e cercano di avviare un dialogo con le altre forze politiche.\nTra le inchieste che appaiono su \"Adesso\" si ricorda quella sull'intelligenza e sul grado di cultura del popolo romagnolo del 30 aprile 1949, l'indagine sulla situazione dei sindacalisti cristiani di fronte al neocapitalismo e al comunismo ateo, la denuncia della responsabilit\u00e0 che hanno i cattolici nei confronti del Meridione in \"Sicilia e Calabria\", 15 novembre 1949 e il problema dei giovani e la guerra in \"Giovani coscienze cristiane di fronte alla guerra\", 15 settembre 1950.\nIl 15 marzo del 1951 vennero sospese le pubblicazioni che riprenderanno il 15 novembre dello stesso anno per chiudere definitivamente il 15 settembre 1962, tre anni dopo la morte di Mazzolari.\nNel 1999 la rivista \"Adesso\" \u00e8 stata ripresa da don Ciro Miele ed \u00e8 attualmente diretta da Arnaldo Casali."}
{"id": "677183", "revid": "36426", "url": "https://it.wikipedia.org/wiki?curid=677183", "title": "Lodovico Buti", "text": ""}
{"id": "677184", "revid": "122428373", "url": "https://it.wikipedia.org/wiki?curid=677184", "title": "Beyblade", "text": " \u00e8 un manga scritto da Takao Aoki e pubblicato sulla rivista \"CoroCoro Comic\" a partire dal settembre 1999 fino a luglio 2004. La storia \u00e8 incentrata su un gioco in cui vengono utilizzate trottole: due giocatori, detti blader attraverso l'uso di shooter (lanciatori) lanciano i loro beyblade (trottole) all'interno di uno stadio. I due beyblade si scontrano finch\u00e9 uno dei due non si ferma, viene buttato fuori dallo stadio, o finisce nelle buche laterali determinandone la sconfitta.\nDal manga \u00e8 stata tratta una serie televisiva anime omonima prodotta da Yomiko Advertising e Madhouse e trasmessa su TV Tokyo a partire dall'8 gennaio 2001. In seguito sono stati prodotti due seguiti: e trasmessi nel 2002 e nel 2004, per un totale di 154 episodi.\nIn Italia \"Beyblade\" \u00e8 stato trasmesso la prima volta il 5 aprile 2003 su Italia 1, riscuotendo molto successo.\nTrama.\nPrima serie: \"Beyblade\".\nTakao \u00e8 un ragazzo che come tanti ama giocare a beyblade, sebbene non sia una cima. Takao un giorno entra in possesso di un Bit Power: Dragoon e grazie a quest'ultimo finir\u00e0 per diventare campione nazionale del Giappone. In vista del torneo mondiale di beyblade il presidente Daitenji decide di formare la squadra dei Bladebreakers (BBA) composta dai primi quattro classificati al torneo nazionale. E cos\u00ec Takao, Kei, Rei e Max girano per il mondo sfidando avversari sempre pi\u00f9 forti per vincere l'ambito titolo di campioni del mondo. Tuttavia un'organizzazione malvagia cercher\u00e0 di approfittare del torneo per lanciarsi alla conquista del mondo sfruttando l'immenso potere generato dai Bit Power.\nSeconda serie: \"Beyblade V-Force\".\nUn'organizzazione segreta vuole sfruttare i poteri dei Bit Power, e per farlo sono disposti a tutto, anche a rapire l'intera squadra per farla combattere contro i suoi elementi migliori: lo Psycho Team. Inoltre esiste una setta chiamata Scudi Sacri il cui obiettivo invece \u00e8 quello di sigillare i Bit Power perch\u00e9 considerati troppo pericolosi per l'umanit\u00e0.\nTerza serie: \"Beyblade G-Revolution\".\n\u00c8 passato un anno dall'ultimo torneo mondiale ed \u00e8 tempo per i Bladebreakers di difendere il titolo. Tuttavia, la vecchia squadra si scioglie perch\u00e9 ognuno vuole sfidare Takao. A differenza degli altri tornei in questo si combatte in coppia al meglio dei tre match. A Takao viene affiancato Daichi: un ragazzino che si crede il n. 1, mentre l'allenatore della squadra \u00e8 nientemeno che Hitoshi Kinomiya, (alias \"Jin del vento\") fratello maggiore di Takao. Una volta vinto il torneo Takao dovr\u00e0 vedersela contro Vorkov che nel frattempo ha spodestato il vecchio presidente Daitenji e mira a fare diventare il Beyblade uno sport professionistico. Per fermare Vorkov viene organizzato uno scontro al meglio dei cinque match fra i Bladebreakers e la BEGA che determiner\u00e0 il futuro del Beyblade. Per questa sfida Takao ha bisogno di una nuova squadra che sar\u00e0 composta da Max, Rei, Kei e Daichi.\nBit Power.\nI \"Bit Power\" (nel fumetto \"Bit Beast\") sono creature che raffigurano degli animali, figure leggendarie e creature mitologiche, essi animano i beyblade di quasi tutti i blader di grande rango aumentando vertiginosamente la loro forza. Nella prima e nella seconda serie di \"Beyblade\" tutti cercano di impadronirsi di quattro di essi, i quattro Bit Power leggendari posseduti dai quattro protagonisti della storia.\nTakao trova il Drago Azzurro in una spada presente nel dojo di suo nonno Ryonosuke, Max trova la Tartaruga in un cimelio di sua madre e Rei lo riceve dal saggio della trib\u00f9 della tigre bianca come dono, in quanto ritenuto il pi\u00f9 adatto. Non \u00e8 invece noto come Kai abbia ottenuto l'Aquila Rossa, anche se nel manga la vediamo incarnarsi in Dranzer durante uno scontro con Takao per il possesso di Dragoon (bramato da Kai per il bit power). Sempre nel manga \u00e8 Hitoshi (il fratello di Takao) travestito da Jin della Tempesta a dare a Takao Dragoon.\nI Bit Power possono anche unirsi o fondersi tra loro come accade durante la prima serie contro Yuri e nella seconda con Zeo.\nNella prima serie si possono vedere anche altri Bit Power. Sono i quattro della squadra cinese, White Tigers, con la quale si scontreranno i BBA nella finale dei campionato cinese (cio\u00e8 il primo). I proprietari sono Lai, Mao, Gao e Kiki che rispettivamente possiedono i Bit del leone nero, la lince, l'orso e la scimmia. Gli attacchi speciale dei tre Bit (leone, lince e scimmia) sono rispettivamente: il fulmine, l'attacco felino e l'attacco della scimmia ubriaca. Altri ancora sono quelli della squadra americana, gli All Starz composta da Emily, Michael, Eddie e Steve. Steve possiede il bit power del bufalo, Eddie quello dello scorpione, Michael possiede il bit power dell'aquila e infine Emily un alligatore e quelli del Team delle Tenebre, ispirati alle creature del cinema horror: Vlad ha il vampiro, Howling il licantropo, Jad il Mostro di Frankenstein e Kairone una mummia. Penultima squadra mostrata in possesso di bit power sono gli European Dream con il campione francese Olivier con il bit power dell'unicorno, il campione italiano Gianni con il bit power dell'anfesibena, il campione inglese Andrew con il bit power della salamandra ed infine il campione tedesco, il pi\u00f9 forte dei quattro, con il bit power del grifone. L'ultima squadra assoluta che ha mostrato i Bit Power sono i Demolition Boys, la squadra russa agli ordini dell'organizzazione Borg, i cui membri possiedono i Bit Power del Lupo, della Balena, della Vipera e del Falco, a cui s'aggiunge la fenice (o aquila) nera custodita nel Bayblade Black Dranzer, creato da Vorkov.\nNella seconda serie Jideon un uomo senza scrupoli, riesce a far creare dal suo gruppo di scienziati i \"Bit Power Digitali\", ovvero una riproduzione artificiale delle creature dei Bladebreakers. Successivamente Zagart, l'uomo che sta realmente dietro al gruppo di scienziati, riesce a prendere la roccia dei bit power originali, originariamente scoperta da lui stesso e dal presidente Daitenji nel 1972, e a estrarne i bit power (si tratta dei bit power della volpe, del ragno, del furetto, un tirannosauro rex, due kraken, di Otro e infine di Cerbero).\nNella serie appaiono inoltre i bit power del gruppo degli Scudi Sacri (leopardo, gorilla, mammut e squalo) e quelli di King e Queen, i\nMedia.\nManga.\nIl manga di \"Beyblade\" \u00e8 stato pubblicato in Giappone dal settembre 1999 al 28 luglio 2004 sulla rivista \"CoroCoro Comic\" edita da Shogakukan. I vari capitoli sono stati poi raccolti in quattordici volumi \"tank\u014dbon\" pubblicati dal 28 gennaio 2000 al 28 luglio 2004.\nIn Italia invece arriv\u00f2 nel 2003, a cadenza mensile, edito dalla Play Press, col nome di \"Beyblade - Accetti la sfida?\". Per l'edizione italiana, i traduttori hanno usato i nomi della serie TV per i vari personaggi, tuttavia il nome della squadra europea (chiamata nell'anime European Dreams) ha mantenuto il nome originale di Majestic.\nLa storia del manga si discosta molto da quella dell'anime, in particolare per il ruolo minore del nonno di Kai, dall'assenza dei personaggi della B.E.G.A. e della suddetta organizzazione, e per l'apparizione di Hitoshi gi\u00e0 dal primo volume.\nL'immagine di copertina illustrata in questa pagina rappresenta un volume dell'edizione francese (della Planet Manga); il manga in Italia \u00e8 stato interrotto, la prima stampa si \u00e8 interrotta al volume 9, mentre la seconda stampa al volume 5, entrambe edite della Play Press.\nDal 15 luglio 2016, Takao Aoki ha iniziato a lavorare a un sequel del manga originale, intitolato , il quale \u00e8 ambientato dopo le vicende di \"G-Revolution\" ed \u00e8 tuttora in corso. Questa serie \u00e8 inedita in Italia.\nAnime.\nIl doppiaggio italiano a partire dalla seconda serie.\nLe serie successive sono state acquistate a livello internazionale dalla statunitense Nelvana, ma in Italia si \u00e8 deciso di continuare a attingere dalla versione giapponese e di usare i nomi italiani (cio\u00e8 quelli giapponesi senza cognome) per avere continuit\u00e0.\nIl titolo italiano della seconda serie \"Beyblade V-Force\" \u00e8 lo stesso usato dagli USA. La \"\"V\" sta per \"Vulcan\"\" (si pu\u00f2 notare oltretutto che la sigla della seconda serie \"V-Force\" \u00e8 rimasta invariata anche per la terza serie \"G-Revolution\").\nNell'edizione statunitense sono stati cambiati alcuni nomi: ad esempio, Takao Kinomiya diventa Tyson Granger, Rei diventa Rey, Max Mizuhara diventa Max Tate ecc. Difatti nel videogioco per Game Boy Advance \"Beyblade G-Revolution\" alcuni nomi risultano sballati, in quanto \u00e8 presente un mix tra i nomi statunitensi e quelli originali/italiani.\nNella seconda serie, nell'edizione italiana, il personaggio Hiromi ha cambiato nome in Hilary, cos\u00ec come successo per Jusuf, diventato Jessie, cos\u00ec come il personaggio Ozuma dove, nell'edizione originale, nei primi 2 episodi si fa chiamare \"Mister X\", rivelando in seguito il suo vero nome; mentre nell'edizione italiana continua a rimanere Mister X. Questi cambiamenti risalgono originalmente agli adattamenti statunitensi.\nNel promo di \"Beyblade - The Movie\" andato in onda su Hiro, Takao viene chiamato Tyson (nome dell'edizione statunitense), nonostante nel film il personaggio venga chiamato col nome originale.\nIn tutte le 3 serie, nell'adattamento statunitense furono aggiunti 3 personaggi inventati (sebbene le voci sono presenti): Dizzi (un bit-power presente nel computer del Professor Kappa), AJ Topper e Brad Best (i commentatori presenti nei tornei di Beyblade). Questi personaggi sono assenti nella versione Italiana, che deriva dall'originale giapponese, mentre nelle versioni internazionali, derivate dalla versione statunitense, sono presenti.\nEdizione home video italiana.\nIn Italia, \u00e8 uscita in VHS solo la prima serie, per conto della De Agostini. Le sigle sono quelle italiane. In seguito \u00e8 stata pubblicata sempre in videocassetta ed anche in DVD da Eagle Pictures, dove vengono nuovamente utilizzate le sigle italiane e l'audio \u00e8 disponibile sia in giapponese che in italiano (quest'ultima caratteristica \u00e8 presente solo nell'edizione in DVD).\nSigle.\n\"Beyblade\".\nQuesta serie ha una sigla di apertura e una di chiusura con immagini inedite create appositamente. Nella versione italiana i temi originali sono sostituiti dalla sigla italiana scritta da Alessandra Valeri Manera, composta da Max Longhi e Giorgio Vanni e cantata dallo stesso Vanni. intitolata \"Beyblade\", le immagini sono un mix selezionate dagli episodi e alcune dalle sigle originali.\n\"Beyblade V-Force\".\nQuesta serie ha due sigle di apertura e due di chiusura con immagini inedite create appositamente. Nella versione italiana i temi originali sono sostituiti dalla sigla italiana scritta da Alessandra Valeri Manera, composta da Max Longhi e Giorgio Vanni e cantata dallo stesso Vanni intitolata \"Beyblade V-Force\" (nei titoli di coda viene erroneamente accreditata come \"Bayblade V-Force\"), le immagini sono un mix prese a caso dagli episodi e alcune dalle sigle originali.\n\"Beyblade G-Revolution\".\nQuesta serie ha due sigle di apertura e tre di chiusura con immagini inedite create appositamente. Nella versione italiana \u00e8 stata riutilizzata la stessa sigla usata per \"Beyblade V-Force\" con le stesse immagini della seconda serie fatta eccezione del logo.\nSpin-off.\n\u00c8 la seconda generazione di \"Beyblade\".\n\u00c8 la terza generazione di \"Beyblade\".\nFilm.\nQuesto film si svolge cronologicamente tra la fine della seconda serie e l'inizio della terza.\nEventi dal vivo.\nIl gioco del Beyblade \u00e8 divenuto uno sport dal vivo, viene praticato in alcune fumetterie o in veri e propri tornei ufficiali tenuti dall'ente mondiale \"WBO\" (World Beyblade Organization).\nIl primo evento italiano risale al 28/29 novembre 2009 alla fiera di \"Dadi.com\" a Crema.\nMerchandising.\nL'azienda produttrice di giocattoli Takara Tomy ha lanciato il suo franchise nel 1999 sponsorizzando le tre serie animate di \"Beyblade\" tra il 2001 ed il 2003."}
{"id": "677196", "revid": "108463230", "url": "https://it.wikipedia.org/wiki?curid=677196", "title": "Gabriele Valvassori", "text": "Biografia.\nNato da Benedetto Valvassori, un falegname bergamasco, Gabriele riusc\u00ec a frequentare appena quindicenne il corso di architettura dell'Accademia di San Luca all'interno della quale ottenne diversi riconoscimenti.\nNell'ambito dell'Accademia si distinse vincendo nel 1702 il terzo premio della seconda classe d'architettura con il progetto di un altare e negli anni 1703-1704 il terzo premio della prima classe, progettando rispettivamente un Palazzo Pontificio e una Pubblica Curia con i suoi annessi.\nL'attivit\u00e0 professionale di Gabriele Valvassori ebbe inizio in Umbria dove, tra il 1711 ed il 1717, si trov\u00f2 a lavorare alla realizzazione della chiesetta di San Giuseppe alle Fornaci presso Foligno ed all'ampliamento del Complesso Termale di Bagni di Nocera come assistente dell'architetto Filippo Barigioni. \nLa \u00absobriet\u00e0\u00bb ed il rigore caratteristici sia dei progetti non realizzati, sia delle opere giovanili umbre non lasciarono grandi tracce nella produzione successiva dell'architetto, influenzata sia dal mutamento generale del clima culturale, sia dalle diverse esigenze e dai gusti differenti della committenza per la quale si trov\u00f2 ad operare.\nTornato a Roma, nel 1717 inizi\u00f2 a lavorare per la famiglia Pamphili, di cui divenne architetto ufficiale dal 1720 fino al 1739.\nPer i Pamphili, oltre ad una serie di interventi minori, realizz\u00f2 nel 1720 l'altare maggiore di Sant'Agnese in Agone in piazza Navona e, tra il 1730 ed il 1735, la sua opera pi\u00f9 nota: la facciata del Palazzo Doria-Pamphili sul Corso.\nPer il palazzo dei Pamphili Valvassori esegu\u00ec la innovativa facciata su via del Corso, cur\u00f2 la sistemazione del cortile e coordin\u00f2 gli artisti che lavoravano alla decorazione della Galleria degli Specchi.\nDal 1723 al 1746 fu architetto dei padri Agostiniani e dal 1725 ottenne la stessa carica nell'ambito dell'Arciconfraternita dei Padri Bergamaschi. \nDivenuto primo architetto dei Bergamaschi, tra il 1729 e il 1735 fece abbattere e ricostruire il complesso di loro propriet\u00e0 a Piazza Colonna all'interno del quale venne realizzato il collegio Cerasoli.\nDal 1750 fino al 1754 fu architetto dei Domenicani della chiesa di S. Quirico e Giulitta, realizzando la ristrutturazione delle loro propriet\u00e0 nell'isolato della chiesa senza pretendere alcuna retribuzione. Dal 1738 al 1756 fu invece architetto dell'Arciconfraternita di Santa Maria dell'Orto, per la quale progett\u00f2 fra l'altro il disegno generale del pavimento della chiesa e la facciata dell'ospedale della confraternita sulla via Anicia.\nPer quanto riguarda la carriera all'interno dell'Accademia di San Luca: divenne accademico nel febbraio 1737, professore e \u00abfabricere\u00bb nel 1758. Fu anche ammesso alla Congregazione dei Virtuosi al Pantheon, di cui divent\u00f2 reggente."}
{"id": "677198", "revid": "767487", "url": "https://it.wikipedia.org/wiki?curid=677198", "title": "Operazione San Gennaro", "text": "Operazione San Gennaro \u00e8 un film del 1966 diretto da Dino Risi.\nTrama.\nNapoli. Jack, Maggie e Frank sono tre ladri statunitensi giunti in citt\u00e0 per rubare il tesoro di San Gennaro. Senza svelare i loro piani, i tre chiedono aiuto a una vecchia gloria della malavita napoletana, don Vincenzo \"il fenomeno\", che per\u00f2 si sente troppo vecchio per nuove imprese ed \u00e8 inoltre detenuto a Poggioreale. Egli consiglia quindi ai tre di rivolgersi al suo pupillo Armanduccio Girasole, detto \"Dud\u00f9\". Questi \u00e8 a capo di una sgangherata banda composta da Sciascillo, suo assistente personale, il \"Barone\", un uomo che millanta di avere il cuore a destra e vive facendosi ospitare in aule universitarie e congressi internazionali di medicina, il becchino \"Agonia\" e il \"Capitano\", tecnico della banda. Inizialmente Jack non informa Dud\u00f9 delle sue reali intenzioni, ma gli chiede soltanto aiuto per realizzare un grosso colpo. Nonostante le deficienze tecniche caratterizzanti la componente \"napoletana\" del gruppo, vengono gettate le basi e decisi giorno e ora del colpo stesso.\nIl primo tentativo fallisce sul nascere perch\u00e9, dovendo Dud\u00f9 trattenersi a una festa di matrimonio, la banda, coinvolta nei festeggiamenti, perde il bulimico Frank che muore per indigestione dopo aver mangiato un'abnorme quantit\u00e0 di cozze. Con la morte di Frank, Jack \u00e8 costretto a informare Dud\u00f9 del suo piano: impadronirsi del tesoro di San Gennaro, valevole 30 miliardi di lire. Dud\u00f9 e la sua banda tentennano davanti a una proposta che non solo \u00e8 difficile da attuare, ma appare anche sacrilega. Decidono cos\u00ec di chiedere il permesso al santo, interpretando come un suo assenso un raggio di sole che, dopo la pioggia, ne illumina la statua. Le vere intenzioni di Dud\u00f9 sono comunque quelle di tenere tutto il tesoro per s\u00e9 e usarne una parte per portare benefici alla citt\u00e0. Come gi\u00e0 successo in occasione del primo colpo fallito, Dud\u00f9 propone agli americani di ritentarlo durante la serata finale del Festival di Napoli, per poter approfittare cos\u00ec di una citt\u00e0 semideserta e distratta dalla manifestazione canora.\nAlla data stabilita, la banda si rimette in azione. Agonia e il Capitano si aprono un varco nelle fogne con laser, apparecchi a ultrasuoni ed esplosivo, ma, a causa di una soffiata, la polizia si trova nella zona dell'esplosione e li arresta. Dud\u00f9, Jack e Maggie, dopo aver fortunosamente oltrepassato un muro e dei fili elettrici, si ritrovano bloccati nella cripta della chiesa del tesoro e, in un gesto di rabbia, il guappo picchia i pugni sul muro, accorgendosi che al di l\u00e0 di esso c'\u00e8 una porta. Entrati, i tre trovano Sciascillo, il quale spiega di essere entrato tranquillamente dalla porta della chiesa lasciata aperta dal distratto custode. Ancora una volta in maniera fortuita, riescono a impossessarsi del tesoro infrangendo il cristallo antiproiettile, ma poco dopo Jack e Maggie traggono in inganno Dud\u00f9 e fuggono con il bottino. Dopo un inseguimento tra le vie del centro storico, la donna, per non dover spartire il malloppo con Jack, lo uccide e fa precipitare l'auto in mare insieme al cadavere.\nDud\u00f9 e Sciascillo assistono al recupero dell'auto dalle acque del porto, convinti che tanto Jack quanto Maggie siano finiti a mare con il tesoro, ormai rassegnati alle possibili conseguenze negative della sparizione di un simbolo della citt\u00e0. Poco dopo vengono per\u00f2 a sapere da Concettina, la fidanzata di Dud\u00f9, che Maggie non \u00e8 morta, ed \u00e8 anzi fuggita di buon'ora a Capodichino, pronta a tornare negli States. Dopo aver chiesto a Concettina di far trovare all'uscita dell'aeroporto una persona travestita da arcivescovo di Napoli con la quale fuggire in Svizzera per depositare in banca il tesoro, affiancato da Sciascillo, Dud\u00f9 raggiunge l'aeroporto e, appena prima della partenza, riesce a intercettare Maggie strappandole il tesoro che lei si era cucita addosso. Nulla pu\u00f2 per\u00f2 contro mamma Assunta, la madre adottiva infuriata per il furto sacrilego, che coinvolge il vero arcivescovo di Napoli. Sar\u00e0 quest'ultimo a prelevarlo personalmente all'aeroporto e a condurlo con la sua auto in mezzo alla folla in festa per la processione di San Gennaro. Dud\u00f9 tenta all'ultimo momento di sottrarsi con la borsa contenente il bottino ma, stretto dalla folla e scambiato da tutti come l'eroico salvatore del tesoro, non pu\u00f2 far altro che restituirlo alla citt\u00e0.\nRiprese.\nLe riprese si svolsero essenzialmente a Napoli e nei suoi dintorni. Il terrazzo di casa di Dud\u00f9 \u00e8 in via Toledo 424 (con panoramica sulla vicina cupola della Basilica dello Spirito Santo e la Certosa di San Martino), mentre la scena del banchetto nuziale \u00e8 stata girata a villa Campolieto a Ercolano, famosa villa vesuviana progettata dal Vanvitelli.\nL'esterno e l'interno della chiesa per la scena della richiesta a San Gennaro sono stati girati nella chiesa dei Girolamini. La statua in legno di San Gennaro alla quale si rivolge Dud\u00f9 e che viene poi portata in processione nel finale (a Sant'Antonio a Posillipo) fu scolpita per l'occasione ed \u00e8 tuttora conservata nella Chiesa dei Girolamini.\nFestival di Napoli.\nLe canzoni presentate al Festival di Napoli dell'anno cui si riferisce il film (1966), presentato da un giovane Pippo Baudo, e che \u00e8 possibile ascoltare come sottofondo in alcune scene sono:\nA vincere il festival di quell'anno fu \"Bella\" cantata da Sergio Bruni e Robertino, come annunciato con euforia dal Barone."}
{"id": "677199", "revid": "74173", "url": "https://it.wikipedia.org/wiki?curid=677199", "title": "Cronache Sociali", "text": "Cronache Sociali fu una rivista quindicinale di sociologia e politica edita a Roma dalle Edizioni Servire. Ebbe vita breve, dal 1947 al 1951.\nStoria.\nFu fondata il 30 maggio 1947 grazie ai vivaci interessi politici e alle affinit\u00e0 tra cattolici di varie provenienze, come Giuseppe Dossetti, Amintore Fanfani, Giuseppe Lazzati, Antonio Amorth e Giorgio La Pira, che aveva gi\u00e0 fondato nel 1938 la rivista \"Principi\" contro fascismo e razzismo.\nLa rivista, diretta da Giuseppe Glisenti, rappresenta fino al 1951, data della sua ultima pubblicazione, la posizione pi\u00f9 progressista e riformista del cattolicesimo politico italiano.\nNell'editoriale del primo numero il direttore chiarisce con una lettera di presentazione i motivi per i quali \u00e8 nata \"Cronache Sociali\" e pone l'accento sul desiderio di essere obiettivi, di informare e documentare e respinge l'ipotesi che \"Cronache Sociali\" sia una rivista politica:\nLa rivista raccoglie contributi di varia provenienza e privilegia i problemi di interesse generale che vengono pubblicati su alcune rubriche fisse caratterizzate da articoli di attualit\u00e0 di politica interna, politica internazionale, economia, partiti, sindacalismo. La rubrica culturale, pur apparendo in tutti i numeri, ha uno spazio pi\u00f9 limitato e la maggior parte degli articoli che la compongono sono delle recensioni come quella sulle \"Lettere dal carcere\" di Antonio Gramsci o \"Fondamenti di una cultura cristiana\" di H. Davenson.\nNella prima fase, \"Cronache Sociali\" si guadagna un'area di ascolto privilegiata nel clima politico-culturale dell'epoca, anche perch\u00e9 numerosi sono i collaboratori in maggior parte docenti universitari di discipline giuridiche ed economiche, come Fanfani, Dossetti, La Pira e Aldo Moro, impegnati in quel momento ad elaborare la prima parte della nostra Costituzione. Contribuirono alla rivista Achille Ardig\u00f2, Gianni Baget Bozzo, Federico Caff\u00e8, Leopoldo Elia, Aldo Garosci, Gino Giugni, Costantino Mortati, Pietro Scoppola e molti altri.\nNell'aprile del 1950, dopo quattro mesi di silenzio che Glisenti giustifica con la situazione di maggiore intolleranza della situazione politica, inizia una nuova serie che \u00e8 caratterizzata da una presa di posizione pi\u00f9 mirata nei riguardi dei temi trattati. Ritornano sulle pagine della rivista i temi del Cristianesimo sociale ma vengono praticamente esclusi i temi di politica interna che potrebbero risultare scottanti, dal momento che il confronto tra Dossetti e De Gasperi si stava ulteriormente inasprendo e si voleva pertanto evitare lo scontro.\nNel 1951 Glisenti lascia la direzione della rivista e gli subentra Marcella Ceccacci che non \u00e8 in grado di sostenere la situazione e cos\u00ec, sul numero del 31 ottobre, appare un breve trafiletto che annuncia la fine della pubblicazione delle rivista.\nCronache sociali \u00e8 stata ripubblicata in edizione anastatica e digitale, corredata di indici, una versione digitale in DVD e dei volumi omaggio di Dossetti, La Pira e Suhard offerti agli abbonati, con introduzione di Alberto Melloni, per i tipi dell'istituto per le scienze religiose, www.fscire.it - ora disponibile anche in linea nel sito CIB dell'Universit\u00e0 di Bologna.\nA fine 2007, la casa editrice Diabasis ha pubblicato un'antologia delle rivista, a cura di Luigi Giorgi e con un saggio di Paolo Pombeni, dal titolo \"Le Cronache Sociali di Giuseppe Dossetti. La giovane Sinistra cattolica e la rifondazione della democrazia italiana\", e l'edizione anastatica completa di tutti i numeri di \"Cronache Sociali\", rilegati in tre volumi in cofanetto, con l'introduzione di Walter Veltroni."}
{"id": "677200", "revid": "1005847", "url": "https://it.wikipedia.org/wiki?curid=677200", "title": "Nationalsozialistische Deutsche Arbeiterpartei", "text": ""}
{"id": "677201", "revid": "1005847", "url": "https://it.wikipedia.org/wiki?curid=677201", "title": "Condizioni obbiettive di punibilit\u00e0", "text": ""}
{"id": "677202", "revid": "1711941", "url": "https://it.wikipedia.org/wiki?curid=677202", "title": "Tagelmust", "text": "La tagelmust (in francese \"ch\u00e8che\" o, con grafia alternativa, \"taguelmoust\") \u00e8 una lunga fascia di cotone, lunga di solito tra i 3 e i 5 metri, ma che pu\u00f2 arrivare anche a 10 metri, tinta di indaco ed avvolta sul capo e sul viso dei Tuareg in modo da formare al contempo un turbante ed un velo che copre il volto lasciando libera solo una fessura per gli occhi.\n\u00c8 il copricapo tradizionale degli uomini presso i Tuareg, ma all'occasione pu\u00f2 essere indossato anche da altre popolazioni. In tempi recenti si \u00e8 preso ad usare anche \"tigelmas\" (plurale di \"tagelmust\") di diversi colori, ma quelle tinte di indaco vengono riservate per le grandi occasioni.\nLa \"tagelmust\" \u00e8 un indumento molto adatto al clima della regione (vale a dire il Sahara), poich\u00e9 da una parte ripara la testa dal sole e dall'altra impedisce di respirare sabbia portata dal vento. Molti di coloro che indossano la \"tagelmust\" ritengono che l'indaco, oltre ad essere esteticamente bello, sia dotato di virt\u00f9 salutari, e di norma si considera che l'indaco lasciato sulla pelle di chi lo indossa sia un'ottima cosa. Dal momento che, per la scarsit\u00e0 d'acqua, la \"tagelmust\" viene spesso tinta immergendola nell'indaco in polvere anzich\u00e9 secondo i metodi consueti, spesso la tinta finisce per aderire in modo permanente alla pelle del portatore di \"tagelmust\". \u00c8 da qui, sembra, che deriva la denominazione \"uomini blu\" per riferirsi ai Tuareg.\nI Tuareg vengono anche denominati \"Kel Tagelmust\" \"il popolo del velo\", \"i velati\", e questa usanza deve essere piuttosto antica dal momento che gi\u00e0 gli storici arabi del medioevo definivano alcuni gruppi di Berberi nomadi \"Mulatthamun\", cio\u00e8 \"velati\", muniti di \"litham\", il nome arabo della \"tagelmust\".\nLa \"tagelmust\" \u00e8 un indumento tipico dei maschi adulti, e questo costituisce un aspetto che incuriosisce non solo i turisti ma anche gli antropologi, dal momento che invece le donne in questa societ\u00e0 sono solite tenere il viso scoperto, con una situazione che \u00e8 \"invertita\" rispetto all'uso di tante societ\u00e0 islamiche in cui \u00e8 alle donne che spetta il velo sul volto. Gli uomini indossano sempre la \"tagelmust\" in presenza di estranei, e possono toglierla solo quando sono con i famigliari stretti. Presso i Tuareg viene considerato vergognoso mostrare la bocca e il naso, che devono sempre restare coperti. Anche durante i pasti, in presenza di estranei, la \"tagelmust\" non viene levata e chi l'indossa introdurr\u00e0 il cibo in bocca passandolo sotto il lembo inferiore della \"tagelmust\" (\"amawal wan ares\"; il lembo superiore \u00e8 \"amawal wan efella\").\nLa \"tagelmust\" \u00e8 associata anche ad altri significati sociali, con particolare riguardo per il modo di avvolgerla e piegarla, che \u00e8 diverso a seconda del clan o della regione di origine, e per il grado pi\u00f9 o meno scuro della tinta, che dimostra la ricchezza di chi l'ha acquistata."}
{"id": "677207", "revid": "729019", "url": "https://it.wikipedia.org/wiki?curid=677207", "title": "Mordacchie", "text": "Le mordacchie sono delle lastre copriganasce usate soprattutto sulle morse per non rovinare i pezzi serrati.\nDescrizione.\nLe mordacchie di solito sono di metallo dolce, piombo, rame, alluminio o stagno; per i lavori di falegnameria, solitamente, sono invece costruite in plastica o in legno.\nAlcune hanno inserti magnetici che aiutano a mantenerle aderenti alle ganasce durante l'apertura della morsa.\nLe mordacchie sono profilate a L per potersi appoggiare sulla sommit\u00e0 delle ganasce con un lato e scendere sul fronte di presa con l'altro, oppure sagomate per adattarsi al supporto.\nNelle morse di falegnameria sono invece di forma quadrata, fissate rigidamente alle ganasce o alla piastra di spinta."}
{"id": "677218", "revid": "307923", "url": "https://it.wikipedia.org/wiki?curid=677218", "title": "Istrorumeno", "text": ""}
{"id": "677220", "revid": "827882", "url": "https://it.wikipedia.org/wiki?curid=677220", "title": "Festival internazionale del cinema di San Sebasti\u00e1n", "text": "Il Festival internazionale del cinema di San Sebasti\u00e1n (denominazione ufficiale in spagnolo \"Festival Internacional de Cine de Donostia-San Sebasti\u00e1n\", in euskera \"Donostiako Nazioarteko Zinemaldia\") \u00e8 uno dei pi\u00f9 importanti festival cinematografici europei. Si tiene ogni anno, generalmente nel mese di settembre, nella citt\u00e0 di San Sebasti\u00e1n, nei Paesi Baschi (Spagna), dal 1953."}
{"id": "677221", "revid": "287204", "url": "https://it.wikipedia.org/wiki?curid=677221", "title": "Festival di San Sebastian", "text": ""}
{"id": "677222", "revid": "123715347", "url": "https://it.wikipedia.org/wiki?curid=677222", "title": "Lingua istrorumena", "text": "La lingua istrorumena \u00e8 una lingua neolatina in via di estinzione, parlata dal popolo istrorumeno, poche centinaia di persone nella parte centro-orientale dell'Istria.\nCaratteristiche.\nL'istrorumeno, assieme al meglenorumeno, al macedorumeno (o arumeno) e al dacorumeno (o rumeno vero e proprio), \u00e8 un sottogruppo del gruppo linguistico rumeno parlato in Istria e a sud del Danubio.\nDopo la ritirata Aureliana, alcuni daci-romanizzati emigrarono a sud del Danubio, mentre altre popolazioni dello stesso ceppo linguistico (costoboci, carpi, daci dell'est ecc.) continuarono a coabitare sin dall'epoca romana. Secondo la storiografia pi\u00f9 recente, questa popolazione romanizzata o parzialmente latinizzata torn\u00f2 in Valacchia e in Dobrugia a partire dal XIII secolo. Durante questi secoli di isolamento a sud del fiume, per\u00f2, la lingua venne influenzata prevalentemente dai dialetti slavi che si parlavano nel corso del medioevo e questo lo si nota, nel rumeno, attraverso l'utilizzo dei verbi all'infinito e dagli articoli determinativi posposti al nome. Nell'istro-rumeno troviamo per\u00f2 il caratteristico rotacismo della lettera n, il che fa sospettare una qualche derivazione di questo - dopo la scoperta del primo documento scritto (1521) in rumeno a Bra\u0219ov - dalla lingua parlata dai daci dell'ovest e dai transilvani (abitanti all'interno della \"Dacia Felix\"). Oltretutto, i valacchi sono gi\u00e0 menzionati in un documento vescovile del XII secolo a Trento. . La successiva sconfitta dei magiari da parte dei Germani forz\u00f2 l'insediamento stabile di questi ultimi in Pannonia; fatto che provoc\u00f2 l'isolamento tra gli slavi del nord (polacchi e cechi) e quelli del sud (serbi e croati).\nI valacchi dell'Istria continuarono quindi a vivere come una cellula isolata dalla madrepatria.\nStoria.\nLe analisi linguistiche suggeriscono, che gli istroromeni siano discendenti dei fuggiaschi spinti dalle invasioni ottomane nei Balcani, che per un certo periodo vissero nell'entroterra dalmata, nelle zone di Dinara e Velebit. Nel XV e nel XVI secolo questi gruppi vennero colonizzati nell'Istria centrale, nei pressi di Trieste e sull'isola di Veglia, occupando un territorio largamente spopolato a causa di epidemie e invasioni. L'area linguistica istrorumena si ridusse poi a causa dell'assimilazione linguistica da parte della maggioranza croata.\nNei tempi dell'Impero austro-ungarico non venne messa in atto nessuna tutela della minoranza istro-romena. Il Regno d'Italia, al contrario, intraprese politiche favorevoli alla minoranza istrorumena, utile strumento per contrastare la maggioranza slava dell'Istria interna. Venne creato un comune istrorumeno (Valdarsa) e si apr\u00ec una scuola in lingua romena. Andrea Glavina, il primo sindaco di Valdarsa, fu il principale promotore della rinascita degli istroromeni in quegli anni: gi\u00e0 nel 1905 pubblic\u00f2 il \"Calendario lu Rumen din Istria\", dove raccolse vocaboli, proverbi e racconti in uso tra i cici per tramandarne la memoria. Dopo la sua morte, avvenuta nel 1925, la scuola romena venne comunque sostituita da scuole italiane\nDopo la seconda guerra mondiale molti istrorumeni furono coinvolti nell'esodo istriano.\nL'istrorumeno sopravvive in Istria solamente nei villaggi di Seiane, Susgnevizza, Lettai, Sucodro, Costorciani, Grobenico, Villanova d'Arsa e Berdo, ma \u00e8 parlato in altre parti dell'Istria dove le famiglie sono emigrate (e anche in paesi intorno al mondo - gli Stati Uniti, Australia, Italia, e altrove).\nLa lingua istrorumena ed il suo popolo sono considerati a rischio estinzione dall'Unione europea e dalle Nazioni Unite.\nGrafia e fonetica.\nGrafia.\nQuasi ogni ricercatore ha trascritto l'istrorumeno usando una diversa convenzione. Attualmente la grafia pi\u00f9 utilizzata \u00e8 quella di Kova\u010dec, adottata anche dai linguisti rumeni Richard S\u00e2rbu e Vasile Fr\u0103\u021bil\u0103, ispirata in gran parte da quella di Sextil Pu\u0219cariu, con elementi derivati dalla grafia del croato. Vrzi\u0107 propone invece una grafia pi\u00f9 vicina a quella del croato con l'aggiunta di tre sole lettere. Questa grafia \u00e8 pensata per i locutori istrorumeni che hanno familiarit\u00e0 con grafia del croato e che vogliono imparare a scrivere nella propria lingua. Di seguito vengono riportati i grafemi che risultano differenti da quelli del rumeno standard in almeno una delle due grafie:\nFonetica e fonologia.\nL'istrorumeno presenta alcune particolarit\u00e0 di pronuncia rispetto al rumeno standard (con la trascrizione di Kova\u010dec):\nCerti suoni si sono evoluti diversamente in rumeno e in istrorumeno:\nAltre particolarit\u00e0 comuni ai dialetti istrorumeni sono:\nAlcune particolarit\u00e0 sono specifiche di uno o dell'altro dialetto:\nGrammatica e sintassi.\nL'istrorumeno ha molte caratteristiche morfologiche e sintattiche della lingua latina.\nLa struttura dei verbi \u00e8 semplificata, ma conserva l'infinitivo ed il participio della lingua latina.\n\"VERBI ISTRORUMENI\"\nConiugazione I, II, III, IV\n\"Infinitivo\": cl\u00b4am\u00e5, ramar\u00e9, b\u00e5te, durm\u00ed\naltri verbi di I coniugazione: st\u00e5, turn\u00e5, zuc\u00e5\naltri verbi di II coniugazione: ve, tir\u00e9, be\naltri verbi di III coniugazione: \u00e5rde, pl'erde, zacl'ide\naltri verbi di IV coniugazione: avz\u00ed, fi, cuper\u00ed\naltri verbi di IV coniugazione formati con -\u00e9i ed -\u00fai: biv\u00e9i, mov\u00e9i, pis\u00e9i, frustik\u00e9i, car\u00fai, rad\u00fai.\nI verbi che finiscono in -v\u00e9i ed -\u00fai sono interattivi, mentre quelli che finiscono in -\u00e9i sono perfettivi od imperfettivi.\nConiugazione I, II, III, IV\n\"Gerundio\": rug\u00e1nda, tir\u00e1nda, trag\u00e1nda, avz\u00ednda, cop\u00e9inda\n\"Presente\"\nConiugazione I, II, III, IV\n1.pl.: rug\u00e5n, tir\u00e9n, m\u00e9zen, avz\u00edn\n3.pl.: r\u00f3gu, t\u00edru, m\u00e9gu, \u00e5vdu\n\"Imperfetto\"\nConiugazione I, II, III, IV\n1.sg.: rug\u00e5iam, cad\u00e9iam, traz\u00e9iam, avz\u00ediam\n2.sg.: rug\u00e5iai, cad\u00e9iai, traz\u00e9iai, avz\u00ediai\n3.sg.: rug\u00e5ia, cad\u00e9ia, traz\u00e9ia, avz\u00edia\n1.pl.: rug\u00e5ian, cad\u00e9ian, traz\u00e9ian, avz\u00edian\n2.pl.: rug\u00e5iat, cad\u00e9iat, traz\u00e9iat, avz\u00ediat\n3.pl.: rug\u00e5ia, cad\u00e9ia, traz\u00e9ia, avz\u00edia\n\"Passato remoto\"\nIl passato remoto \u00e8 formato col participio passato e viene associato col verbo ausiliare \"ve\" nel presente.\n1.sg. rug\u00e5t-am\n2.sg. tir\u00fat-ai\n3.sg. tras-a\n1.pl. avz\u00edt-am\n2.pl. ver\u00edt-at\n3.pl. cop\u00e9it-a(v)\n\"Congiuntivo presente\"\n\u00e8 identico all'indicativo presente, ma viene preceduto dalla congiunzione \"se\" o \"neca\".\n\"Condizionale presente\"\nres, rei, re, ren, ret, re) + rug\u00e5\n\"Condizionale passato\"\n(res, rei, re, ren, ret, re) + fost + rug\u00e5\n\"Condizionale futuro\"\nConiugazione I, II, III, IV\n1.sg.: rug\u00e5r, tir\u00far, tras\u00e9r, avz\u00edr, cop\u00e9ir\n2.sg.: rug\u00e5ri, tir\u00fari, tras\u00e9ri, avz\u00edri cop\u00e9iri\n3.sg.: rug\u00e5re, tir\u00fare, tras\u00e9re, avz\u00edre, cop\u00e9ire\n1.pl.: rug\u00e5rno, tir\u00farno, tras\u00e9rno, avz\u00edrno, cop\u00e9irno\n2.pl.: rug\u00e5ret, tir\u00faret, tras\u00e9ret, avz\u00edret, cop\u00e9iret\n3.pl.: rug\u00e5ru, tir\u00faru, tras\u00e9ru, avz\u00edru, cop\u00e9iru\nIl vocabolario \u00e8 molto simile a quello della lingua latina, come si pu\u00f2 vedere ad esempio dai pronomi personali: io/ego; tu/tu; ie/illus; io/illa; noi/nos; voi/vos; el'i/illi; eale/illae.\nUna caratteristica dell'istrorumeno \u00e8 il \"rotacismo\", cio\u00e8 la tendenza a sostituire la \"n\" colla \"r\". Ad esempio il latino \"lumina\" (luce) diventa \"lumira\" in istrorumeno.\nA continuazione si citano alcuni proverbi istrorumeni, con traduzione in lingua italiana:\nToponimi locali.\nSi riporta di seguito la trascrizione in lingua istrorumena dei toponimi ufficiali croati di otto villaggi, in cui \u00e8 ancora parlato l'istrorumeno (con, tra parentesi, indicazione del nome in lingua italiana:\nDiversi comuni della zona circostante presentano inoltre una denominazione slava derivata dall'istrorumeno: Buzet (it. Pinguente) da \"buz\u0103\" (labbra), Katun (it. Cattuni) da \"c\u0103tun\" (casolare), Gradinje (it. Gardini) da \"gr\u0103din\u0103\" (giardino).\nTesti.\nPadre Ireneo della Croce \u2013 Lista di vocaboli (1698).\nNella sua \u201cHistoria antica e moderna, sacra e profana, della citt\u00e0 di Trieste\u201d, pubblicata a Venezia nel 1698, il predicatore carmelitano fra Ireneo della Croce (Giovanni Maria Manarutta), fa riferimento alla presenza di pastori di lingua romena (Chichi) sull\u2019altopiano triestino e riporta una lista di vocaboli e brevi frasi che rappresenta probabilmente la pi\u00f9 antica attestazione dell\u2019istroromeno. L\u2019autore cita anche il termine Rumeri, con cui i pastori indicavano se stessi.\nParole e Vocaboli usati da Chichi\nAlberto Fortis - Padre Nostro (1774 circa).\nIn un articolo del 1976 il romanista croato \u017darko Mulja\u010di\u0107 pubblica il contenuto di alcune carte appartenenti all\u2019illuminista padovano Alberto Fortis, conservate nella Biblioteca Universitaria di Lubiana. In uno di questi fogli compare un testo del Padre Nostro (oltre ad un elenco di parole con traduzione latina) nel dialetto istrorumeno parlato nel villaggio di Pogliza, sull\u2019isola di Veglia. Il testo pu\u00f2 essere fatto risalire al 1774 o poco prima ed \u00e8 al momento la pi\u00f9 antica testimonianza conosciuta del dialetto romeno di Veglia.\nPater noster in dialetto Poglizano dell'Isola di Veglia\nIvan Fereti\u0107 (1819) - Preghiere.\nNel 1819 il sacerdote di Veglia Ivan Fereti\u0107 (Verbenico 1769-1839), nel suo \u201cFragmen historiae Civitatis et insulae Veglae\u201d (scritto in croato e pubblicato nella rivista \"Pucki prijatelj\" nel 1903), trascrive due preghiere nel dialetto istrorumeno parlato nel villaggio di Pogliza:\nPadre nostro\nPreghiera di Ges\u00f9 Cristo: Gospod\u00ednu Domni\u010du Is\u00fase Cristose Fi\u013eu lu Domnu m\u00edl\u0119'iaste- ma pre mire Pec\u00e5tosu.\nAve Maria\nAntonio Covaz (1846) - Narrazioncelle.\nIl numero del 3 gennaio 1846 della rivista \u201cL\u2019Istria\u201d pubblicata da Pietro Kandler contiene un lungo articolo di Antonio Covaz, che descrive usi e costumi degli Istrorumeni (chiamati da Covaz \u201cRimliani\u201d). Covaz riporta anche due saggi linguistici con la traduzione in italiano.\nDue uomini\nLa cicala e la formica\nPietro Kandler (1849) - Saggi di lingua Valaca.\nSempre sulla rivista \u201cL\u2019Istria\u201d nel novembre del 1849 compaiono alcuni saggi di Istrorumeno (definito \u201clingua Valaca\u201d), in buona parte traduzioni di brani dal latino. Riportiamo la traduzione di una favola di Esopo con le note originali (tra parentesi) e il testo latino:\nIl cane e il pezzo di carne\nJakob Sajovec (1856) - Preghiere in lingua valacca.\nNell\u2019ottobre del 1856 la rivista Novice, pubblicata a Lubiana, ospita un articolo di Jakob Sajovec in cui vengono riportati (con grafia slovena) il Padre Nostro, l\u2019ave Maria, il Credo, i sette sacramenti e i sette peccati capitali nel dialetto istrorumeno di \u0160u\u0161njevica (val d\u2019Arsa). Riportiamo, a titolo di esempio, il Credo:\nCredo\nGraziadio Isaia Ascoli (1861) \u2013 Padre Nostro.\nNel 1861 Graziadio Isaia Ascoli, nel volume \u201cStudj Critici\u201d, pubblica un articolo dedicato alle minoranze straniere in Italia in cui compare un\u2019ampia trattazione dell\u2019Istrorumeno, basandosi su materiale inviatogli nel 1860 dal sacerdote Antonio Micetich, originario di Berdo in Valdarsa. Tra i saggi compare anche una versione del Padre Nostro:\nGiovanni Papanti (1875) - Novella I.9 del Boccaccio.\nAll'interno della raccolta di versioni dialettali della nona novella del prima giornata del \"Decamerone\", pubblicata da Giovanni Papanti nel 1875 e intitolata \"I parlari italiani in Certaldo alla festa del V centenario di Messer Giovanni Boccacci\", compare anche una versione nel dialetto istrorumeno di Berdo (indicato come rumano-slavo).\nRumano-Slavo \u2013 Berdo (Istria. Valdarsa)\nAndrea Glavina (1905) - Calindaru lu Rumeri din Istrie.\nNel 1905 Andrea Glavina pubblica a Bucarest il \u201cCalindaru lu Rumeri din Istrie\u201d (Calendario dei Rumeni dell\u2019Istria), il primo testo interamente in istrorumeno. Riportiamo, per confronto, le tre preghiere (si noti la quasi totale scomparsa dei prestiti slavi):\nCiace Nostru\nCred in Domnu\nSalutatja lu Sveta Maria\nAndrea Glavina (1922) - Inno istrorumeno.\nA conclusione si riporta l\"'Inno degli Istrorumeni\" composto da Andrea Glavina, l'apostolo del popolo istrorumeno. Fu pubblicato nel 1922 in occasione dell'inaugurazione della prima scuola di lingua romena nell'unico comune istrorumeno di Valdarsa, istituito dal Regno d'Italia nel 1921."}
{"id": "677225", "revid": "34392", "url": "https://it.wikipedia.org/wiki?curid=677225", "title": "Azoturi", "text": ""}
{"id": "677227", "revid": "34392", "url": "https://it.wikipedia.org/wiki?curid=677227", "title": "Materiale plastico", "text": ""}
{"id": "677228", "revid": "767487", "url": "https://it.wikipedia.org/wiki?curid=677228", "title": "Golden Globe 1946", "text": "Non ci furono nomination ma vennero direttamente designati i vincitori.\nI vincitori del Premio Golden Globe nel 1946 in ordine per categoria sono:"}
{"id": "677230", "revid": "1238684", "url": "https://it.wikipedia.org/wiki?curid=677230", "title": "Gabriella Farinon", "text": "In molti film \u00e8 accreditata come Gaby Farinon.\nBiografia.\n\u00c8 stata molto attiva nel campo dei fotoromanzi di edizione \"Lancio\", interpretando tra l'altro i seguenti:\nHa lavorato in Rai soprattutto negli anni settanta prima come \"signorina buonasera\" dagli studi di Roma e poi come presentatrice: in quest'ultima veste specifica \u00e8 ricordata soprattutto per aver condotto dal 1967 al 1975 Un disco per l'estate accanto ai \"moschettieri\" del piccolo schermo Pippo Baudo, Mike Bongiorno, Corrado ed Enzo Tortora; nonch\u00e9 il Festival di Sanremo nel 1969, 1973 e 1974, rispettivamente a fianco di Nuccio Costa, Mike Bongiorno e Corrado. Nel cinema ha interpretato una decina di film. Ha posato nuda, nel 1975, per l'edizione italiana di \"Playboy\".\nNel 1962 spos\u00f2 il regista Salvatore Modesti (alias 'Dore' Modesti) con cui ha avuto due figli, la giornalista del TG1 Barbara e Francesco. Dopo l'annullamento del matrimonio stabilito dalla Sacra Rota, nell'anno successivo al pronunciamento Gabriella ha sposato l'industriale Stefano Romanazzi, morto prematuramente nel 1994. \u00c8 cognata dell'imprenditore Francesco Gaetano Caltagirone, marito della sorella Luisa.\nL'attivit\u00e0 televisiva.\nGabriella Farinon \u00e8 dapprima una storica \"signorina buonasera\" degli anni sessanta; le viene dato, nello stile dell'epoca, l'attributo di \"viso d'angelo\" per via delle sue squisite fattezze. In parallelo comincia nel 1964 la sua attivit\u00e0 di conduttrice e si specializza in trasmissioni musicali: affianca i maggiori presentatori televisivi e in particolare Corrado con il quale fa coppia in sei manifestazioni canore."}
{"id": "677231", "revid": "2730", "url": "https://it.wikipedia.org/wiki?curid=677231", "title": "Rosita Celentano", "text": "Biografia.\nGli esordi.\nFiglia di Adriano Celentano e Claudia Mori e sorella maggiore di Giacomo e di Rosalinda Celentano, debutta come attrice in \"Yuppi du\" (1975) in cui sono protagonisti entrambi i genitori e dove ha recitato una piccola parte. Nel 1987 ha preso parte anche al film \"Mak \u03c0 100\", diretto da Antonio Bido e partecipa come ospite a \"Fantastico 8\", condotto dal padre. Nel 1988 tenta il debutto nel mondo della musica con il 45 giri \"Dal tuo sguardo in poi/Dal tuo sguardo in poi (strumentale)\" (etichetta Clan Celentano), che non riscuoter\u00e0 molto successo. L'anno dopo copresenta il \"Festival di Sanremo 1989\" assieme ad altri figli d'arte come Danny Quinn, Gianmarco Tognazzi e Paola Dominguin. Nel 1994 tenta nuovamente la strada della musica con il suo unico album \"FDM\", sempre pubblicato per Clan Celentano.\nL'affermazione come conduttrice televisiva.\nDalla seconda met\u00e0 degli anni novanta prende parte a diverse trasmissioni televisive: nell'estate del 1995 presenta su TMC il programma musicale \"La canzone del cuore\", e dal 1996 affianca Davide Mengacci nella conduzione di tre edizioni de \"La domenica del villaggio\", su Rete 4. Nell'estate del 1999 \u00e8 assieme a Samantha De Grenet co-conduttrice del programma estivo di Rai 1 \"Sette per uno\", condotto da Gigi Sabani, mentre nella stagione televisiva 2000/2001 lavora a \"Domenica In\". Nel 2000 compare in un episodio della soap opera \"Beautiful\" ambientato a Venezia. Nel 2001 conduce sulla neonata rete LA7 il talk show pomeridiano \"Tema\", da lei stessa ideato. Nel 2002 debutta anche nella fiction partecipando al film tv \"Padri\", diretto da Riccardo Donna.\nNella 2004 \u00e8 inviata della prima edizione di \"Music Farm\", condotto da Amadeus su Rai 2, e conduce su Rai 1 \"Accademia della Canzone di Sanremo\". Nel 2005 passa al canale satellitare E!, dove conduce le rubriche musicali \"Soundcheck\" e \"Backstage\" ed \u00e8 inviata al Festival di Sanremo 2005 per \"E! News Italia\". Nel 2006, partecipa al reality show di Canale 5, \"Reality Circus\", condotto da Barbara D'Urso. Partecipa alla miniserie tv \"Rino Gaetano - Ma il cielo \u00e8 sempre pi\u00f9 blu\", diretta da Marco Turco, del 2007, e trasmessa da Rai 1, mentre dall'ottobre dello stesso anno conduce su RTL 102.5 \"Senza vergogna\", programma in onda tutti i venerd\u00ec dalle 21 alle 24. Nello stesso anno partecipa come giurata in due puntate del serale della sesta edizione di Amici di Maria De Filippi. Nel 2009 pubblica il suo primo libro \"Grazie a Dio ho le corna\", edito di Salani e basato su un'esperienza personale, ed \u00e8 nel cast fisso del variet\u00e0 domenicale di Canale 5 \"Domenica Cinque\", con Barbara D'Urso, in cui conduce la rubrica \"La confidente\".\nAnni 2010.\nNel 2010 conduce su Sky Uno lo speciale sulla settimana della moda di Milano \"Milano Fashion Week\". Nel maggio del 2011 \u00e8 invece nella giuria di \"Lasciami cantare!\", talent show condotto da Carlo Conti su Rai 1. Il 16 maggio 2012 partecipa come concorrente a \"Punto su di te!\", in onda su Rai 1. Nello stesso anno recita nel film \"I 2 soliti idioti\", diretto da Enrico Lando. Il 15 febbraio 2013 \u00e8 ritornata sul palco del Teatro Ariston durante la quarta serata del \"Festival di Sanremo 2013\", come ospite insieme agli altri tre conduttori dell'edizione del 1989. Nell'aprile dello stesso anno partecipa come aiuto chef al talent show culinario di Rai 1 \"La terra dei cuochi\", condotto da Antonella Clerici.\nIl 9 giugno 2015 \u00e8 la conduttrice, assieme ad Alfonso Signorini, del concerto-evento in onore di Gianni Bella \"Una serata... Bella per te, Gianni!\", trasmesso in prima serata da Rete 4. Dal 4 luglio dello stesso anno conduce su Radio 24 il programma dedicato al mondo degli animali \"Chiedimi se sono felice\". Il 15 settembre \u00e8 nel cast della seconda puntata del variety show \"Stasera tutto \u00e8 possibile\", in onda su Rai 2. Il 19 novembre 2015 debutta come attrice teatrale nella commedia \"Qualche volta scappano\", diretta da Pino Quartullo, in tourn\u00e9e fino all'anno successivo."}
{"id": "677233", "revid": "287204", "url": "https://it.wikipedia.org/wiki?curid=677233", "title": "Giovanni Crupi", "text": "Biografia.\nPer Crupi la fotografia fu all'inizio un hobby; solo nel 1885 la trasform\u00f2 in un'attivit\u00e0.\nFu amico e collega di Wilhelm von Gloeden, anche se la teoria che lo vuole maestro del fotografo tedesco non ha fondamento: Gloeden stesso afferm\u00f2 nel 1898 in uno scritto autobiografico di avere appreso anch'egli i rudimenti dell'arte fotografica dal medesimo Giuseppe Bruno.\nNon si pu\u00f2 negare per\u00f2 che nella produzione paesaggistica qualche punto di contatto fra i due amici e colleghi lo si riscontri, in entrambi i sensi. Nello stesso modo, sar\u00e0 all'influsso di Gloeden che andr\u00e0 attribuito un piccolo numero di nudi maschili prodotti da Crupi, ambientati in localit\u00e0 archeologiche di Siracusa.\nLa confusione tra i due fotografi \u00e8 sorretta da un piccolo numero d'immagini che portano sia il timbro di Gloeden che quello di Crupi. Tuttavia queste immagini sono stilisticamente piuttosto diverse da quanto Crupi ha prodotto, per cui \u00e8 possibile che il doppio timbro si debba al fatto che Crupi abbia agito come distributore di Gloeden: sono infatti note foto di Gloeden che riportano un secondo timbro di Brogi o di Angelo Pedo, che sappiamo con certezza essere stati distributori per conto terzi.\nLe foto artistiche di Crupi si distinguono comunque facilmente, di solito, per la presenza d'una spessa fascia nera in basso, nella quale \u00e8 scritto il titolo dell'immagine e il numero di catalogo, come era d'uso nella foto commerciale dell'epoca, oltre alla firma di Crupi.\nCrupi nel 1899 espatri\u00f2 ed apr\u00ec in Egitto uno studio fotografico vicino al Cairo, ad Heliopolis; sarebbe tornato in patria solo nel 1910 ed avrebbe di l\u00ec fino alla morte assistito un congiunto che aveva rilevato la sua azienda, ma senza riprendere pi\u00f9 a fotografare."}
{"id": "677237", "revid": "88812", "url": "https://it.wikipedia.org/wiki?curid=677237", "title": "Pensiero greco arcaico", "text": ""}
{"id": "677240", "revid": "287204", "url": "https://it.wikipedia.org/wiki?curid=677240", "title": "Giuseppe Bruno", "text": ""}
{"id": "677241", "revid": "923674", "url": "https://it.wikipedia.org/wiki?curid=677241", "title": "Giuseppe Bruno (fotografo)", "text": "Biografia.\nDi formazione ingegnere, spos\u00f2 una donna facoltosa di Capizzi e, potendo vivere di rendita, si dedic\u00f2 alla sua passione, la fotografia, che era allora un'arte relativamente \"nuova\" e piuttosto complessa dal punto di vista tecnico. Am\u00f2 sperimentare nelle tecniche di impressione e stampa delle immagini, arrivando a firmarsi \"chimico-fotografo\".\n\u00c8 stato il maestro di Wilhelm von Gloeden, al quale trasmise la passione per gli esperimenti con le tecniche d'impressione e stampa.\nLa sua produzione fu dedicata soprattutto ai paesaggi e ai monumenti della zona, con risultati particolarmente felici nell'inserimento della figura umana in contesti paesaggistici.\nLa sua produzione \u00e8 sempre tecnicamente di alto livello, e pur spingendosi raramente di l\u00e0 da una nitida documentazione dei luoghi ritratti, rivela un gusto sicuro e una competenza tecnica di tutto rispetto. Manca per\u00f2 in lui la capacit\u00e0 di introspezione e la denunzia sociale delle condizioni dei poveri siciliani che spesso ritraeva con scopi documentaristici.\nProbabilmente alcune sue opere fatte a Limina, piccolo paese montano vicino a Taormina, potrebbero essere state attribuite all'allievo Wilhelm von Gloeden. "}
{"id": "677243", "revid": "4711", "url": "https://it.wikipedia.org/wiki?curid=677243", "title": "Brigata ebraica", "text": ""}
{"id": "677257", "revid": "287204", "url": "https://it.wikipedia.org/wiki?curid=677257", "title": "Gonorynchidae", "text": "La famiglia dei Gonorynchidae comprende pesci d'acqua salata dell'ordine Gonorynchiformes.\nDescrizione.\nIl corpo \u00e8 allungato, con la testa sporgente; la bocca \u00e8 fornita di un barbiglio e la mascella \u00e8 protrusibile. Le pinne sono grandi. Dorsale, anale, ventrali e caudale sono tutte vicine al peduncolo caudale. La lunghezza varia da 20 a 60\u00a0cm, secondo la specie.\nLa livrea \u00e8 variabile, il corpo \u00e8 chiaro, bianco-beige oppure semitrasparente, le pinne bianche e nere oppure beige.\nLe scaglie sono ctenoidi e il genere \"Gonorynchus\" (quindi la famiglia dei Gonorinchidi stessa) \u00e8 la pi\u00f9 antica appartenente ai teleostei (dal Cretaceo), con forme come \"Charitosomus\", \"Hakeliosomus\", \"Charitopsis\". Un'altra forma ben nota, \"Notogoneus\", \u00e8 nota per fossili ritrovati in terreni dell'Eocene.\nNon \u00e8 presente la vescica natatoria.\nIl nome deriva dal greco: \"gonos\", discesa + \"rhyngchos\", muso: a indicare la caratteristica fisica propria della famiglia.\nDistribuzione e habitat.\nQuesti pesci sono diffusi nei bassi fondali dell'Indo-Pacifico.\nSpecie.\nLa famiglia comprende un solo genere, Gonorynchus e 5 specie. Si pensa tuttavia che alcune specie devono ancora essere scoperte."}
{"id": "677263", "revid": "28592", "url": "https://it.wikipedia.org/wiki?curid=677263", "title": "Oblast' di Jaroslavl", "text": ""}
{"id": "677264", "revid": "6066", "url": "https://it.wikipedia.org/wiki?curid=677264", "title": "Abu Sir", "text": ""}
{"id": "677265", "revid": "74801", "url": "https://it.wikipedia.org/wiki?curid=677265", "title": "Anarhichadidae", "text": "Gli Anarhichadidae \u00e8 una famiglia di pesci ossei marini appartenenti all'ordine Perciformes.\nDistribuzione e habitat.\nLa famiglia \u00e8 limitata alle acque fredde del nord Atlantico e del nord Pacifico. Un individuo di \"Anarhichas lupus\", specie comune nell'Atlantico europeo, \u00e8 stato catturato nel mar Mediterraneo, in Liguria, nel 1958, questa segnalazione per il \"mare nostrum\" rimane isolata e sostanzialmente inspiegabile.\nSono pesci pigri, bentonici, che vivono in acque costiere o moderatamente profonde.\nDescrizione.\nQuesti pesci hanno un aspetto caratteristico, spesso ritenuto inquietante o addirittura orribile. Il corpo ha un aspetto generale abbastanza simile ai Blenniidae: \u00e8 compresso lateralmente e piuttosto allungato nel genere \"Anarhichas\" mentre \u00e8 allungatissimo e quasi anguilliforme in \"Anarrhichthys ocellatus\". La testa \u00e8 grande ed \u00e8 dotata di una bocca ampia armata di mascelle molto sviluppate con denti molto grandi e robusti, ben visibili anche a bocca chiusa. I denti anteriori sono caniniformi, quelli laterali e quelli sul palato (denti palatini) sono invece simili a molari. La pinna dorsale \u00e8 composta di soli raggi spinosi flessibili ed \u00e8 molto lunga: parte dietro la testa e raggiunge il peduncolo caudale. La pinna anale \u00e8 simile alla dorsale ma parte da met\u00e0 del corpo. La pinna caudale \u00e8 arrotondata, di solito piccola ed \u00e8 separata dalla dorsale e dall'anale solo da un piccolo spazio. In \"Anarrhichthys ocellatus\" le pinne pari sono invece unite come negli anguilliformi. Le pinne pettorali sono ampie, rotondeggianti; le pinne ventrali sono assenti. Le scaglie sono piccole e immerse nella pelle, talvolta mancano del tutto. La linea laterale \u00e8 presente sulla testa, sul corpo \u00e8 apparentemente assente ma in realt\u00e0 \u00e8 presente anche se rudimentale, suddivisa in uno o due spezzoni. La vescica natatoria \u00e8 assente.\nSono pesci di taglia piuttosto grande, che supera regolarmente il metro e mezzo di lunghezza. \"Anarrhichthys ocellatus\" \u00e8 la specie pi\u00f9 grande e raggiunge i .\nBiologia.\nAlimentazione.\nSi cibano principalmente di invertebrati bentonici a guscio duro come molluschi o echinodermi."}
{"id": "677266", "revid": "74801", "url": "https://it.wikipedia.org/wiki?curid=677266", "title": "Ngaound\u00e9r\u00e9", "text": "Ngaound\u00e9r\u00e9 \u00e8 un comune del Camerun, capoluogo del dipartimento di Vina e della regione di Adamaoua.\nGeografia fisica.\nTerritorio.\nLa citt\u00e0 \u00e8 situata sulle pendici meridionali del massiccio dell'Adamaoua, ad una quota di circa \nClima.\nA causa dell'altitudine, la citt\u00e0 gode di un clima relativamente temperato, con temperature che non raggiungono gli estremi delle zone pi\u00f9 basse. Il clima \u00e8 tropicale (Aw secondo la classificazione dei climi di K\u00f6ppen), con temperature medie annue intorno ai , oscillanti dai circa di dicembre, gennaio e febbraio ai di marzo e aprile (alla fine della stagione secca). Le precipitazioni ammontano a circa millimetri annui, quasi interamente concentrati nella stagione umida, che dura 7 mesi protraendosi da aprile a ottobre.\nStoria.\nNel 1835 la popolazione di etnia Mboum originaria della regione venne sottomessa dagli invasori Fulbe, di religione islamica, che trasformarono la citt\u00e0 in uno dei loro centri religiosi pi\u00f9 importanti fondandovi anche un lamidato. Il centro della citt\u00e0 mantiene le caratteristiche del centro fulbe del XIX secolo con numerose moschee e il palazzo del Lamido.\nEconomia.\nNgaounder\u00e9 \u00e8 uno dei centri commerciali e agricoli (coltivazione e lavorazione del mais) pi\u00f9 importanti del nord del Camerun, \u00e8 sede di un'universit\u00e0 con facolt\u00e0 di agraria e tecnologie con circa studenti, \u00e8 inoltre sede vescovile. \nLa citt\u00e0 dispone di un piccolo aeroporto ed \u00e8 uno dei capolinea della ferrovia che attraversa tutto il paese fino a Yaound\u00e9."}
{"id": "677267", "revid": "253269", "url": "https://it.wikipedia.org/wiki?curid=677267", "title": "Ruth Chatterton", "text": "Biografia.\nInizi\u00f2 la sua carriera artistica debuttando a teatro a Broadway, nel 1914 con \"Pap\u00e0 Gambalunga\", che le diede un grande successo. Continu\u00f2 a calcare le scene fino al 1925, anno in cui dedic\u00f2 la sua attivit\u00e0 al cinema. Interpret\u00f2 svariati film, tra cui \"Madame X\" (1929), per cui ottenne una candidatura agli Oscar nel 1930 quale miglior attrice.\nDal dopoguerra si dedic\u00f2 alla scrittura di sceneggiature per la televisione e il teatro.\nVita privata.\nSi spos\u00f2 tre volte. La prima con l'attore inglese Ralph Forbes: il matrimonio, celebrato il 20 dicembre 1924, termin\u00f2 nel 1932. Appena impugnata la sentenza di divorzio, l'attrice spos\u00f2 il giorno seguente l'attore George Brent, suo partner anche sullo schermo. Nel 1934 anche questa unione fin\u00ec. Dal 1941 fino alla sua morte nel 1960 per un'emorragia cerebrale, Ruth Chatterton fu sposata con Gordon John Barry Thomson, il suo terzo marito.\nRiconoscimenti.\nA Ruth Chatterton \u00e8 dedicata una stella nell'Hollywood Walk of Fame al numero 6263 dell'Hollywood Boulevard"}
{"id": "677268", "revid": "834", "url": "https://it.wikipedia.org/wiki?curid=677268", "title": "La carica dei 600", "text": ""}
{"id": "677271", "revid": "599013", "url": "https://it.wikipedia.org/wiki?curid=677271", "title": "Ngaounder\u00e9", "text": ""}
{"id": "677272", "revid": "73537", "url": "https://it.wikipedia.org/wiki?curid=677272", "title": "Sevastopoli", "text": ""}
{"id": "677273", "revid": "1305772", "url": "https://it.wikipedia.org/wiki?curid=677273", "title": "Sevastopol", "text": ""}
{"id": "677282", "revid": "74801", "url": "https://it.wikipedia.org/wiki?curid=677282", "title": "Oblast' di Vologda", "text": "L'oblast' di Vologda \u00e8 una delle oblast' della Russia, appartenente al Circondario federale nordoccidentale. Essa si estende per completamente pianeggianti, solcati da numerosi fiumi e canali e ricca di laghi e paludi.\nGli immensi prati hanno permesso un forte sviluppo dell'allevamento e dell'industria casearia.\nIl territorio, ricco di canali per l'irrigazione, ha favorito l'agricoltura, in particolare cerealicoltura e risicoltura) anche se, in questi ultimi anni, \u00e8 sempre meno praticata specialmente dai giovani. Degna di nota \u00e8 la pesca d'acqua dolce che gli anziani del luogo intraprendono ancora con i loro tipici \"barchini\".\nLa capitale Vologda ( abitanti) \u00e8 un importante nodo ferroviario e porto sul fiume omonimo.\nGeografia fisica.\nLa oblast' di Vologda confina con l'oblast' di Arcangelo a nord, con l'oblast' di Kirov a est, con l'oblast' di Kostroma a sud-est, con l'oblast' di Jaroslavl' a sud, con l'oblast' di Tver' a sud-ovest, con l'oblast' di Novgorod a sud-ovest, con l'oblast' di Leningrado a ovest e con la Repubblica di Carelia a nord-ovest.\nGeografia antropica.\nSuddivisioni amministrative.\n\"Rajon\".\nL'oblast' di Vologda comprende 26 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"'):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 15 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 9 (al 1\u00ba gennaio 2010):"}
{"id": "677283", "revid": "2215986", "url": "https://it.wikipedia.org/wiki?curid=677283", "title": "Nazionale di calcio di Timor Est", "text": "La nazionale di calcio di Timor Est \u00e8 la rappresentativa calcistica di Timor Est, posta sotto l'egida della \"Federa\u00e7ao Futebol Timor-Leste\" ed affiliata all'AFC.\nLa squadra \u00e8 estremamente giovane avendo giocato il suo primo incontro internazionale solo nel 2003 ed \u00e8 entrata a far parte della FIFA il 12 settembre 2005.\nOccupa la 196\u00aa posizione nel ranking FIFA.\nRosa attuale.\n! colspan=\"9\" align=\"left\" |\n \n! colspan=\"9\" align=\"left\" |\n! colspan=\"9\" align=\"left\" |"}
{"id": "677289", "revid": "287204", "url": "https://it.wikipedia.org/wiki?curid=677289", "title": "Alfabeto guaran\u00ed", "text": "Lalfabeto guaran\u00ed (achegety) \u00e8 un sistema di scrittura fonetico usato per scrivere la lingua guaran\u00ed, parlata principalmente in Paraguay e negli stati limitrofi. Tale alfabeto consta di 33 lettere, eccole in ordine alfabetico:\nLe sei lettere \"A\", \"E\", \"I\", \"O\", \"U\", \"Y\" indicano le vocali orali, le varianti con la tilde indicano le corrispondenti vocali nasali. L'apostrofo \" ' \" (chiamato \"puso\"), rappresenta un colpo di glottide. Tutte le altre lettere, comprese \"\u00d1\", \"G\u0303\" e i digrammi, sono consonanti.\nLe lettere latine B, C, D sono usate soltanto come parti di digrammi, mentre F, Q, W, X, Z non sono usate affatto. La lettera \"L\" ed il digramma \"RR\" sono usate solo in prestiti dallo spagnolo, parole influenzate dalla fonologia spagnola, o onomatopee non verbali. Il digramma spagnolo \"LL\" non \u00e8 usato in guaran\u00ed.\nLe versioni con tilde di \"E\", \"I\", \"U\", \"Y\" e \"G\" non sono disponibili nei font che seguono lo standard ISO Latin-1, e il carattere \"G\" con la tilde non \u00e8 disponibile neppure come combinazione precostituita nel sistema Unicode. In ambito digitale, laddove tali glifi non sono disponibili, la tilde \u00e8 spesso posposta al carattere di base (\"E~\", \"I~\", \"U~\", \"Y~\", \"G~\") oppure si usa al suo posto un accento circonflesso (\"\u00ca\", \"\u00ce\", \"\u00db\", \"\u0176\", \"\u011c\").\nL'accento acuto \"\u00b4\" \u00e8 usato come diacritico per indicare l'accento tonico (\"muanduhe\"). Quando \u00e8 omesso, l'accento cade sull'ultima sillaba: \"syva\" [] (\"fronte\"), \"\u00e1va\" [] (\"capelli\"), \"tata\" [] (\"fuoco\"), \"t\u00e1i\" [] (\"pepato\").\nStoria.\nFino alla Conquista spagnola delle Americhe, nel XV secolo, il popolo guaran\u00ed non aveva un sistema di scrittura. Il primo testo scritto in guaran\u00ed fu prodotto dai missionari gesuiti, usando l'alfabeto latino. Il sacerdote Antonio Ru\u00edz de Montoya document\u00f2 la lingua, tra l'altro, nelle sue opere: \"Tesoro de la lengua guaran\u00ed\" (un dizionario guaran\u00ed-spagnolo, 1639) e \"Arte y bocabvlario de la lengua guaran\u00ed\" (un compendio di grammatica e dizionario, 1722).\nL'alfabeto e l'ortografia utilizzate in quei primi libri erano in qualche modo incoerenti e sostanzialmente diversi da quelli moderni. Nel 1867, il Maresciallo Francisco Solano L\u00f3pez, presidente del Paraguay, convoc\u00f2 un Consiglio per la Scrittura per regolamentare la scrittura della lingua, ma lo sforzo fu infruttuoso.\nLa scrittura standard nella sua forma attuale fu definita nel 1950, nel Congresso della lingua guaran\u00ed di Montevideo, su iniziativa di Reinaldo Decoud Larrosa. Lo standard fu influenzato dalla notazione dell'Alfabeto Fonetico Internazionale ed \u00e8 oggi universalmente usato in Paraguay.\nTuttavia, c'\u00e8 ancora qualche disaccordo tra gli studiosi circa i dettagli dello standard: alcuni pensano che il digramma \"CH\" debba essere modificato in \"X\" e che \"G\u0303\" andrebbe sostituito da una \"G\" semplice con la tilde posizionata su una delle vocali adiacenti.\nIl nome guaran\u00ed dell'alfabeto, \"achegety\", \u00e8 un neologismo formato da \"a-che-ge\" (i nomi delle prime tre lettere) e \"ty\" che significa \"gruppo\", \"insieme\".\nToponimi e nomi propri.\nCi sono molti toponimi e alcuni nomi propri di derivazione guaran\u00ed in Argentina, Uruguay, Paraguay e Brasile. Questi generalmente sono scritti secondo il sistema spagnolo o portoghese a seconda dei casi, e la loro pronuncia \u00e8 mutata considerevolmente nel corso dei secoli, al punto da non essere pi\u00f9 capiti dai parlanti guaran\u00ed."}
{"id": "677290", "revid": "1870933", "url": "https://it.wikipedia.org/wiki?curid=677290", "title": "Charkiv", "text": "Charkiv ( e in ucraino arcaico: \u0425\u0430\u0440\u044c\u043a\u0456\u0432, \"Char'kiv\"; ) \u00e8 una citt\u00e0 dell'Ucraina orientale nella regione storica della Sloboda Ucraina, capoluogo dell'omonima oblast' e dell'omonimo distretto. Per popolazione \u00e8 la seconda citt\u00e0 del paese dopo la capitale Kiev.\nFondata verso la met\u00e0 del XVII secolo da cosacchi ucraini come fortificazione in funzione anti-tatara la citt\u00e0 assunse importanza sotto il governatorato di Mosca, che la elev\u00f2 a capitale del governatorato della Sloboda Ucraina. Prima capitale dell'Ucraina sovietica cedette il passo a Kiev nel 1934 e durante la seconda guerra mondiale fu epicentro di numerosi scontri tra le forze dell'Asse e l'Armata Rossa che portarono alla pressoch\u00e9 totale distruzione della citt\u00e0.\nFondamentale snodo autostradale e ferroviario, grazie alla posizione strategica tra il bacino carbonifero del Donec e i giacimenti ferriferi di Kryvyj Rih, \u00e8 anche un importante centro per le industrie metalmeccanica e siderurgica. Tra i monumenti di maggior pregio vi \u00e8 la piazza della Libert\u00e0, la cui superficie di circa la rende la piazza pi\u00f9 grande del paese nonch\u00e9 la quarta in Europa e la ventitreesima al mondo.\nGeografia fisica.\nLa citt\u00e0 si trova nell'Ucraina orientale in un terreno in gran parte collinare alla confluenza dell'omonimo fiume coi torrenti Lopan', Udy e Nemy\u0161lja che diventano a loro volta affluenti del Severskij Donec.\nOrigini del nome.\nIl toponimo deriva probabilmente dalla vicinanza all'omonimo fiume, considerando che esso era gi\u00e0 attestato prima della fondazione della fortezza. Secondo lo storico Aristov Jakovi\u010d il toponimo cittadino potrebbe essere eponimo del leggendario fondatore della citt\u00e0, ossia il cosacco Char'ko.\nStoria.\nAll'epoca dell'Unione Sovietica, l'allora Char'kov era un grande centro industriale dove si produceva buona parte dei mezzi militari dell'Armata Rossa: in particolare, la ChPZ era il principale impianto per la produzione dei carri armati T-34; in precedenza era stata anche capitale della Repubblica Socialista Sovietica Ucraina, dal 1917 al 1934. \nDurante la seconda guerra mondiale, all'inizio dell'operazione Barbarossa, la citt\u00e0 venne attaccata e conquistata dalla Wehrmacht tedesca, ma i dirigenti sovietici erano riusciti ad evacuare in tempo le fabbriche pi\u00f9 importanti, tra cui la ChPZ, che venne trasferita a oriente, riprendendo la produzione inserita nella Uralvagonzavod. \nLa citt\u00e0 fu un obiettivo fondamentale delle due parti in lotta sul fronte orientale e furono combattute accanite battaglie per il suo possesso. Dopo essere stata liberata una prima volta dall'Armata Rossa il 14 febbraio 1943, venne riconquistata un mese dopo dalle Waffen-SS; Char'kov fu definitivamente liberata dai sovietici il 23 agosto 1943 al termine della quarta battaglia.\nPopolazione e lingua.\nLa popolazione \u00e8 costituita principalmente da ucraini e russi, ma ci sono anche altre minoranze etniche notevolmente pi\u00f9 piccole, come armeni, azeri, bielorussi, uzbeki e tatari. \nLa citt\u00e0 e la sua oblast' fanno parte per\u00f2 della zona geografica del paese a maggioranza russofona.\nSecondo una statistica ufficiale ucraina, nel 2001 circa il 66% dei residenti urbani parlava esclusivamente il russo in casa, ma a tale percentuale andavano tuttavia aggiunte, secondo lo studio demografico, numerose famiglie bilingui, che usavano indifferentemente il russo oltre all'ucraino.\nLe statistiche non ufficiali stimano per contro una percentuale ancora maggiore di locutori di lingua russa, nonostante la diffusione politica nazionale dell'ucraino sponsorizzata da parte dei governi nazionali, dopo l'indipendenza del paese dall'Unione Sovietica.\nSecondo un sondaggio dell'Accademia ucraina delle Scienze risalente al 2011, la percentuale della popolazione che utilizzava l'ucraino come lingua madre era appena del 28%.\nAl contrario, l'Istituto repubblicano internazionale determinava nel 2015 che a Charkiv il 95% della popolazione nella vita quotidiana parla solo o principalmente il russo, l'85% addirittura utilizza esclusivamente il russo e solo il 4% degli abitanti usa di conseguenza abitualmente o prevalentemente la lingua ucraina.\nNel 2012 in tutta l'Oblast' di Charkiv, e quindi anche nella citt\u00e0 stessa, il russo \u00e8 stato riconosciuto come lingua ufficiale regionale e, cos\u00ec a pi\u00f9 di vent'anni dalla sua abolizione, la lingua russa ha di nuovo ottenuto un riconoscimento ufficiale nella provincia e citt\u00e0 di Char'kov.\nLa grande comunit\u00e0 ebraica di un tempo nella citt\u00e0 si \u00e8 ridotta in modo significativo, prima a causa dell'Olocausto e, dagli anni '80, in seguito ad un'emigrazione massiccia.\nSuddivisione amministrativa.\nIl territorio di Charkiv \u00e8 diviso in nove distretti:\nEconomia.\nCharkiv \u00e8 uno dei principali centri culturali ed industriali dell'Ucraina: fra le attivit\u00e0 industriali si possono annoverare l'industria meccanica e di costruzione di armi.\nIstruzione.\nTra le universit\u00e0 e istituti di istruzione superiore di Charkiv vi sono:\nInfrastrutture e trasporti.\nMobilit\u00e0 Metropolitana.\nLa citt\u00e0 \u00e8 servita dal 23 agosto 1975 da una metropolitana con 3 linee dal 1995."}
{"id": "677295", "revid": "73537", "url": "https://it.wikipedia.org/wiki?curid=677295", "title": "Tsaritsyn", "text": ""}
{"id": "677297", "revid": "834", "url": "https://it.wikipedia.org/wiki?curid=677297", "title": "K-Tel", "text": ""}
{"id": "677299", "revid": "1613185", "url": "https://it.wikipedia.org/wiki?curid=677299", "title": "Kurt Weill", "text": "Biografia.\nPrimo periodo: Germania.\nWeill nacque a Dessau, nella odierna Sassonia-Anhalt, il 2 marzo del 1900 da una famiglia ebraica, terzogenito dei quattro figli di Albert Weill (1867-1950), \"chazan\" della sinagoga di Dessau, e di Emma Ackermann (1872-1955), una casalinga. Inizi\u00f2 lo studio della musica da bambino presso il teatro regio ducale della propria citt\u00e0, passando poi, nel 1915, sotto la guida di Albert Bing, primo \"kapellmeister\" del teatro. \nNel 1918, sotto l'incoraggiamento di Bing, s'iscrive presso la \"Hochschule f\u00fcr Musik\" di Berlino, dove segue i corsi di composizione e direzione d'orchestra, tenuti rispettivamente da Engelbert Humperdinck e Rudolf Krasselt. Tuttavia, sia per motivi finanziari, sia per una sua certa estraneit\u00e0 al clima musicale della Hochschule, nell'estate dell'anno seguente fece ritorno a Dessau, diventando dapprima maestro sostituto di Albert Bing e di Hans Knappertsbusch del teatro regio ducale e poi direttore della piccola compagnia d'opera di L\u00fcdenscheid (Vestfalia).\nNel 1920, con la nomina di direttore di Franz Schreker della \"Hochschule f\u00fcr Musik\", Weill consider\u00f2 l'idea di tornare a Berlino a studiare con Schreker stesso ma, su consiglio dell'amico Hermann Scherchen, scelse i corsi che Ferruccio Busoni era stato appena invitato a tenere presso l\"'Akademie der K\u00fcnste\", che frequent\u00f2 per ben tre anni.\nA Berlino, oltre che con Busoni, si perfezion\u00f2 con Philipp Jarnach, suo assistente; e a Jarnach, Weill deve probabilmente la composizione del balletto per bambini \"Zaubernacht\" (Berlino, novembre 1922), rappresentato poi a New York due anni dopo.\nI suoi primi lavori significativi sono \"Concerto per violino e fiati\" (1925) e l'opera \"Der Protagonist\" (1926) che risentono dell'influenza della corrente della Nuova oggettivit\u00e0 (l'artista si occupa di temi di attualit\u00e0 e propone in musica soggetti a sfondo politico e sociale).\nIn quegli anni Weill conobbe molti intellettuali legati ai circoli espressionisti del tempo, in modo particolare col Novembergruppe, di cui facevano parte Philipp Jarnach, Hanns Eisler, Bertolt Brecht che promosse nella Berlino degli anni venti un'ampia attivit\u00e0 culturale di concerti, letture pubbliche, mostre e prime di film.\nNel 1924 conobbe il drammaturgo Georg Kaiser con il quale collabor\u00f2 fino a quando non fu costretto a lasciare la Germania. Il primo successo della loro collaborazione fu l'opera in un atto \"Der Protagonist\", rappresentata a Dresda nel 1926; ne scatur\u00ec per Weill, da parte della Deutsche Kammermusik di Baden-Baden, la commissione di una breve opera da camera, che Weill attinse dai \"Mahagonny-Ges\u00e4nge\", tratti dalla raccolta poetica di Bertolt Brecht intitolata \"Die Hauspostille\". Cos\u00ec inizi\u00f2 la collaborazione fra Weill e Brecht, che, bench\u00e9 durata solo tre anni, segner\u00e0 profondamente il teatro del Novecento.\nAl Singspiel \"Mahagonny\" (Baden-Baden, 1927), segu\u00ec nel 1928 \"Die Dreigroschenoper\" (\"L'opera da tre soldi\"), ispirata a \"L'opera del mendicante\" (1728) su testo di John Gay e con musica di Johann Christoph Pepusch, in cui il ruolo di \"Jenny\" fu interpretato dalla cantante e attrice viennese Lotte Lenya, moglie di Weill dal 1926. \u00c8 del 1929 la commedia satirica \"Happy End\" (firmata da Dorothy Lane, pseudonimo di Elisabeth Hauptmann, e Bertolt Brecht) e del 1930 \"Ascesa e caduta della citt\u00e0 di Mahagonny\" una vera e propria opera in tre atti in cui Weill trasfer\u00ec i materiali del Singspiel \"Mahagonny\".\nOrmai noto e stimato in Germania, grazie al suo grandissimo senso teatrale, si fece conoscere anche in Francia (del 1923 \u00e8 il suo successo alla Salle Gaveau di Parigi) e in tutta Europa. Tuttavia nel 1933, malgrado la sua fama e il successo dell'ultimo suo lavoro con Kaiser \"Der Silbersee\" (\"Il lago d'argento\"), fu costretto a fuggire per le persecuzioni naziste. Gli anni dell'esilio, prima in Francia poi nel Regno Unito, furono molto difficili, nonostante la stima e l'aiuto di musicisti come Bruno Walter, Darius Milhaud e Arthur Honegger.\nSecondo periodo: Parigi - Londra.\nCon l'avvento del nazismo \u00e8 costretto a lasciare la Germania. Si trasferisce dapprima a Parigi, dove scrive un balletto su soggetto di Brecht, \"Die sieben Tods\u00fcnden\" \"I sette peccati capitali\" (1933), commissionato per \"Les Ballets\", e successivamente a Londra.\nDel periodo parigino anche il musical \"Marie Galante\" (1934), su testo di Jacques Deval, basato sul suo romanzo omonimo, che fu rappresentato per la prima volta al Th\u00e9\u00e2tre de Paris il 22 dicembre 1934.\nTerzo periodo: Stati Uniti d'America.\nNel 1935 si rifugia negli Stati Uniti con la scusa di supervisionare la prima di un suo lavoro con Max Reinhardt e Franz Werfel, \"Der Weg der Verheissung\", dedicato alla storia del popolo ebraico, che venne rappresentato l'anno seguente con il titolo \"The Eternal Road\".\nGli anni in America segnarono per Weill il suo volontario distacco dalla musica d'arte del periodo europeo, infatti scrisse quasi esclusivamente per il Broadway theatre e Hollywood e la Radio americana, affermandosi, dopo i primi insuccessi (come la stessa \"The Eternal Road\" o \"Johnny Johnson\"), con importanti \"musical\" (\"The Fireband of Florence\", un'operetta basata sulle memorie di Benvenuto Cellini, \"Street Scene\" o \"Lost in the Stars\"); collabor\u00f2 fra gli altri con Maxwell Anderson.\nIl 19 ottobre 1938 va in scena il musical \"Knickerbocker Holiday\" all'Ethel Barrymore Theatre per Broadway per la regia di Joshua Logan con Walter Huston arrivando a 168 recite e rendendo nota la canzone \"September Song\"."}
{"id": "677308", "revid": "6923", "url": "https://it.wikipedia.org/wiki?curid=677308", "title": "Nazionale di calcio dello Yemen", "text": "La nazionale di calcio dello Yemen \u00e8 la rappresentativa calcistica dello Yemen, posta sotto l'egida della Yemen Football Association ed affiliata all'AFC.\nPrima del 1990, quando la nazione era divisa in Yemen del Nord e Yemen del Sud, esistevano due nazionali. Dopo l'unificazione il testimone \u00e8 passato alla nazionale di calcio dello Yemen, considerata la prosecutrice della nazionale dello Yemen del Nord. In tal senso i risultati ottenuti da questa squadra fanno ora parte della storia della nazionale yemenita. La squadra della parte meridionale \u00e8 invece scomparsa con l'unificazione. L'evento ricorda molto quello della nazionale di calcio tedesca, considerata a sua volta la prosecutrice della squadra della Germania Occidentale.\nLo Yemen non ha mai partecipato alla fase finale del campionato mondiale. Si \u00e8 qualificata alla fase finale della Coppa d'Asia 2019, obiettivo che era stato precedentemente raggiunto dallo Yemen del Sud (che disput\u00f2 la fase finale dell'edizione del 1976), e ha concluso il torneo al primo turno.\nOccupa il 145\u00ba posto della classifica mondiale della FIFA.\nStoria.\nEsordi (1965-1966).\nLa nazionale dello Yemen del Nord esord\u00ec ai Giochi panarabi del 1965 al Cairo. Perso per 9-0 al debutto contro il , fu sconfitto per 16-1 dalla e per 4-0 dalla , venendo cos\u00ec eliminata prima di vincere per 2-1 l'ultima partita, contro l'.\nNel 1966 la squadra partecip\u00f2 alla Coppa araba a Baghdad. Perse per 4-1 contro la Siria e per 7-0 contro la tre giorni dopo. Il 5 aprile perse per 13-0 contro la Libia e fu eliminata.\nNello stesso anno lo Yemen del Nord partecip\u00f2 ai Giochi delle forze emergenti, in Cambogia. Perse per 5-3 contro la Palestina, per 8-0 contro la , per 9-0 contro il , per 14-0 contro la e per 6-0 contro la .\nIl ritorno all'attivit\u00e0 (1984-1989).\nDopo un'inattivit\u00e0 di diciotto anni, nel 1984 la nazionale dello Yemen del Nord torn\u00f2 in campo per tentare la qualificazione alla Coppa d'Asia 1984, partecipando per la prima volta alle eliminatorie del torneo. Inserita nel girone delle nazionali impegnate a Calcutta nell'ottobre 1984, lo Yemen del Nord perse per 6-0 contro la il 10 ottobre (con 4 gol di Park Sung-Hwa e 2 di Chung Hae-Won), per 2-0 contro l' due giorni dopo, per 4-1 contro il il 15 ottobre e tre giorni dopo contro la con lo stesso punteggio. Concluse dunque con l'eliminazione al primo turno.\nLo Yemen del Nord esord\u00ec nelle qualificazioni AFC alla Coppa del mondo in vista di . Inserita in un girone con Siria e , esord\u00ec a Sana'a contro la Siria il 29 marzo 1985, subendo una sconfitta per 0-1 (il gol fu segnato dopo 70 minuti di gioco). Il 5 aprile seguente perse per 5-0 a Kuwait City contro i padroni di casa e il 19 aprile perse per 3-0 a Damasco contro la Siria. Il 26 aprile perse in casa per 1-3 contro il Kuwait di fronte a 10.000 persone, che videro l'unico gol segnato dagli yemeniti nelle eliminatorie.\nNell'agosto 1985 prese parte ai Giochi panarabi che si tennero a Rabat. Inserita in un girone con , e . Perse per 2-0 contro i sauditi il 5 agosto e per 3-1 contro l'Algeria, per poi vincere per 2-1 contro gli emiratini.\nIl 15 ottobre 1985 lo Yemen del Nord affront\u00f2 per la prima volta una squadra non africana o asiatica, il , da cui fu sconfitto in casa per 0-2.\nDopo la riunificazione dello Yemen (1990-2000).\nNel 1990 lo Yemen del Nord e lo Yemen del Sud si riunirono. La nazionale del paese riunito esord\u00ec l'8 settembre 1990 battendo la per 0-1 a Kuala Lumpur.\nAl primo turno delle qualificazioni AFC al lo Yemen si piazz\u00f2 terzo nel proprio girone da cinque squadre, con 3 vittorie, 2 pareggi e 3 sconfitte, a 5 punti dall' capolista, mancando cos\u00ec l'accesso al turno successivo.\nNelle qualificazioni alla Coppa d'Asia 1996 la squadra si piazz\u00f2 ultima nel girone con e , ottenendo 3 punti in 4 partite come i kirghizi, ma con una peggiore differenza reti. A qualificarsi furono comunque solo i sauditi, dominatori del girone a punteggio pieno. L'unica vittoria fu ottenuta il 26 gennaio 1996 contro il Kirghizistan (1-0), poi vittorioso per 3-1 il 2 febbraio nella partita di ritorno. Tutte le partite del gruppo si giocarono a Riad.\nAl primo turno delle qualificazioni AFC al lo Yemen si piazz\u00f2 secondo, davanti a e , ma a 8 punti dalla capolista , con un bilancio di 2 vittorie, 2 pareggi e 2 sconfitte.\nAnni duemila (2000-2010).\nNelle qualificazioni alla Coppa d'Asia 2000 ottenne la vittoria pi\u00f9 larga della propria storia, sconfiggendo per 11-2 a Kuwait City il il 18 febbraio 2000, con tripletta di Ali Al-Nono. Nelle altre due partite del girone, disputate a Kuwait City, la squadra aveva ottenuto una vittoria per 3-0 contro il e subito una sconfitta per 2-0 contro il . Chiuse il girone da cinque squadre al terzo posto con 6 punti.\nAl primo turno delle qualificazioni AFC al lo Yemen comp\u00ec grandi progressi, battagliando con gli per il primato del girone. La squadra chiuse a 11 punti come l' (3 vittorie, 2 pareggi, 1 sconfitta), a un solo punto dagli emiratini capolisti, ma ci\u00f2 non bast\u00f2 per qualificarsi.\nAlla Coppa delle Nazioni Areabe 2002, per\u00f2, arriv\u00f2 una delusione. La squadra, che torn\u00f2 a disputare il torneo dopo un'assenza di 36 anni (vi aveva partecipato come Yemen del Nord), pareggi\u00f2 per 2-2 contro l'Arabia Saudita e perse per 4-2 contro il , per 3-1 contro il e per 4-0 contro la Siria.\nLe eliminatorie della Coppa d'Asia 2004 andarono meglio, ma lo Yemen, terzo classificato, ottenne 2 vittorie e un pareggio in 5 partite e fall\u00ec la qualificazione a vantaggio dell', che pur avendo una differenza reti peggiore degli yemeniti avanz\u00f2 come seconda classificata nel girone dietro l'Arabia Saudita.\nAlla Coppa delle Nazioni del Golfo 2003 ottenne solo un punto, frutto del pareggio contro l', e chiuse all'ultimo posto il girone di sette squadre, con una differenza reti di -16 in 6 partite. Un anno dopo partecip\u00f2 alla Coppa delle Nazioni del Golfo 2004, ma anche stavolta ottenne un solo punto, grazie al pareggio contro il , chiudendo all'ultimo posto il girone B, con una differenza reti di -5 in 3 partite.\nLa tendenza negativa prosegu\u00ec nelle qualificazioni AFC al , terminate all'ultimo posto nel girone (una vittoria, 2 pareggi, 3 sconfitte), e alla Coppa delle Nazioni del Golfo 2007, chiusa all'ultimo posto nel girone A (un pareggio e 2 sconfitte).\nLe eliminatorie della Coppa d'Asia 2007 videro lo Yemen eliminato nel girone dominato da e Arabia Saudita. Da queste due nazionali la squadra yemenita fu sconfitta sia all'andata che al ritorno. Le uniche due vittorie del girone arrivarono contro l'India.\nAnni duemiladieci (2010-2019).\nLa qualificazione al fall\u00ec prima del previsto. Dopo aver avuto la meglio sulle , lo Yemen fu eliminato dalla al secondo turno preliminare, mancando per la prima volta l'accesso alla fase a gironi delle eliminatorie del mondiale.\nDa novembre a dicembre 2010 lo Yemen ospit\u00f2 la Coppa delle Nazioni del Golfo, dove esord\u00ec allo Stadio 22 maggio di Aden contro l'Arabia Saudita, da cui fu sconfitto per 4-0. Perse anche contro il (2-1) e il Kuwait (3-0), chiudendo con un gol fatto e 9 subiti, all'ultimo posto nel girone.\nLa Coppa d'Asia 2011 vide lo Yemen eliminato gi\u00e0 nelle qualificazioni, a causa del terzo posto nel girone con Giappone, Bahrein e . La squadra ottenne 3 vittorie e un pareggio e sub\u00ec 3 sconfitte.\nNelle qualificazioni al la squadra usc\u00ec poi nel turno preliminare disputato nel luglio 2011 contro l'Iraq. Gli iracheni vinsero per 2-0 a Baghdad all'andata prima del pari a reti inviolate ad Al-Ain, negli Emirati Arabi Uniti, dove si gioc\u00f2 a causa delle rivolte nello Yemen.\nNel 2012 lo Yemen torn\u00f2 a disputare dopo dieci anni la Coppa araba. Nel girone con , Bahrein e Libia si piazz\u00f2 terzo, davanti al Bahrein, e fu eliminato al primo turno.\nAlla Coppa delle Nazioni del Golfo 2013, nel gruppo con Kuwait, Arabia Saudita e Iraq, lo Yemen non and\u00f2 mai in gol, mentre sub\u00ec 6 reti, chiudendo al primo turno, con tre sconfitte in tre partite.\nNel dicembre 2013 lo Yemen cadde al 179\u00ba posto del ranking FIFA, peggior posizionamento di sempre nella graduatoria. Nel giro di undici mesi, da gennaio a dicembre, la squadra perse circa 50 punti, quasi la met\u00e0 dei punti che aveva nella classifica. Per invertire la tendenza fu ingaggiato il commissario tecnico serbo Vladimir Petrovi\u0107, gi\u00e0 bandiera della , che tuttavia si dimise gi\u00e0 nel maggio 2014. Poco dopo la squadra precipit\u00f2 al 186\u00ba posto della classifica FIFA.\nIn vista della Coppa delle Nazioni del Golfo 2014 fu ingaggiato il CT ceco Miroslav Soukup. La squadra fu eliminata dopo la fase a gironi, anche se per la prima volta non chiuse il girone all'ultimo posto.\nNelle qualificazioni al lo Yemen batt\u00e9 il nel turno preliminare, accedendo alla fase a gironi. Nel girone H ottenne solo una vittoria (0-1 sul campo delle ) e sub\u00ec 5 sconfitte, chiudendo all'ultimo posto il girone.\nIl fallimento diede, per\u00f2, il via ad un periodo di ripresa. Nelle eliminatorie della Coppa d'Asia 2019, sotto la guida del CT etiope Abraham Mebratu la compagine yemenita riusc\u00ec a ottenere la qualificazione alla fase finale con 2 vittorie e 4 pareggi in 6 partite, piazzandosi seconda nel proprio girone, dietro alle Filippine e davanti a e . Per lo Yemen si tratta della prima qualificazione alla fase finale del torneo (nel 1976 vi aveva partecipato lo Yemen del Sud). Nell'ottobre 2018 il timone della nazionale passa al CT slovacco J\u00e1n Kocian, con cui la squadra chiude la Coppa d'Asia 2019 al primo turno, con tre sconfitte in tre partite. Nelle girone di qualificazione al Mondiale di calcio 2022 arriva ultima, con 5 punti, derivati da 2 pareggi, con Singapore e Arabia Saudita e una vittoria 1-0 contro la Palestina.\nRosa attuale.\nLista dei giocatori convocati per le partite di qualificazione al Campionato mondiale di calcio 2022 del 5, 10 e 15 giugno 2021\n\"Presenze e reti aggiornate al 5 giugno 2021.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "677310", "revid": "834", "url": "https://it.wikipedia.org/wiki?curid=677310", "title": "Jean Paul Salom\u00e9", "text": ""}
{"id": "677312", "revid": "62004", "url": "https://it.wikipedia.org/wiki?curid=677312", "title": "Monia Baccaille", "text": "Passista veloce, in carriera ha vinto due titoli nazionali su strada e una decina su pista. Dal 2008 fino al ritiro \u00e8 stata affiliata al gruppo sportivo Fiamme Azzurre in qualit\u00e0 di agente semplice di polizia penitenziaria.\nCarriera.\nGiovanili, Juniores e Under-23.\nNata a Marsciano, comincia a gareggiare nel ciclismo all'et\u00e0 di sei anni, nel 1991, tra le file dell'Unione Ciclistica Nestor SEA Marsciano. Con questa societ\u00e0 pedala per 10 anni ottenendo, nelle categorie Giovanissimi, Esordienti e Allievi, circa duecento successi, fra i quali spiccano tre titoli nazionali. Nel 2001 passa tra le Juniores, con il team marscianese Saccarelli. In questa categoria mette a referto undici vittorie, compresi un tricolore su strada e uno su pista, partecipando anche ai campionati del mondo 2002 di Zolder.\nNel 2003 debutta tra le Under-23: in cinque annate agonistiche otterr\u00e0 dieci successi, tra cui, nel 2006 ad Atene, il titolo europeo su pista nello scratch. Sempre nel 2006 si aggiudica il Troph\u00e9e d'Or, gara a tappe francese su strada, e si classifica ottava al Giro Donne; viene inoltre convocata in Nazionale, sia nel 2006 che nel 2007, per le prove Elite ai campionati del mondo su strada.\nElite: i due tricolori su strada.\nNella stagione 2008 lascia la Saccarelli e passa al team Fenixs. Quell'anno vince il Grand Prix Elsy Jacobs in Lussemburgo, prima di essere nuovamente chiamata in Nazionale per la prova in linea dei campionati del mondo di Varese. Nella competizione iridata Baccaille indossa il numero 1, e dopo essere rimasta in fuga per ben 120\u00a0km conclude al ventiseiesimo posto finale. In dicembre viene quindi reclutata dalla Fiamme Azzurre, potendo cos\u00ec gareggiare con tale societ\u00e0 nelle corse su pista e in quelle nazionali su strada.\nNel 2009 si trasferisce tra le file della SC Michela Fanini-Record-Rox di Brunello Fanini; in giugno si laurea campionessa italiana in linea, mentre in settembre viene nuovamente convocata per i mondiali su strada. Nel 2010 gareggia per il neonato Team Valdarno Women, riconfermandosi (sempre con le Fiamme Azzurre) campionessa italiana in linea. Tra novembre e dicembre interrompe per\u00f2 l'attivit\u00e0 per sottoporsi a due operazioni chirurgiche, prima per una frattura scomposta alla clavicola sinistra rimediata ai campionati europei su pista, e poi per un'aritmia sopraventricolare.\nPer il 2011 viene messa sotto contratto dalla nuova formazione MCipollini-Giambenini. In quella stagione vince tre corse, tra cui una tappa al Ladies Tour of Qatar; partecipa inoltre ai mondiali su strada di Copenaghen, contribuendo al successo della compagna Giorgia Bronzini. L'anno dopo, sempre con la maglia della MCipollini, si aggiudica il Gran Prix International Dottignies e una tappa al Tour of Chongming Island. In estate a Londra fa quindi il suo debutto ai Giochi olimpici, prendendo il via alla prova in linea (concluder\u00e0 fuori tempo massimo)."}
{"id": "677313", "revid": "834", "url": "https://it.wikipedia.org/wiki?curid=677313", "title": "JayDee", "text": ""}
{"id": "677314", "revid": "834", "url": "https://it.wikipedia.org/wiki?curid=677314", "title": "Robin Albers", "text": ""}
{"id": "677319", "revid": "834", "url": "https://it.wikipedia.org/wiki?curid=677319", "title": "Jacob Hutter", "text": ""}
{"id": "677320", "revid": "466539", "url": "https://it.wikipedia.org/wiki?curid=677320", "title": "Hattie McDaniel", "text": "Oltre all'attivit\u00e0 di attrice e cantante gospel, Hattie McDaniel \u00e8 stata la prima donna di colore a cantare alla radio degli Stati Uniti d'America, paroliere, comica, attrice di palcoscenico, intrattenitrice radiofonica e star televisiva. Nonostante le numerosissime apparizioni nei film americani dell'epoca (circa 300), soltanto in un'ottantina di questi \u00e8 stata accreditata nei titoli. \nPu\u00f2 contare due stelle alla Hollywood Walk of Fame, una per i suoi contributi alla radio ed una seconda per la recitazione nei film.\nBiografia.\nHattie McDaniel nacque in una famiglia di ex schiavi, ultimogenita di 13 figli. Il padre, Henry McDaniel (marzo 1845 - 5 dicembre 1922), combatt\u00e9 nella guerra di secessione americana come facente parte del 122\u00ba USCT (United States Colored Troops), le truppe composte da soldati afroamericani, mentre la madre, Susan Holbert (maggio 1850 - 21 giugno 1920), era una cantante di musica religiosa. Successivamente, nel 1900, la famiglia si trasfer\u00ec dal Kansas al Colorado, dove, presso Denver, la McDaniel si diplom\u00f2. \nDurante gli anni dieci fece parte di un gruppo vocale gospel, ma negli anni venti intraprese una carriera radiofonica presso la stazione radio di Denver KOA. A seguito del crack finanziario della Borsa di Wall Street del 1929 e le relative conseguenze economiche sulle condizioni di gran parte della popolazione americana, l'unico lavoro che riusc\u00ec a trovare fu quello di cameriera e donna delle pulizie al Club Madrid di Milwaukee. Nel 1931 raggiunse le sorelle Etta ed Orlena ed il fratello Sam a Los Angeles, dove, fintantoch\u00e9 non riusc\u00ec a trovare un'occupazione nella cinematografia, svolse lavori come cuoca e donna di servizio. Il suo interesse per la recitazione le permise di debuttare al cinema nel 1932 ne \"L'occidente d'oro\", diretta da Gordon Rigby. \nLe sue caratteristiche fisiche la portarono ad interpretare ruoli relegati alla figura di matrona di colore, con la consacrazione nel ruolo di \"Mami\" in \"Via col vento\" del 1939 che le permise di vincere il premio Oscar quale miglior attrice non protagonista. Nel 1937 interpreta un ruolo non accreditato nel film \"Amore sublime\" insieme alla sorella Etta McDaniel. Nonostante lo stereotipo in cui venne rinchiusa, l'attrice riusc\u00ec comunque ad avere una fortunata e intensa carriera cinematografica, apparendo in quasi 300 film, fino a \"La pista di fuoco\" di Edward Ludwig, che vide la sua ultima interpretazione nel 1949. Nel 1951 scopr\u00ec di essere affetta da un tumore al seno. Mor\u00ec il successivo 26 ottobre 1952, all'et\u00e0 di 57 anni, presso l'ospedale della Motion Picture House di Woodland Hills. Le sopravvisse il fratello Sam McDaniel, morto dieci anni dopo. \nMigliaia furono le persone in lutto presenti al suo funerale per ricordare la sua vita ed i suoi traguardi. Come sue volont\u00e0 lasci\u00f2 scritto di essere seppellita con una bara bianca ed un velo bianco che fungesse da sudario, delle gardenie bianche sui capelli e sulle mani assieme ad una coperta composta dalle medesime ed un cuscino di rose rosse. Inoltre manifest\u00f2 il desiderio di essere sepolta al cimitero di Hollywood, cosa che peraltro non avvenne a causa della segregazione razziale contro gli Afro-americani negli Stati Uniti. Fu seppellita all'Angelus-Rosedale Cemetery di Los Angeles (dove si trova ancora oggi), primo cimitero della citt\u00e0 che accoglieva persone di etnie e credi religiosi diversi.\nControversie.\nQuando la sua fama crebbe, la McDaniel fu oggetto di critiche da parte di alcuni membri della comunit\u00e0 afroamericana. Associazioni come la NAACP obiettarono come gli stereotipi hollywoodiani non solo relegassero i neri a ruoli di servi in generale ma anche che essi venivano spesso rappresentati come pigri, ottusi, violenti, e contenti di svolgere lavori umili. Oltre che incolpare gli studios, furono chiamati in causa anche gli attori, e specialmente gli attori di colore, affinch\u00e9 spingessero le case cinematografiche ad offrire loro ruoli diversi e non meramente stereotipati. Infine, protestarono contro l'inaccuratezza di questi ritratti, che sommati alla segregazione razziale e ad altre forme di discriminazione, rendevano difficile per tutti gli afroamericani sconfiggere il razzismo e i pregiudizi. Alcuni membri di queste associazioni attaccarono direttamente Hattie McDaniel definendola una \"Zio Tom dei bianchi\" accusata di perpetrare gli stereotipi razziali e l'accondiscendenza verso la schiavit\u00f9. La McDaniel liquid\u00f2 queste accuse come \"pregiudizi di classe nei confronti dei domestici\", affermazione che gli editorialisti bianchi sembravano accettare. E notoriamente dichiar\u00f2: \"\u00abPerch\u00e9 dovrei sentirmi in colpa se guadagno 700 dollari a settimana interpretando una cameriera? Se non lo avessi fatto, guadagnerei 7 dollari alla settimana lavorando come una vera donna di servizio\u00bb\".\nLa McDaniel venne criticata anche perch\u00e9, a differenza di molti altri artisti di colore, non si associ\u00f2 mai al movimento di protesta per i diritti civili. Non entr\u00f2 a far parte della Negro Actors Guild of America fino al 1947, verso fine carriera. Aveva un manager bianco che la rappresentava, William Meiklejohn, e non volle mai avere niente a che fare con la politica. I suoi pi\u00f9 accesi detrattori, come Walter White della NAACP, arrivarono a dichiarare che lei ed altri attori di colore che interpretavano stereotipi razziali al cinema, non solo erano \"servi dei bianchi\" ma anche \"agenti attivi al servizio del governo nell'oppressione verso i neri\"."}
{"id": "677322", "revid": "125410734", "url": "https://it.wikipedia.org/wiki?curid=677322", "title": "Tim Armstrong", "text": "Nasce artisticamente con gli Operation Ivy, gruppo di fondamentale importanza per la rinascita del punk rock californiano.\nBiografia.\nTim Armstrong \u00e8 nato il 25 novembre del 1966. Cresce in California ad Albany, un comune adiacente alla ben pi\u00f9 ricca Berkeley, in una famiglia sottoproletaria: il padre, alcolizzato, \u00e8 una figura poco presente, la madre si occupa di lui e dei suoi 2 fratelli maggiori. All'et\u00e0 di soli 5 anni, incontra Matt Freeman nella Little League di baseball californiana. Freeman diventer\u00e0 uno dei suoi migliori amici, oltre che il bassista dei Rancid. I due crebbero insieme ad Albany, California, e abbracciarono la musica punk durante le scuole superiori. Le band preferite di Armstrong erano i Ramones e i Clash.\nArmstrong ha infatti dichiarato nel film \"Maximum Rancid - The Unauthorized Biography Of Rancid\": \"se non fosse stato per i Ramones, i Rancid non sarebbero mai diventati un gruppo.\"\nDopo lo scioglimento degli Operation Ivy, Tim Armstrong rischia la vita a causa di un'intossicazione acuta da alcol e vive addirittura come un senzatetto. In questo periodo, il suo amico d'infanzia e bassista degli Operation Ivy, Matt Freeman, gli propone di ricominciare a suonare insieme, sperando cos\u00ec di fargli passare la dipendenza dall'alcool. Armstrong comincia cos\u00ec a scrivere le canzoni del loro primo album, Rancid.\nVita privata.\nArmstrong incontr\u00f2 Brody Dalle all'Australia Summersault Festival (Dalle suonava allora nei Sourpuss). Nonostante Armstrong avesse 13 anni in pi\u00f9 della Dalle (lui nato a Novembre del '66, lei a Gennaio 1979), la quale confess\u00f2 poi di avergli mentito all'epoca del loro incontro riguardo all'et\u00e0, dicendo di avere 18 anni invece di 15, i due cominciarono a frequentarsi. Poco dopo il suo diciottesimo compleanno, Dalle si trasferisce da Melbourne (Australia) a Los Angeles, e sposa Armstrong. I due staranno insieme fino al 2003, quando lei chieder\u00e0 il divorzio.\nDurante il divorzio, vennero pubblicate dalla rivista \"Rolling Stone\" delle foto di Dalle in atteggiamenti intimi con Josh Homme, frontman dei Queens of the Stone Age. Armstrong, non sapendo nulla della relazione tra i due, dichiar\u00f2 alla rivista \"Guitar One\" di aver pianto dopo averle viste.\nNel 2016 Tim Armstrong appare nel quarto episodio della decima stagione di X files interpretando il ruolo di un artista di strada , in un'intervista rilasciata in quel periodo il cantante afferm\u00f2 inoltre che la famosa serie di culto degli anni 90 \u00e8 la sua preferita in assoluto e non poteva assolutamente rifiutare quel ruolo .\nCarriera musicale.\nUna delle prime band in cui ha suonato sono stati i \"Basic Radio\". Successivamente forma il gruppo [ska-punk] degli Operation Ivy, dove suona dal 1987 al 1989 con soprannome \"Lint\". \n\u00c8 il proprietario della casa discografica indipendente Hellcat Records specializzata nello ska-punk, nel punk rock e altri generi. Ha talento sia per il suo strumento (chitarra elettrica/country) sia per la voce.\nNel 1996 partecip\u00f2 all'ultimo concerto dei Ramones, suonando insieme alla band e a Lars Frederiksen \"53rd &amp; 3rd\".\nNel 2004 partecipa ad un concerto tributo alla band punk dei Ramones per il trentesimo anniversario della fondazione della band (immortalato nel film-documentario \"\") insieme a Henry Rollins dei Black Flag, Steve Jones dei Sex Pistols, Brett Gurewitz dei Bad Religion, Eddie Vedder dei Pearl Jam e altri ancora.\nTim ha partecipato anche nella realizzazione della canzone dei Box Car Racer Cat Like Thief dove canta insieme a Tom DeLonge (blink-182)"}
{"id": "677323", "revid": "5420517", "url": "https://it.wikipedia.org/wiki?curid=677323", "title": "Amiata", "text": ""}
{"id": "677328", "revid": "1543377", "url": "https://it.wikipedia.org/wiki?curid=677328", "title": "Nazionale di calcio delle Maldive", "text": "La nazionale di calcio delle Maldive (\u078b\u07a8\u0788\u07ac\u0780\u07a8\u0783\u07a7\u0787\u07b0\u0796\u07ad \u078e\u07a6\u0787\u07aa\u0789\u07a9 \u078a\u07aa\u0793\u07b0\u0784\u07af\u078d\u07b0 \u0793\u07a9\u0789\u07b0 in maldiviano) \u00e8 la rappresentativa calcistica delle Maldive, posta sotto l'egida della Football Association of Maldives ed affiliata all'AFC.\nStoria.\n\u00c8 considerata una delle nazionali pi\u00f9 deboli dell'AFC e del mondo. A conferma di ci\u00f2 spicca, tra le diverse sconfitte della squadra, un notevole 17-0 inflittole dall' nel 1997, in una partita valevole per le qualificazioni al mondiale francese del 1998. Quella partita \u00e8 a tutt'oggi la peggior sconfitta nella storia della nazionale. A livello regionale la squadra vanta due vittorie della Coppa della federazione calcistica dell'Asia meridionale (SAFF), ottenute nel 2008 e nel 2018 (battendo in ambo i casi l' in finale), oltre ad altre tre finali perse nel torneo.\nDurante le qualificazioni per il mondiale di Germania 2006 le Maldive sorpresero tutti riuscendo a strappare uno storico 0-0 casalingo alla . Nella classifica mondiale della FIFA, istituita nell'agosto 1993, la nazionale maldiviana ha ottenuto quale miglior piazzamento il 133\u00ba posto nel dicembre 2005, mentre il suo peggior piazzamento \u00e8 il 173\u00ba posto del luglio 2011. Occupa attualmente il 157\u00ba posto della graduatoria.\nRosa attuale.\nLista dei convocati per la Coppa della Federazione calcistica dell'Asia meridionale 2021. Presenze e reti aggiornate al 15 giugno 2021."}
{"id": "677330", "revid": "834", "url": "https://it.wikipedia.org/wiki?curid=677330", "title": "J.P. Morgan Chase &amp; Co.", "text": ""}
{"id": "677332", "revid": "834", "url": "https://it.wikipedia.org/wiki?curid=677332", "title": "J.P. Morgan Chase", "text": ""}
{"id": "677333", "revid": "834", "url": "https://it.wikipedia.org/wiki?curid=677333", "title": "JP Morgan", "text": ""}
{"id": "677341", "revid": "125795220", "url": "https://it.wikipedia.org/wiki?curid=677341", "title": "Angolo esplementare", "text": "Si dice angolo esplementare o explementare di un qualsiasi angolo un secondo angolo che, sommato al primo, d\u00e0 somma 360\u00b0 o, equivalentemente, formula_1 radianti, ossia l'angolo giro.\nIl seno di un angolo esplementare \u00e8 uguale all'opposto del seno dell'angolo dato, analogamente accade per la tangente e la cotangente. Il coseno dell'angolo esplementare, invece, \u00e8 uguale a quello dell'angolo dato. In formule:"}
{"id": "677349", "revid": "95954848", "url": "https://it.wikipedia.org/wiki?curid=677349", "title": "Angolo nullo", "text": "In matematica, in particolare in geometria, per angolo nullo si intende l'angolo che ha come lati due semirette coincidenti e che non contiene altri punti oltre a quelli dei suoi lati. L'angolo nullo misura in radianti 0 e in gradi 0. L'angolo nullo \u00e8 anche definibile come il risultato della sottrazione di un angolo con se stesso."}
{"id": "677350", "revid": "767487", "url": "https://it.wikipedia.org/wiki?curid=677350", "title": "Eldorado (Mau Mau)", "text": "Eldorado \u00e8 il quarto album in studio dei Mau Mau e contiene alcune delle loro canzoni pi\u00f9 belle come la \"title track\", \"Pueblos de Langa\" e \"Per Amor\".\nIl Disco.\n\u00c8 l'album che sancisce la maturit\u00e0 del gruppo, con pezzi unici quale la stessa \"Eldorado\", la \"Pueblos de Langa\" in cui si respirano odori di tome e bottiglie di vino, l'epica e struggente \"Vagamundo\" ed il singolo molto orecchiabile \"Per Amor\".\nSi tratta di un'opera in cui il gruppo non rinuncia alla sperimentazione musicale come in \"Inferno\" e dai testi impregnati di profondo ermetismo come in \"Finisterre\".\nI temi cari al gruppo si ritrovano \"Nella citt\u00e0 proibita\" e nei suoi vagabondi in cerca di fortuna.\nTracce.\nTutte le canzoni sono scritte da Fabio Barovero e Luca Morino, tranne \"Solo Sfiorando\" scritta da Mauro Ermanno Giovanardi e Luca Morino e \"Nozze\" da Luca Morino e Tat\u00e8 Nsongan."}
{"id": "677353", "revid": "1543377", "url": "https://it.wikipedia.org/wiki?curid=677353", "title": "Controversie nei videogiochi", "text": "Come altri prodotti culturali, anche i videogiochi sono stati spesso al centro di critiche e controversie, che hanno portato alcune modifiche, restrizioni o limitazioni dell'opera videoludica. Sono stati inoltre sviluppati molti sistemi di classificazione dei contenuti, per proteggere ed evitare problematiche legate principalmente ai soggetti minorenni che per la loro et\u00e0 sono suscettibili alla violenza imitativa (vedi Esperimento della bambola Bobo).\nIn Europa \u00e8 stato sviluppato il PEGI che indica l'et\u00e0 minima consigliata per la vendita (come avviene per i film con violenza e/o scene erotiche).\nCasi celebri.\nFin dai primi videogiochi in cui venivano mostrate scene di violenza o sesso, gruppi di genitori e associazioni nazionali hanno fatto pressioni sulle societ\u00e0 produttrici di videogiochi e sugli stessi governi affinch\u00e9 le opere venissero modificate, in modo da risultare meno violente (ad es. colorando il sangue di verde o trasformando esseri umani in creature di fantasia), oppure non distribuite affatto sul suolo nazionale.\nUno dei primi casi deriv\u00f2 da \"Death Race\" della Exidy: in questo seminale videogioco di guida, a sua volta ispirato al film \"\", era infatti possibile investire dei \"gremlin\" che assomigliavano troppo a persone stilizzate.\nNel 1992 \"Mortal Kombat\", gioco di combattimento in cui attori digitalizzati si sfidano in lotte all'ultimo sangue arrivando a smembrarsi, venne aspramente criticato dal senatore Joseph Lieberman.\nNella versione per Super Nintendo il sangue venne censurato; anche la versione di \"Wolfenstein 3D\" per quella piattaforma sub\u00ec diversi tagli, partendo dal sangue fino ai riferimenti al Nazismo.\nDopo il massacro della Columbine High School negli U.S.A. nel 1999, si torn\u00f2 a discutere nei vari paesi di leggi pi\u00f9 severe per regolamentare la distribuzione dei videogiochi violenti, additando giochi come \"Doom\", e gli sparatutto in prima persona in generale come concausa della strage, al punto che alcuni genitori fecero causa alle case produttrici (che persero in seguito ad una sentenza tenuta in Colorado).\nNel 2001, con l'avvento di \"Grand Theft Auto III\", in cui il giocatore viene assoldato da malavitosi e pu\u00f2 compiere svariati crimini, scoppi\u00f2 un nuovo caso. Criticato per i suoi contenuti violenti, costrinse l'ESRB nel 2003 a schierarsi contro il coro di proteste per la sua distribuzione. Successivamente persino le prostitute americane si schierarono contro il videogioco (in cui possono venire percosse e uccise, come del resto tutti gli altri passanti). Nel 2005 ha fatto discutere anche un altro capitolo di \"\": su alcuni siti internet era infatti apparsa una patch che sbloccava un minigioco a carattere pornografico (chiamato \"Hot Coffee\") nascosto all'interno del gioco. Dopo questa scoperta, negli Stati Uniti il gioco \u00e8 stato definitivamente vietato ai minori di 18 anni (prima era stato giudicato pi\u00f9 generalmente come \"Mature\"), per poi essere ritirato dal mercato ed essere sostituito da una versione censurata; \u00e8 stata inoltre reso disponibile un aggiornamento che elimina la scena dalle versioni PC del gioco.\nIn Italia.\n\"Carmageddon\", videogioco di guida dove \u00e8 possibile investire, durante le gare, i pedoni, sub\u00ec la sostituzione di questi ultimi da persone normali a zombi con sangue verde.\nIl genere horror \u00e8 uno fra i pi\u00f9 colpiti: uno dei pi\u00f9 famosi tra questi, \"Resident Evil\", ha subito modifiche in tre scene FMV. Nel 1999, dopo una sentenza del tribunale di Roma, vennero ritirate tutte le copie sul territorio italiano del gioco e del suo seguito, \"Resident Evil 2\".\nDi quest'ultimo venne censurato anche lo spot.\nIl videogioco \"\" \u00e8 stato criticato da diversi esponenti della politica italiana, come da Carlo Taormina.\nLa sua data di uscita, inizialmente prevista per il mese di marzo 2002, \u00e8 slittata a causa di pressioni da parte di politici e associazioni contro la mafia verso il publisher, Cidiverte Italia, che ha promosso una raccolta di firme a favore della pubblicazione.\nNel 2004 Rino Piscitello chiese il sequestro del gioco dagli scaffali.\n\"Rule of Rose\" nel novembre 2006 viene contestato duramente da diverse testate nazionali come Panorama e il Quotidiano Nazionale che descrivono il videogioco come un concentrato di sadismo, condendo l'articolo con frasi ad effetto come \"\"un gioco che stuzzica l'orco che potrebbe risiedere in chi ha il joypad in mano\" oppure \"ogni scena \u00e8 pervasa da sottintesi omosessuali e sadici a cui non si \u00e8 preparati\"\".\nL'articolo di Panorama rimprovera la scena iniziale, in cui la protagonista, che pur avendo diciannove anni sembra una bambina, viene sepolta viva (anche se per scherzo). Altre critiche riguardano le tematiche erotiche del videogioco, anche se i produttori risposero dicendo che tali tematiche riguardano solo una parte del gioco, e non il tema principale. Alla fine \"Rule of Rose\", anche agli occhi degli utenti europei, si dimostra un gioco comune, seppur ci siano diverse scene controverse. Molte scene criticate non sono mai presenti direttamente all'interno del gioco, ma solo nei trailer o nel preludio. Cos\u00ec alla fine il videogioco \u00e8 stato comunque pubblicato, senza suscitare ulteriori polemiche.\nNel 2006 \"Canis Canem Edit\" (originariamente \"Bully\"), viene preso di mira tra gli altri dall'allora ministro della pubblica istruzione Giuseppe Fioroni per i suoi contenuti.\nNel gioco si vestono i panni di un ragazzino che, per affermarsi in un collegio, non esita ad utilizzare i metodi del bullismo: per questo motivo, Fioroni dichiar\u00f2 che il gioco \"insegna ad essere superbulli\" e che gli sarebbe piaciuto impedire di farlo diventare uno dei titoli pi\u00f9 venduti di Natale. Inizialmente viene bandito in Europa, Australia e Cina, mentre in altri il titolo originale, che per alcuni inneggia appunto al bullismo, viene semplicemente modificato in \"Canis Canem Edit\" (\"Cane mangia cane\"). Anche in Italia il gioco viene temporaneamente vietato, per poi essere commercializzato qualche tempo dopo.\nIl 21 giugno 2007, dopo che la distribuzione di \"Manhunt 2\" viene bloccata in paesi quali l'Inghilterra e l'Irlanda, anche il governo italiano si schiera contro il videogioco che, secondo le parole del ministro delle comunicazioni Paolo Gentiloni incoraggerebbe \"\"alla violenza e all'omicidio\". Una simile posizione non era stata presa per il prequel del gioco, ovvero \"Manhunt\", che al tempo fu distribuito liberamente in Italia. Il 31 ottobre 2008, comunque, il videogioco \u00e8 stato regolarmente distribuito in tutta Europa, Italia compresa.\nNel 2008 \u00e8 ancora un capitolo di \"Grand Theft Auto\" a salire sul banco degli imputati, questa volta \"Grand Theft Auto IV\". Il Codacons ha presentato un esposto (additando anche fatti non veritieri, come la violenza sessuale), accusando il gioco di istigazione a delinquere e chiedendone il ritiro dal mercato.\nGli sviluppatori del videogioco, Rockstar Games, hanno rilasciato un comunicato dove si dichiarano \"stupiti delle dichiarazioni del Codacons su GTA4, videogioco che \u00e8 stato acclamato dalla critica di tutto il mondo\"\", e dove fanno notare le imprecisioni, oltre che a dichiararsi comunque preoccupati della diffusione di prodotti per adulti ad un pubblico di minorenni, sebbene un recente sondaggio dichiari che i fruitori di videogiochi italiani abbiano un'et\u00e0 media di 28 anni."}
{"id": "677354", "revid": "5420709", "url": "https://it.wikipedia.org/wiki?curid=677354", "title": "Casteldelpiano", "text": ""}
{"id": "677362", "revid": "339392", "url": "https://it.wikipedia.org/wiki?curid=677362", "title": "Memoria ROM", "text": ""}
{"id": "677364", "revid": "1442080", "url": "https://it.wikipedia.org/wiki?curid=677364", "title": "Acton", "text": "Persone.\nEsistono diverse persone con questo nome, in gran parte relative a un'antica famiglia nobile inglese trapiantatasi in Italia, tra Firenze, Napoli e Palermo, nel XVIII secolo:"}
{"id": "677365", "revid": "1305772", "url": "https://it.wikipedia.org/wiki?curid=677365", "title": "Demons &amp; Wizards", "text": ""}
{"id": "677369", "revid": "834", "url": "https://it.wikipedia.org/wiki?curid=677369", "title": "Demons and Wizards", "text": ""}
{"id": "677370", "revid": "117264751", "url": "https://it.wikipedia.org/wiki?curid=677370", "title": "American Institute of Aeronautics and Astronautics", "text": "L'American Institute of Aeronautics and Astronautics (AIAA) \u00e8 un ente privato americano coinvolto nel campo ingegneristico aerospaziale. La AIAA costituisce inoltre da 75 anni la principale voce della comunit\u00e0 aerospaziale americana a livello internazionale. L'AIAA \u00e8 il rappresentante statunitense della Federazione astronautica internazionale e del Consiglio Internazionale delle Scienze Aeronautiche.\nNel 2015, l'ente aveva raggiunto oltre i 30.000 membri tra i professionisti aerospaziali di tutto il mondo (la maggior parte di essi sono americani e/o vivono negli Stati Uniti).\nL'AIAA pubblica periodicamente giornali tecnici, una rivista mensile, \"Aerospace America\", e diverse serie di libri tecnici. Per diventare membri dell'AIAA \u00e8 sufficiente versare una quota annuale. La quota d\u00e0 diritto a diversi benefici, tra cui l'abbonamento alla suddetta rivista mensile.\nEventi.\nL'AIAA organizza ogni anno diversi convegni dedicati all'aeronautica e all'astronautica, tra i quali l\"'AIAA/ASME/SAE/ASEE Joint Propulsion Conference &amp; Exhibit\", e dal 2010 l'International Conference on Environmental Systems, un convegno dedicato ai sistemi ambientali nell'ambito spaziale."}
{"id": "677371", "revid": "697352", "url": "https://it.wikipedia.org/wiki?curid=677371", "title": "Barrymore", "text": ""}
{"id": "677376", "revid": "57342", "url": "https://it.wikipedia.org/wiki?curid=677376", "title": "Hattie McDaniels", "text": ""}
{"id": "677385", "revid": "767487", "url": "https://it.wikipedia.org/wiki?curid=677385", "title": "Niagara (film)", "text": "Niagara \u00e8 un film del 1953 diretto da Henry Hathaway, che lanci\u00f2 definitivamente la carriera di Marilyn Monroe.\nTrama.\nUna coppia di sposi formata da Polly (Molly nel doppiaggio italiano) e Ray Cutler decide di trascorrere la luna di miele, ritardata di tre anni per motivi economici, presso le cascate del Niagara. Una volta giunti a destinazione trovano lo chalet che avevano prenotato ancora occupato da un'altra coppia, formata da Rose e George Loomis, due coniugi in crisi matrimoniale, dovuta ai dubbi nutriti da quest'ultimo, che sospetta morbosamente che la moglie nasconda una relazione extraconiugale. I timori di George si trasformano in certezza. Insieme all'amante, Rose sta mettendo a punto un piano per uccidere il marito, ma il progetto va in fumo: per difendersi, sar\u00e0 infatti George a uccidere l'amante, prima di darsi alla macchia, facendo credere di essere morto.\nAl momento del riconoscimento del cadavere ritrovato nelle acque del fiume Niagara, Rose deve quindi capire che la persona morta non \u00e8 il marito, ma proprio l'amante. Sotto choc per la notizia, Rose viene ricoverata in ospedale. Una volta ripresasi dal trauma, fugge dall'ospedale e cerca di tornare in territorio statunitense, ma viene braccata dal marito, il quale, preso dalla disperazione, la strangola. George intraprende in seguito la fuga rubando un battello, sul quale fortuitamente si trova anche Polly. Inseguito dalla polizia, George punta verso le cascate: a causa di un'avaria il battello finisce preda delle fortissime correnti, che stanno per trascinare i due passeggeri verso il salto mortale. In un ultimo gesto di generosit\u00e0, George riesce per\u00f2 a salvare la vita di Polly, sacrificando la propria. Mentre lui rimane sul battello che precipita verso l'abisso, la polizia porta al sicuro Polly in elicottero.\nProduzione.\nIl film venne girato alle cascate di Niagara e negli 20th Century Fox Studios situati a Los Angeles, California.\nColonna sonora.\nNel film Marilyn canter\u00e0 \"Kiss\" canzone di Lionel Newman e Haven Gillespie.\nCritica.\nAlcuni critici concordano nel dire che si tratti di un brutto film ma l'interpretazione della protagonista, Marilyn Monroe passer\u00e0 alla storia per due motivi: si tratta del suo primo film in technicolor ed \u00e8 l'unico film in cui interpreta un personaggio malvagio. Suscit\u00f2 inoltre una certa attenzione l'abito scarlatto indossato da Marilyn Monroe in diverse scene del film.\nDistribuzione.\nIl film venne distribuito in varie nazioni, fra cui:\nLa pellicola riscosse un grande successo al botteghino.\nNella cultura di massa.\nL'artista statunitense Andy Warhol si ispir\u00f2 a foto di Gene Korman scattate per questo film, per la realizzazione delle famose serigrafie raffiguranti il volto di Marilyn Monroe."}
{"id": "677393", "revid": "118386086", "url": "https://it.wikipedia.org/wiki?curid=677393", "title": "Bundesversammlung (Germania)", "text": "La Bundesversammlung (it. Assemblea federale) \u00e8 l'organo che procede all'elezione del Presidente della Repubblica Federale di Germania.\nLa formazione e le funzioni dell'Assemblea federale sono disciplinate dall' della Legge fondamentale e dalla legge sull'elezione del Presidente federale (BPr\u00e4sWahlG del 25 aprile 1959).\nL'Assemblea federale \u00e8 composta dai membri del Bundestag e da un egual numero di delegati scelti dai parlamenti dei 16 L\u00e4nder. Il Bundesrat non partecipa all'elezione del Presidente federale.\nL'Assemblea viene convocata e presieduta dal presidente del Bundestag ogni cinque anni per procedere all'elezione del Presidente federale. La Legge fondamentale stabilisce che il presidente del Bundestag provveda alla convocazione dell'Assemblea trenta giorni prima della scadenza del termine di durata del mandato del Presidente federale in carica. A partire dal 1979 si \u00e8 tuttavia affermata la consuetudine di convocare l'Assemblea il 23 maggio, giorno in cui fu promulgata la Legge fondamentale (23 maggio 1949).\nSede.\nDal 1994 l'Assemblea federale si riunisce nel palazzo del Reichstag a Berlino. La prima Assemblea federale fu invece convocata a Bonn nel 1949. In seguito, dal 1954 al 1969 l'Assemblea federale si riun\u00ec a Berlino Ovest. Tuttavia, in seguito alle proteste dell'Unione Sovietica e della Repubblica Democratica Tedesca, le successive elezioni del Presidente federale, fino all'elezione del 1989, si tennero presso la \"Beethovenhalle\" di Bonn.\nI delegati dei L\u00e4nder.\nI delegati dei L\u00e4nder che partecipano all'Assemblea che elegge il Presidente federale vengono eletti dai parlamenti dei 16 L\u00e4nder. Ciascun gruppo parlamentare all'interno dei parlamenti regionali pu\u00f2 presentare una lista di candidati, il cui unico requisito \u00e8 quello di essere eleggibili al Bundestag. Qualunque cittadino pu\u00f2 dunque essere eletto come delegato regionale all'assemblea federale e nella prassi, i parlamenti regionali scelgono come delegati un certo numero di ex-parlamentari, importanti figure politiche ed altre importanti personalit\u00e0.\nI delegati regionali, in quanto membri dell'Assemblea federale, godono dell'immunit\u00e0 parlamentare dal momento in cui si perfeziona la loro elezione a delegati regionali fino allo scioglimento dell'Assemblea.\nLa votazione del Presidente federale.\nL'Assemblea, riunita per eleggere il Presidente federale, funziona come un mero collegio elettorale ed \u00e8 pertanto esclusa ogni discussione di merito.\nL'elezione del Presidente federale avviene a scrutinio segreto e sono previsti al massimo tre scrutini, da tenersi in un'unica giornata. Viene dichiarato eletto il candidato che consegue la maggioranza assoluta dei voti dei membri dell'Assemblea. Qualora nessun candidato venga eletto al primo scrutinio, si procede ad una seconda votazione, per la quale \u00e8 sempre richiesta la maggioranza assoluta dell'Assemblea. Se anche l'esito del secondo scrutinio \u00e8 negativo, si procede ad una terza e ultima votazione e viene dichiarato eletto il candidato che ottiene il maggior numero di voti.\nDopo aver proclamato l'esito positivo della votazione, il Presidente del Bundestag, che presiede l'Assemblea, comunica all'eletto l'avvenuta elezione e questi ha due giorni per accettarne l'esito. In seguito all'accettazione da parte dell'eletto, il Presidente del Bundestag dichiara sciolta l'Assemblea federale."}
{"id": "677396", "revid": "436907", "url": "https://it.wikipedia.org/wiki?curid=677396", "title": "GUN", "text": "Gun (\"arma da fuoco\" in inglese) pu\u00f2 riferirsi a:"}
{"id": "677398", "revid": "46162", "url": "https://it.wikipedia.org/wiki?curid=677398", "title": "Maynila", "text": ""}
{"id": "677419", "revid": "287204", "url": "https://it.wikipedia.org/wiki?curid=677419", "title": "Yabusame", "text": "Lo Yabusame (\u6d41\u93d1\u99ac), ossia il tiro con l'arco eseguito da un cavaliere, \u00e8 un'arte marziale giapponese derivante dal kyudo (il tiro con l'arco tradizionale). La particolarit\u00e0 \u00e8 che le frecce utilizzate non hanno punta ma terminano con rigonfiamento ovoidale che evita gli eventuali danni di un tiro errato.\nStoria.\nLa storia dell'arco giapponese inizia gi\u00e0 nel periodo J\u014dmon (fino al III secolo a.C.), il lungo arco composto e asimmetrico tipico della cultura giapponese nacque, tuttavia, nel periodo Yayoi (III secolo a.C. - III secolo d.C.) e da allora gli archi sono diventati il simbolo dell'autorit\u00e0 e del potere della classe guerriera, il primo e leggendario sovrano del Giappone, Jinmu, \u00e8 infatti raffigurato sempre assieme ad un arco. Gi\u00e0 alcune trib\u00f9 Emishi praticavano il tiro con l'arco montato, degna di nota la trib\u00f9 Hitakami, ed erano particolarmente temute dalla corte giapponese.\nIl tiro con l'arco a cavallo non si diffuse tra i soldati giapponesi fino al IV secolo, quando i guerrieri migliori iniziarono a combattere da cavallo con spada e arco o lancia. Durante il X secolo si diffuse tra i samurai l'usanza del duello a cavallo con l'arco: i duellanti cavalcavano uno verso l'altro e provavano a scagliare almeno tre frecce; non sempre il duello doveva terminare con la morte di uno dei due. Uno degli episodi pi\u00f9 famosi riguardanti il tiro con l'arco a cavallo risale al XII secolo, durante la guerra Genpei: i Taira, sconfitti durante la battaglia di Yashima, fuggirono sulle loro navi e i Minamoto, inseguendoli, si ritrovarono la strada sbarrata dal mare. Mentre i Taira aspettavano il vento giusto, fecero appendere un ventaglio in cima all'albero maestro della loro ammiraglia, in segno di sfida verso qualunque arciere dell'esercito Minamoto. Uno degli uomini dei Minamoto, Nasu no Yochi, fece avanzare il cavallo pi\u00f9 al largo possibile e, con un tiro preciso, perfor\u00f2 il ventaglio dei Taira. Nasu fu acclamato e ottenne molta fama, con la sua impresa celebrata ancora oggi.\nDurante il periodo Kamakura (XIII secolo) il tiro con l'arco montato era usato per tenere in allenamento i soldati e chi avesse mancato tutti e tre i bersagli avrebbe fatto seppuku per la vergogna. Sempre in questo periodo si svilupp\u00f2 lo inu\u014dmono, il tiro al cane, dove, per l'appunto, gli arceri galoppavano attorno a un recinto cercando di colpire un cane liberato al suo interno. A causa della violenza di questa pratica, il clero buddista impose di utilizzare almeno delle frecce imbottite per non ferire i cani e attualmente questa arte marziale non \u00e8 pi\u00f9 praticata.\nDisciplina.\nLa disciplina richiede una notevole abilit\u00e0 sia nel cavalcare che nel tirare poich\u00e9, per maneggiare l'arco, il cavaliere ha entrambe le mani occupate e non pu\u00f2 tenere le briglie, quindi deve tenersi in sella con la sola forza delle gambe. Questa pratica nasce come una sorta di intrattenimento offerto agli dei e, come il ky\u016bd\u014d, \u00e8 profondamente intrisa dei concetti della filosofia zen e come tutte le arti marziali \u00e8 non solo un esercizio di bravura ma anche un cammino iniziatico di elevazione spirituale. Possono praticare lo Yabusame anche le donne che indossano, al pari degli uomini, sontuosi costumi di foggia duecentesca. Anche i finimenti dei cavalli e tutto l'equipaggiamento riproducono con estrema minuzia quello dei tempi originari, raffigurato in innumerevoli opere pittoriche.\nL'arciere di yabusame galoppa lungo una pista lunga come minimo due ch\u014d (218 metri), ma che sovente supera i 250 metri, con il primo bersaglio che in genere si trova dopo 100 metri, il secondo dopo 150 e il terzo dopo 200. Quando si avvicina a un bersaglio, l'arciere incocca una freccia, queste sono in genere infilate nel lato destro della cintura, e, tendendo l'arco, emette un grido pronunciando le parole \"In'y\u014d\" (\u9670\u967d) e scocca la freccia. Le frecce hanno punta smussata in modo da emettere un suono pi\u00f9 forte all'impatto con il bersaglio. Gli arcieri esperti possono usare frecce con punta biforcuta, in modo da ridurre il bersaglio in piccoli frammenti che cadono a terra dopo l'impatto. I bersagli si trovano a una distanza di 5 metri dalla pista e a un'altezza di 2 metri, in modo da simulare un avversario a cavallo con il solo volto scoperto. Gli arcieri che colpiscono tutti e tre i bersagli ricevono una striscia di stoffa bianca che simboleggia il favore divino.\nSolo i migliori arcieri di kasagake (un altro tipo di tiro con l'arco montato, dal carattere meno solenne e pi\u00f9 sportivo) vengono scelti per eseguire lo yabusame, e a loro volta gli arcieri di kasagake vengono scelti solo tra i migliori ky\u016bd\u014dka.\nScuole.\nAttualmente, ci sono due importanti scuole di yabusame. la scuola Ogasawara e la scuola Takeda. La prima fu fondata da Ogasawara Nagakiyo, capostipite dell'omonimo clan, sotto l'incitazione dello sh\u014dgun Minamoto no Yoritomo, in modo da tenere i soldati in allenamento. La scuola Takeda, pi\u00f9 antica, fu fondata da Minamoto no Yoshiari, esortato dall'imperatore Uda.\nGalleria d'immagini.\nImmagini riprese al Santuario Meiji di Tokyo."}
{"id": "677422", "revid": "34928", "url": "https://it.wikipedia.org/wiki?curid=677422", "title": "Spree", "text": ""}
{"id": "677423", "revid": "79454", "url": "https://it.wikipedia.org/wiki?curid=677423", "title": "Antico norvegese", "text": ""}
{"id": "677424", "revid": "1305772", "url": "https://it.wikipedia.org/wiki?curid=677424", "title": "Asakusa", "text": " \u00e8 un distretto di Taito, Tokyo, in Giappone. \u00c8 situato nella parte nord-est della citt\u00e0 e delimitato a est dal fiume Sumida. Ha come fulcro il tempio Sens\u014dji, dedicato a Kannon Sama (la dea buddista della misericordia), il luogo di venerazione pi\u00f9 antico di Tokyo.\nLa via principale del distretto passa davanti al con la sua ch\u014dchin, l'imponente lanterna di carta rossa. Tra le attrazioni della via, si notano i ragazzi vestiti nei tradizionali abiti dei portantini, disponibili a trasportare in giro per il quartiere i turisti in risci\u00f2. La famosa Nakamise dori immette alla porta Kaminarimon, che conduce al Sens\u014dji. Ai lati della Nakamise, sempre affollata di visitatori, si trovano numerose bancarelle di prodotti tipici: souvenir, vestiti tradizionali, parrucche da samurai, peluche, giocattoli.\nTra le attrazioni culinarie della Nakamise vanno citati i senbei, cracker di riso preparati al momento sulla griglia e insaporiti nella salsa di soia; si vendono poi dolci di tutti i tipi, da quelli tradizionali ai lecca lecca a forma di Hello Kitty o Doraemon, pesci infilzati sui bastoncini, yakisoba (spaghetti di grano saraceno saltati alla piastra) e yakitori (spiedini di pollo alla griglia). La zona intorno al tempio ospita poi numerosissime piccole attivit\u00e0 commerciali e ristoranti, come il parco giochi Hanayashiki (il pi\u00f9 vecchio del Giappone), teatrini e numerose altre strutture templari.\nIl distretto, per la sua vivacit\u00e0 e vitalit\u00e0, seppure oscurate dalle pi\u00f9 moderne attrattive delle zone ovest della citt\u00e0, come Shinjuku, Shibuya e Ikebukuro, ha fornito ispirazione a famose opere artistiche e letterarie. Tra queste ultime si ricordano \"La banda di Asakusa\", vera e propria guida al quartiere degli anni Venti, opera del premio nobel Yasunari Kawabata, e il pi\u00f9 recente \"Asakusa Kid\", che raccoglie le memorie di giovinezza del regista e attore Takeshi Kitano, all'epoca comico esordiente nei teatrini di Asakusa.\nVi si celebra dall'agosto 1981 il Carnevale della Samba e, al 2012, ospita il maggior numero di artisti rispetto a qualsiasi altro carnevale celebrato oltre i confini brasiliani: la manifestazione viene seguita da quasi mezzo milione di spettatori."}
{"id": "677429", "revid": "106908", "url": "https://it.wikipedia.org/wiki?curid=677429", "title": "Havel", "text": "La Havel (pronuncia \"h\u00e0fel\") \u00e8 un fiume che scorre nella Germania nordorientale. Dopo la Sprea, \u00e8 il fiume pi\u00f9 importante che attraversa la citt\u00e0 di Berlino.\nCorso.\nLa Havel nasce nei pressi di Ankershagen, nel Meclemburgo-Pomerania Anteriore. Attraversa il Brandeburgo, la parte occidentale della citt\u00e0 di Berlino e sfocia nell'Elba nei pressi di Havelberg, in Sassonia-Anhalt. Scorre dapprima verso sud, poi verso ovest, e infine verso nord, formando numerosi laghi, tra i quali il Tegeler See e il Gro\u00dfer Wannsee, all'interno del territorio del comune di Berlino. Il dislivello tra la sorgente e la foce, che in linea d'aria distano 94 km, \u00e8 di soli 40 metri: 62,6 metri a 22. Sui 325\u00a0km del suo corso, 285 si trovano nel Brandeburgo, e per lo pi\u00f9 sono navigabili.\nLa Havel \u00e8 il terzo maggior affluente del fiume Elba (dopo la Moldava e la Saale), e il pi\u00f9 lungo tra gli affluenti di destra. Il maggior affluente della Havel \u00e8 la Sprea, che alla foce ha una portata d'acqua di gran lunga superiore a quella dello stesso Havel (38\u00a0m\u00b3/s contro 15\u00a0m\u00b3/s) e una lunghezza complessiva maggiore (380\u00a0km). Grazie ai laghi che attraversa nel suo corso (come il Wannsee), la Havel non ha periodi di secca, bench\u00e9 le sue acque servano per alimentare un gran numero di canali. Rare sono le piene pericolose, determinate per lo pi\u00f9 dal riflusso delle acque in caso di piena dell'Elba.\nCitt\u00e0 attraversate.\nBerlino, Potsdam, Wesenberg, F\u00fcrstenberg, Zehdenick, Oranienburg, Werder, Brandeburgo sulla Havel, Rathenow."}
{"id": "677442", "revid": "767487", "url": "https://it.wikipedia.org/wiki?curid=677442", "title": "Lucile Grahn", "text": "Biografia.\nFu la migliore ballerina danese dell'era romantica.\nStudi\u00f2 fin da piccola alla Scuola del Teatro reale danese di Copenaghen (Danimarca) sotto la guida di August Bournonville. Debutt\u00f2 ufficialmente nel 1834 e copr\u00ec il ruolo principale di Astrid in \"Valdemar\", balletto di Bournonville del 1835. Ball\u00f2 ne \"La Sylphide\" (\"Sylphiden\", 1836) assieme allo stesso Bournonville nella parte di James, e nel \"Don Chisciotte\" (1837) nella parte di Kitri, coreografia sempre di Bournonville.\nBournonville si innamor\u00f2 della giovanissima ballerina ma la relazione fin\u00ec quando Lucile manifest\u00f2 il desiderio di danzare all'Op\u00e9ra di Parigi dove Bournonville l'aveva portata nel 1834 e dove aveva potuto assistere a \"La Sylphide\" danzata dalla Taglioni. \nIl coreografo si oppose con tutte le sue forze al fatto che la Grahn andasse in Francia ma alla fine la ballerina, donna molto testarda, riusc\u00ec ad ottenere il permesso dalla regina Guglielmina di andare a Parigi. Quando torn\u00f2 in Danimarca, Bournonville le rese la vita impossibile e a questo punto Lucile chiese il permesso per andare ad Amburgo, part\u00ec nel 1839 e non torn\u00f2 mai pi\u00f9 in Danimarca.\nAll'Op\u00e9ra di Parigi ebbe la possibilit\u00e0 di sostituire Fanny Elssler ne \"La Sylphide\" e la sua performance risult\u00f2 molto pi\u00f9 adatta di quella della sua rivale grazie al suo fisico etereo.\nNel 1840, durante le prove del balletto \"Le Diable Amoureux\" di Mazilier, la Grahn si infortun\u00f2 ad un ginocchio e fu costretta a lasciare le scene per un paio d'anni. Lasci\u00f2 definitivamente Parigi e si trasfer\u00ec in Russia danzando i ruoli che gi\u00e0 resero celebre Maria Taglioni. Al ritorno dalla Russia, ball\u00f2 a Milano e poi nel 1845 fu invitata da Jules Perrot a Londra per danzare nel \"Pas de Quatre\" assieme a Fanny Cerrito, Carlotta Grisi, Maria Taglioni, come rappresentante dello stile di danza danese.\nDanz\u00f2 la parte principale in \"Eoline\" 1845 e nel 1846 in \"Catarina ou La Fille du Bandit\" entrambi su coreografie di Perrot.\nDato l'addio alle scene si trasfer\u00ec in Germania e compr\u00f2 casa a Monaco dove visse accudendo il marito Friedrich Young (paralizzato in seguito ad un incidente) e insegnando danza.\nMor\u00ec a Monaco lasciando tutti i suoi averi in dono alla citt\u00e0, che le intitol\u00f2 poi una via."}
{"id": "677443", "revid": "76963", "url": "https://it.wikipedia.org/wiki?curid=677443", "title": "Nate Richert", "text": "\u00c8 meglio conosciuto come Harvey Kinkle nella serie tv \"Sabrina - Vita da strega\"."}
{"id": "677444", "revid": "767487", "url": "https://it.wikipedia.org/wiki?curid=677444", "title": "Teatro Sociale (Canicatt\u00ec)", "text": "Il Teatro Sociale di Canicatt\u00ec venne realizzato, nel 1889-1908, dall'architetto Ernesto Basile, nello stesso luogo dove sorgeva il convento dei carmelitani, abbattuto dopo la soppressione degli ordini religiosi del 1866.\nStoria.\nNel 1874 l'ing. Francesco Tabasso aveva presentato al Comune di Canicatt\u00ec un progetto per la costruzione di un teatro, tale progetto, non piacque all'amministrazione comunale.\nNel 1883 un nuovo progetto fu presentato dall'ing. Dionisio Sciascia, progettista dei teatri di Agrigento e Racalmuto ma anche questo progetto non and\u00f2 in porto.\nNel 1889 Ernesto Basile presentava il suo progetto che piacque subito per eleganza e stile.\nNel 1927 ospit\u00f2 Luigi Pirandello con la sua compagnia che rappresentarono i \"Sei personaggi in cerca d'autore\".\nAlla fine della seconda guerra mondiale, una giunta guidata dal comunista Francesco Cigna distrusse gli interni (compresi i palchi) e trasform\u00f2 il tutto in sala cinematografica.\nAlla fine degli anni '50 il teatro fu abbandonato a se stesso; dopo 45 anni di abbandono e dopo varie proteste dei cittadini, dei giornali locali come \"La Torre\" e di storici e studiosi come Paolo Portoghesi e Antonella Mazzamuto, il teatro \u00e8 stato restaurato.\nLa riapertura ufficiale per via delle lungaggini burocratiche cui il Comune di Canicatt\u00ec si \u00e8 imbattuto e per l'inerzia, come al solito, di chi amministra la cosa pubblica \u00e8 avvenuta con notevole ritardo e solo grazie all'intervento di una Commissione straordinaria che amministr\u00f2 il Comune dal 2004 al 2006 e che reper\u00ec le risorse finanziarie necessarie e avvi\u00f2 i lavori.\nLa consulenza artistica del restaurato Teatro \u00e8 stata affidata all'attrice Sandra Milo, che il 20 dicembre 2009 ha inaugurato la riapertura alla presenza del sindaco della citt\u00e0, del prefetto di Agrigento e di artisti come Leopoldo Mastelloni, Alda D'Eusanio ed Enrico Lucci delle Iene. Sandra Milo dopo notevoli polemiche si \u00e8 dimessa. Attualmente la direzione artistica \u00e8 affidata all'attore Salvo Bona.\nL'edificio.\nErnesto Basile disegn\u00f2 un edificio ispirato agli elementi pi\u00f9 caratteristici allo stile liberty.\nCaratteristiche del teatro sociale di Canicatt\u00ec sono: le pannellature su cui sono come ritagliate le finestre; i bugnati angolari delle strutture rientranti e i pilastri con lesene doriche e paraste corinzie, che delimitano rispettivamente i tre cancelli in ferro battuto dell'ingresso e la trifora vetrata dell'ampia balconata del piano superiore; e infine la merlatura che emerge dai pilastri con leggiadri cippi sormontati da sfere, che si slanciano come raffigurazione dell'altro elemento tipico dell'arte basiliana: la torre.\nAntonella Mazzamuto, nel libro \"Teatri di Sicilia\", parlando del \"Teatro Sociale di Ernesto Basile a Canicatt\u00ec del 1899\", afferma che \"nel ripercorrere le modalit\u00e0 dell'eclettismo del tardo ottocento introduce gi\u00e0 elementi del linguaggio basiliano modernista\u2026\". E quindi il Teatro di Canicatt\u00ec costituisce nell'evoluzione artistica del Basile un passo avanti verso nuove esperienze architettoniche. Quando Ernesto Basile rediger\u00e0 il progetto per il Kursaal Biondo (oggi Teatro Nazionale) a Palermo, dar\u00e0 alla sala del cinema-teatro una forma rettangolare, proprio quella \"forma rettangolare \u2013 rileva la Mazzamuto - che il Basile aveva gi\u00e0 sperimentato nel teatro di Canicatt\u00ec\"."}
{"id": "677451", "revid": "767487", "url": "https://it.wikipedia.org/wiki?curid=677451", "title": "Paul Adam", "text": "Nato in una famiglia di industriali e di militari originari dell'Artois, figlio di un direttore delle Poste sotto il Secondo Impero, morto d'una malattia contratta durante l'assedio di Parigi nel 1870, Paul Adam fece i propri studi secondari al liceo Henri-IV a Parigi prima di lanciarsi nella carriera letteraria a partire dal 1884.\nCollabor\u00f2 a \"La Revue Ind\u00e9pendente\" prima di pubblicare in Belgio il suo primo romanzo, \"Chair molle\" (1885), che venne accusato d'immoralit\u00e0, provoc\u00f2 scandalo e valse al giovane autore una condanna a quindici giorni di reclusione con la condizionale e una pesante ammenda.\nAbbandonando il naturalismo, Paul Adam si rivolse al simbolismo. Contribu\u00ec a diverse riviste legate a questo movimento, anim\u00f2 \"Le Symboliste\" e \"La Vogue\" e fond\u00f2 con Jean Ajalbert \"Le Carcan\". Nel 1886, collabor\u00f2 con Jean Mor\u00e9as a \"Le Th\u00e9 chez Miranda\" e \"Les Demoiselles Goubert\" e pubblic\u00f2 un romanzo intimista, \"Soi\". La sua fama cominci\u00f2 con il romanzo \"\u00catre\" (1888).\nPartigiano del generale Boulanger, milit\u00f2 nei movimenti nazionalisti e tradizionalisti e, durante la Prima guerra mondiale, si rec\u00f2 dalle truppe per sostenerne il morale e fond\u00f2 la \"Ligue intellectuelle de fraternit\u00e9 latine\" (\u00abLega intellettuale di fraternit\u00e0 latina\u00bb).\nParallelamente, pubblic\u00f2 numerosissime opere: saggi, romanzi (nei quali ritrasse epoche e ambienti molto diversi fra loro), novelle, racconti di viaggio. Tra esse si possono citare i romanzi storici del suo ciclo napoleonico: \"La Force\" (1899), \"L'Enfant d'Austerlitz\" (1901), \"Au soleil de juillet\" (1903), nonch\u00e9 \"La Ruse\" (1903) e \"St\u00e9phanie\" (1913), curiosa perorazione in favore dei matrimoni combinati rispetto ai matrimoni d'amore."}
{"id": "677479", "revid": "77358", "url": "https://it.wikipedia.org/wiki?curid=677479", "title": "Elevamento a potenza della matrice", "text": ""}
{"id": "677484", "revid": "1504506", "url": "https://it.wikipedia.org/wiki?curid=677484", "title": "Vereinstaler", "text": "Il Vereinstaler o Vereinsthaler, creato nel 1857, \u00e8 stato l'ultima tipologia di tallero coniato della Germania, in sostituzione del \"Konventionstaler\". Era una moneta d'argento che conteneva 16 2/3 grammi di argento fino.\nLa moneta.\n\u00c8 stata la moneta principale dal tempo del silver standard fino al 1871. Da una libbra di argento fino erano coniati 30 Vereinstaler.\nCon un titolo di 900/1000 una moneta pesava 1.8 grammi. Un tallero valeva 30 \"Silbergroschen\" da 12 \"Pfennig\" oppure 30 \"Neugroschen\" da 10 \"Pfennig\". Accanto alle emissioni regolari ci furono anche molte monete commemorative. Queste ultime avevano l'indicazione del valore spesso espresso unicamente con la scritta circolare \"XXX ein Pfund fein\" (XXX per una libbra di fino).\nIl \"Vereinstaler\" era utilizzabile in ogni paese aderente allo \"Zollverein\" prescindendo dal paese che l'aveva emesso. Questa equiparazione si trasfer\u00ec in seguito, nella circolazione monetaria, anche sulle altre monete espresse in talleri e Gulden, anche se nella coniazione non venivano indicate come \"Vereinsm\u00fcnze\". C'erano invece problemi con le monete divisionali (\"Scheidem\u00fcnze\": \"Pfennig, Kreuzer\" e \"Groschen\") che erano specifici di ogni singolo stato e che spesso non avevano un corrispondente nella monetazione degli altri.\nLa legge monetaria del 1873 diede vita ad nuova moneta, il \"Goldmark\", ed attribu\u00ec al \"Vereinstaler\" il valore di 3 marchi. Il \"Vereinstaler\" rimase in corso come mezzo di pagamento che legalmente non aveva restrizioni fino al 1907, quando fu dichiarato fuori corso. Paradossalmente le monete d'argento del Goldmark imperiale erano invece considerate solo monete sussidiarie. Il \"Vereinstaler\" continu\u00f2 a vivere nel pezzo da tre marchi, immesso nel 1908, che fu coniato fino al tempo della repubblica di Weimar.\nStoria.\nGi\u00e0 nelle discussioni preliminari per il Trattato di Dresda (\"Dresdner M\u00fcnzvertrag\") la Sassonia aveva presentato una proposta per creare una nuova moneta pari ad un terzo del Tallero sassone, suddivisa in 10 nuovi Groschen e 100 nuovi Pfennig. La proposta fu per\u00f2 rifiutata dagli altri stati e si risolse solo nel cercare di omogeneizzare i sistemi monetari esistenti.\nCon il trattato monetario di Dresda del 30 luglio 1838 il doppio tallero (\"Doppelthaler\"), fissato pari a tre Gulden, fu creato come unit\u00e0 monetaria della Zollverein. Era valido negli stati della Germania meridionale aderenti alla Zollverein, in Prussia, Sassonia, Assia-Kassel e nei ducati ernestini della Turingia. Base della valuta era l'argento: 7 doppi talleri corrispondevano ad un marco (ca. 234 g) di argento fino. In questo modo furono unificati il sistema monetario prussiano (14 talleri in un marco-peso) ed il sistema degli stati tedeschi meridionali basato su 24 \u00bd Gulden per marco-peso.\nFino al 1853, tra gli altri, aderirono al Trattato monetario di Dresda Anhalt, Oldenburg, il ducato di Braunschweig e Hannover.\nCon l'accordo monetario di Vienna del 24 gennaio 1857 anche l'Austria ader\u00ec all'Unione monetaria ed anche quasi tutti gli altri stati della Zollverein. Come monete principali furono introdotte il Vereinstaler doppio e singolo, la cui base fu ora fissata su una Zollpfund (libbra) da 500 grammi.\nDal 1838 quindi ci fu (quasi) una valuta tedesca unitaria, dal momento che un doppio tallero \"tedesco-settentrionale\" corrispondeva a 3 1/2 Gulden \"tedesco-meridionali\" ed a 3 Gulden \"austriaci\". Il problema pratico era che gli spiccioli dei Talleri e dei Gulden erano cambiabili tra loro solo con una perdita e che circolavano ancora molte vecchie monete del XVIII secolo.\nQuando l'Austria si separ\u00f2 dalla Confederazione tedesca (\"Deutscher Bund\") dopo la sconfitta nella guerra austro-prussiana del 1866, la coniazione austriaca di talleri ebbe fine. Nell'area dell'Impero tedesco il Vereinstaler fu coniato fino all'introduzione del Goldmark. L'ultimo pezzo da due Vereinstaler fu una moneta commemorativa d'argento emessa in occasione delle nozze della coppia reale di Sassonia nel 1972.\nIn quanto valuta basata sull'argento, il Vereinsteler non era adatto al nuovo sistema del Goldmark che era invece basato sul Gold standard. I pezzi da due talleri furono posti fuori corso il 15 novembre 1876 e le monete austriache dal 1\u00ba gennaio 1901. Le monete da un tallero coniate dagli stati tedeschi rimasero mezzi legali di pagamento fino al 1\u00ba ottobre 1907.\nCuriosit\u00e0.\nNel principato di Schwarzburg-Rudolstadt e nel granducato di Sassonia-Coburgo-Gotha le valute in Talleri ed in Gulden circolavano contemporaneamente sotto lo stesso governo, anche se in diverse parti dello stato.\nPassaggio al Goldmark.\nAnche se il Goldmark era basato sull'oro anzich\u00e9 sull'argento, nella conversione fu usato un tasso fisso di cambio tra il Vereinstaler ed il Marco pari a 3 Marchi = 1 Vereinstaler. Nella Germania meridionale, che aveva usato come unit\u00e0 di conto standard il Gulden, questo fu valutato 4/7 del Vereinstaler e di conseguenza, fu valutato 1.71 Mark nella nuova valuta.\nIl Vereinstaler in Italia.\nDopo il trattato monetario di Vienna (Wiener M\u00fcnzvertrag) del 1857 il Tallero prussiano fu ufficialmente coniato anche negli stati che usavano abitualmente il Gulden, tra cui l'Austria ed il Liechtenstein. Il primo passo verso un'unit\u00e0 monetaria \"grande tedesca\" era stato fatto, ma fall\u00ec in seguito alla guerra Austro Prussiana del 1866. La Vereinskrone non divenne mai la base per una valuta legata al gold standard.\nIl governo austriaco coni\u00f2 nel Lombardo Veneto dei Vereinstaler dal 1857 al 1865.\nLe monete avevano un diametro di 33\u00a0mm e pesavano 18,52 grammi, con un titolo di 900/1000, cio\u00e8 16 2/3 grammi di argento fino.\nAl dritto c'era la testa di Francesco Giuseppe I con corona d'alloro. Intorno FRANZ JOSEPH I. V.G.G. KAISER V. OESTERREICH ed il segno di zecca - V per Venezia e M per Milano\nAl rovescio l'aquila bicipite coronata ed intorno VEREINSTALER - XXX EIN PFUND FEIN e l'anno.\nSul bordo MIT VEREINTEN KRAEFTEN (con le forze unite).\nFurono coniati a Venezia dal 1857 al 1865 ed a Milano dal 1858 al 1859.\nAltri talleri.\nNel XIX secolo ci furono altri talleri, ad esempio Brema aveva usato un tallero basato sull'oro che fu convertito direttamente al Goldmark ad un tasso di 1 tallero d'oro = 3.32 marchi."}
{"id": "677488", "revid": "72811", "url": "https://it.wikipedia.org/wiki?curid=677488", "title": "Giunta esecutiva", "text": ""}
{"id": "677491", "revid": "76652", "url": "https://it.wikipedia.org/wiki?curid=677491", "title": "Anser erythropus", "text": "L'oca lombardella minore (\"Anser erythropus\") \u00e8 un uccello, appartenente alla famiglia degli anatidi.\nDescrizione.\n\"Anser erythropus\" ha una lunghezza di 53\u201366\u00a0cm e una apertura alare di 120\u2013135\u00a0cm.\nDistribuzione e habitat.\nL'oca lombardella minore \u00e8 tipica di tutte le regioni centro orientali dell'Europa (Fennoscandia e Russia) e dell'Asia centrale.\nStatus e conservazione.\nL'oca lombardella minore \u00e8 stata classificata vulnerabile da parte della IUCN a partire dal 1994 ed \u00e8 stato riconfermato nel 2000 e nel 2004, poich\u00e9 si \u00e8 identificato una diminuzione della popolazione nidificante in Russia e se il trend continua potrebbe estinguersi nel giro di 10 anni.\nInoltre \u00e8 una specie a cui si applica il Trattato per la conservazione dei uccelli acquatici afro-europei (AEWA)."}
{"id": "677508", "revid": "110157", "url": "https://it.wikipedia.org/wiki?curid=677508", "title": "Contea di Cumberland (New Jersey)", "text": "La contea di Cumberland, in inglese Cumberland County, \u00e8 una contea del New Jersey meridionale negli Stati Uniti.\nGeografia fisica.\nLa contea confina a ovest ed nord con la contea di Salem, a nord con la contea di Gloucester, a nord-est con la contea di Atlantic ed a sud-est con la contea di Cape May. A sud si affaccia sulla baia di Delaware ed a sud-ovest sull'estuario del fiume Delaware.\nIl territorio \u00e8 pianeggiante e nei punti pi\u00f9 alti non supera i 45 metri di altitudine. L'area orientale ricade nella regione del Pine Barrens ed \u00e8 ricoperta da foreste. La costa sulla baia del Delaware \u00e8 caratterizzata da ampie zone umide. Il fiume principale \u00e8 il \"Maurice\" che scava un lungo estuario nell'area centrale sfociando nella baia di Delaware. Il fiume Maurice riceve da sinistra gli affluenti \"Mantico Creek\" e \"Manumuskin\". Al confine orientale con la contea di Atlantic scorre il fiume Tuckahoe. L'area occidentale \u00e8 drenata dai fiumi \"Cohansey\" e \"Stow\" (quest'ultimo al confine con la contea di Salem) che formano dei lunghi estuari prima di sfociare nella baia di Delaware.\nIl capoluogo di contea \u00e8 la citt\u00e0 di Bridgeton, posta sul fiume Cohansey. La maggiore citt\u00e0 \u00e8 Vineland, posta nel nord della contea.\nStoria.\nAll'arrivo dei primi europei nel XVII secolo l'area dell'attuale contea era abitata dagli indiani Lenni Lenape. I primi colonizzatori europei furono gli svedesi sui quali prevalsero nel 1654 gli olandesi ed infine gli inglesi. La contea fu istituita nel 1748 separandone il territorio da quello della contea di Salem. Fu nominata Cumberland in onore del fratello del re, il duca di Cumberland."}
{"id": "677509", "revid": "31886", "url": "https://it.wikipedia.org/wiki?curid=677509", "title": "Obelisco nero", "text": " \nL'Obelisco nero del re assiro Salmanassar III \u00e8 un reperto archeologico di enorme rilevanza per l'archeologia biblica.\nDescrizione.\nSi tratta di una struttura calcarea ricoperta di bassorilievi proveniente da Nimrud (l'antica \"Kahlu\"), nell'Iraq occidentale.\nAlta circa 197,85 cm e larga 45,08 cm \u00e8 attualmente esposta al British Museum dopo essere stato scoperto dall'archeologo Sir Austen Henry Layard nel 1846.\nAttualmente \u00e8 l'obelisco di fattura assira pi\u00f9 completo mai trovato ed \u00e8 importante per la prima raffigurazione storica di un israelita.\nRappresenta venti scene in bassorilievo, divise in cinque serie. Ognuna delle serie rappresenta la sottomissione di un re straniero che offre i suoi tributi al sovrano assiro Salmanassar III, prostrandosi dinanzi a lui e rendendogli omaggio. \nLe serie rappresentano i seguenti sovrani sottomessi:\nOgnuna delle cinque serie occupa quattro pannelli accompagnati da iscrizioni cuneiformi.\nLa seconda serie di bassorilievi presenta la pi\u00f9 antica testimonianza iconografica di un sovrano israelita, il biblico re Jehu, sovrano d'Israele, che viene raffigurato nell'atto di baciare la terra di fronte al capo assiro come segno della sua sottomissione avvenuta intorno all'841 a.C. \nQuesto antico sovrano israelita si allontan\u00f2 dall'alleanza stretta con i fenici per diventare vassallo degli Assiri. Cenni riguardanti il suo regno si trovano nel II Libro dei Re (9-10). \nSecondo questa fonte Jehu fu un usurpatore, che si impossess\u00f2 del trono d'israele dopo la morte di Acab figlio di Omri, caduto in battaglia contro il sovrano di Damasco a Ramoth-Gilead (I Libro dei Re 29-36). \nL'iscrizione cuneiforme che accompagna il bassorilievo recita:\n\"Tributo di Jehu, figlio di Omri: ho ricevuto da costui argento, oro, un piatto d'oro, un vaso d'oro e dei bicchieri d'oro, secchi d'oro e di stagno, lo scettro degno di un re e una lancia\".\nIn alto e alla base dell'obelisco si trovano le iscrizioni relative alle campagne militari di re Salmanassar III inerenti a ogni anno del suo regno, fino al trentesimo. Alcuni elementi portano a pensare che l'obelisco sia stato commissionato dal comandante in capo dell'esercito reale, Dayyan-Assur."}
{"id": "677520", "revid": "72265", "url": "https://it.wikipedia.org/wiki?curid=677520", "title": "Traiettoria dello stato", "text": ""}
{"id": "677522", "revid": "123075871", "url": "https://it.wikipedia.org/wiki?curid=677522", "title": "Giobbe (disambigua)", "text": ""}
{"id": "677523", "revid": "72265", "url": "https://it.wikipedia.org/wiki?curid=677523", "title": "Stima dello stato", "text": ""}
{"id": "677533", "revid": "1305772", "url": "https://it.wikipedia.org/wiki?curid=677533", "title": "Accordo sulla conservazione degli uccelli acquatici migratori dell'Africa-Eurasia", "text": "L'Accordo sulla conservazione degli uccelli acquatici migratori dell'Africa-Eurasia, noto anche come AEWA (abbreviazione di \"Agreement on the Conservation of African-Eurasian Migratory Waterbirds\"), \u00e8 un trattato indipendente internazionale che ha lo scopo di conservare gli uccelli acquatici migratori, ed \u00e8 stato sviluppato sotto l'auspicio dell'UNEP ed in particolare della Convenzione sulle specie migratorie.\n\u00c8 stato concluso il 18 giugno 1995 a L'Aia nei Paesi Bassi, ed \u00e8 entrato in vigore il 1\u00ba novembre 1999 dopo che i 14 paesi richiesti, sette dell'Eurasia e sette dell'Africa, lo hanno ratificato.\nIl trattato copre 253 specie di uccelli ecologicamente dipendenti dall'acqua, durante l'anno, comprese molte specie di gaviiformi, podicipedidi, pellicani, cormorani, aironi, cicogne, rallidi, spatole e ibis, fenicotteri, anatre, cigni, oche, gru, scolopacidi, gabbiani, sternidi e alcune specie di pinguini africani.\nIl trattato copre 119 stati europei, parte dell'Asia e Canada, del Medio Oriente e dell'Africa. Il trattato cerca di coordinare gli interventi dei paesi dell'area durante le migrazioni degli uccelli acquatici su cui si applica. Dei 117 stati dell'area attualmente 58 paesi hanno ratificato l'accordo.\nL'Italia ha aderito formalmente al trattato con la legge 6 febbraio 2006, n.66 \"Adesione della Repubblica italiana all'Accordo sulla conservazione degli uccelli acquatici migratori dell'Africa - EURASIA\"."}
{"id": "677534", "revid": "1610933", "url": "https://it.wikipedia.org/wiki?curid=677534", "title": "Oca lombardella minore", "text": ""}
{"id": "677537", "revid": "287204", "url": "https://it.wikipedia.org/wiki?curid=677537", "title": "Arnoul Gr\u00e9ban", "text": "Biografia.\nFu organista a Notre-Dame di Parigi, maestro della corale, nonch\u00e9 professore di teologia all'universit\u00e0 di Parigi e canonico di Saint-Julien a Le Mans presso la casa d'Angi\u00f2.\nOpere.\nArnoul Greban fu autore di testi teatrali religiosi:\n\"Le Myst\u00e8re de la passion\" (1450).\nQuesto mistero conta 35.000 versi divisi in prologo e quattro giornate; mette in scena 224 personaggi. Parte dall'evocazione del peccato originale che condanna l'umanit\u00e0; poi, dei personaggi allegorici evocano la promessa di un Messia; sono in seguito ricordati tutti gli episodi della vita di Cristo; infine, tornano i personaggi allegorici e traggono una morale dalla rappresentazione e declamano il mistero della risurrezione.\nJean Michel (o Jehan Michel), genero di Arnoul Gr\u00e9ban, contribu\u00ec a quest'opera e la prosegu\u00ec, arricchendola in particolare di dialoghi pi\u00f9 accentuati, di risposte pi\u00f9 vive,distinguendosi per una certa autonomia stilistica, per qualche spunto realistico.\n\"Le Myst\u00e8re des actes des ap\u00f4tres\" (1465).\nDramma costituito da circa sessantamila versi, incomincia con la lapidazione di santo Stefano e termina con la dannazione di Nerone, trascinato nell'abisso dei demoni. La miscela del drammatico con il gusto del grottesco caratterizz\u00f2 anche questa opera, anche se talvolta in modo un po' grossolano."}
{"id": "677538", "revid": "287204", "url": "https://it.wikipedia.org/wiki?curid=677538", "title": "\u02bfAmr ibn Hish\u0101m", "text": "Biografia.\nFiglio di W\u0101\u02beil b. Umayya, \u02bfAmr b. Hish\u0101m - , noto inizialmente come Ab\u016b l-\u1e24akam (che significa \"padre del buon giudizio\"), ma pi\u00f9 tardi chiamato dallo stesso Maometto Ab\u016b Jahl, che significa invece \"padre dell'Ignoranza\") - fu uno dei capi dei Quraysh e viene ricordato come uno dei meccani che espressero in vario modo, spesso brutalmente, la loro intensa ostilit\u00e0 nei confronti dei musulmani.\nTra i figli si ricorda Zur\u0101ra b. \u02bfAmr (o b. Ab\u012b Jahl), ucciso in Yemen, che \u02bfAmr ebbe da sua moglie Um\u0101ma bt. \u02bfUmayr b. Ma\u02bfbad b. Zur\u0101ra, ma il figlio pi\u00f9 famoso e illustre fu \u02bfIkrima b. Ab\u012b Jahl, dapprima strenuo avversario di Maometto, in grado di contrapporglisi nella conquista della Mecca del 630, prima della sua conversione che lo port\u00f2 a essere uno dei pi\u00f9 abili comandanti musulmani, in grado di piegare con Khalid ibn al-Walid, la \"ridda\" delle trib\u00f9 arabe peninsulari. Costui ebbe anche una figlia, la cui mano fu chiesta da \u02bfAl\u012b b. Ab\u012b \u1e6c\u0101lib, quarto califfo dei musulmani sunniti e primo Im\u0101m dei musulmani sciiti.\nAb\u016b Jahl fu ucciso nella battaglia di Badr. Ferito da Mu\u02bfawwadh b. \u02bfAfr\u0101\u02be e da Mu\u02bf\u0101dh b. \u02bfAmr, fu finito da \u02bfAbd All\u0101h b. Mas\u02bf\u016bd.\n\u02bfAmr ibn Hish\u0101m e la prima comunit\u00e0 islamica.\nQuando un suo contribulo abbracci\u00f2 l'Islam, Ab\u016b Jahl affront\u00f2 severamente il convertito e lo ridicolizz\u00f2 di fronte agli altri appartenenti alla sua trib\u00f9, tanto che egli ne perse il rispetto.\nI mercanti che si convertirono ebbero un destino non migliore perch\u00e9, quando capitava ad Ab\u016b Jahl di scoprirne uno, egli dava ordine che nessuno concludesse affari con lui. Il risultato fu che il mercante non era pi\u00f9 in grado di vendere le sue mercanzie, diventando inevitabilmente povero.\nGli uomini liberi che soffrirono maggiormente furono i convertiti di condizione economiche disagiate che, agli occhi di Ab\u016b Jahl, erano i meno importanti nella scala sociale. Ab\u016b Jahl colp\u00ec costoro senza piet\u00e0 e avrebbe voluto che anche gli altri concittadini facessero lo stesso, seguendo il suo esempio.\nQuando a convertirsi erano gli schiavi di propriet\u00e0 dei coreisciti politeisti, essi ricevevano la pi\u00f9 brutale punizione perch\u00e9 la loro posizione giuridica era evidentemente la pi\u00f9 debole. Punizioni usuali erano brutali bastonature, seguite dalla privazione di bevande e cibi ma forse quella in assoluto pi\u00f9 severa era quella di essere seppelliti, salvo la testa, nelle bollenti terre della steppa desertica della Mecca per un periodo di tempo sufficiente a portarli, fra atroci tormenti, a un passo dalla morte.\nAb\u016b Jahl colp\u00ec Zinnira per la sua conversione con tanta violenza che ella perse la vista, che poi si disse riacquistasse miracolosamente. Egli si rec\u00f2 anche da Sumayya bint Khayyat (madre di \u02bfAmm\u0101r b. Y\u0101sir) e le inflisse colpi mortali pugnalandola con una lancia nelle sue parti intime ed \u00e8 per questo che ella viene considerata la prima martire (\"shah\u012bda\") dell'islam.\nAlcuni fra i convertiti pi\u00f9 miseri non furono in condizione di resistere a queste prolungate torture e abiurarono alla loro nuova fede. Tuttavia le loro abiure non erano autenticamente ispirate e in gran numero costoro seguitarono a praticare il credo musulmano riservatamente, anche se numerosi altri non ebbero la possibilit\u00e0 di far ci\u00f2 e la loro fede non pot\u00e9 esprimersi nelle preghiere e negli altri atti di devozione prescritti.\nAb\u016b Jahl succedette probabilmente ad al-Wal\u012bd b. al-Mugh\u012bra come principale esponente dell'\u00e9lite meccana e fu per questo che si trovava fra i 1.000 guerrieri circa della sua citt\u00e0, condotti da Ab\u016b Sufy\u0101n per farli convergere su Badr dove i musulmani avevano teso un agguato a una carovana coreiscita proveniente dalla Siria.\nCuriosit\u00e0.\nAb\u016b Jahl \u00e8 uno dei personaggi del romanzo \"I versi satanici\" di Salman Rushdie, nel quale compare con il nome di fantasia di \"Abu Simbel\" (in realt\u00e0 nome di un famoso sito archeologico in Egitto)."}
{"id": "677540", "revid": "1870933", "url": "https://it.wikipedia.org/wiki?curid=677540", "title": "Football Club de Nantes", "text": "Il Football Club de Nantes, dal 1992 al 2007 \"Football Club Nantes-Atlantique\", FC Nantes o conosciuto semplicemente come Nantes, \u00e8 una societ\u00e0 calcistica francese con sede nella citt\u00e0 di Nantes. Milita nella Ligue 1, la divisione di vertice del campionato francese di calcio.\nFondato il 21 aprile 1943, durante la seconda guerra mondiale, dalla fusione di alcuni club cittadini, disputa le gare casalinghe allo stadio La Beaujoire-Louis Fonteneau (39.000 posti) in tenuta gialloverde.\nAnche se negli ultimi anni duemila ha accusato un brusco calo di prestazioni che l'ha portata a due retrocessioni in seconda divisione nel giro di due anni (nel 2007, interrompendo tra l'altro il primato di permanenza in massima serie, per ora fermo a 44 stagioni, eguagliato dal nel 2017-18, e nel 2008-09), il Nantes \u00e8 una delle squadre francesi pi\u00f9 titolate, avendo vinto 8 titoli nazionali (al quarto posto nella classifica dei club pi\u00f9 vincenti di Francia), 3 coppe nazionali, 3 Supercoppe nazionali e una Coppa di Lega francese, oltre a detenere diversi record del campionato nazionale. Il Nantes ha inoltre acquisito una certa notoriet\u00e0 anche a livello europeo, soprattutto negli anni novanta, quando ha raggiunto la semifinale di Champions League nel 1996, per poi perdere contro i futuri campioni della Juventus.\nStoria.\nIl Football Club Nantes fu fondato il 21 aprile 1943 dalla fusione di alcuni club locali, con l'obiettivo di creare una squadra adatta a competere con i club di massima serie. Al termine delle ostilit\u00e0 la squadra ebbe la possibilit\u00e0 di esordire nel calcio professionistico, venendo iscritta in seconda divisione. L'obiettivo della salita in massima serie fu raggiunto solamente vent'anni dopo la fondazione del club grazie al tecnico di origine spagnola Jos\u00e9 Arribas, che introdusse all'interno della squadra un inedito tipo di gioco (ribattezzato dalla stampa \"jeu \u00e0 la nantaise\") basato sul collettivo, sulla velocit\u00e0, nonch\u00e9 sul modulo 4-2-4. Guadagnata la massima serie il Nantes si dimostr\u00f2 capace di lottare per il vertice, vincendo due titoli consecutivi nelle stagioni 1964-65 e 1965-66, grazie anche all'apporto di giocatori emergenti come Jacky Simon, Ramon Muller, Philippe Gondet, Robert Budzynski (futuro direttore sportivo della squadra) e Daniel Eon. Con Arribas in panchina la squadra ripeter\u00e0 la vittoria in campionato nella stagione 1972-73, con una squadra rinnovata che aveva come principale cardine il capitano Henri Michel e gli stranieri Erich Maas, \u00c1ngel Bargas e \u00c1ngel Marcos.\nIl Nantes continu\u00f2 a dominare in campo nazionale anche dopo il 1976, anno in cui Arribas fu sostituito in panchina da Jean Vincent: grazie a giocatori di nuova generazione, tra cui il trio d'attacco Amisse-Baronchelli-P\u00e9cout e il centrocampista Gilles Rampillon, la squadra fu rigenerata e fu capace di aggiudicarsi il titolo nelle stagioni 1976-77 e 1979-80 (stabilendo tra l'altro il record nazionale di risultati utili consecutivi in casa), ma soprattutto la Coppa di Francia, vinta nella stagione 1978-79 dopo tre finali perse. Sotto la guida di Vincent il Nantes acquist\u00f2 anche una certa notoriet\u00e0 a livello internazionale, raggiungendo le semifinali di Coppa delle Coppe nel 1980, in cui fu sconfitto dal Valencia, futuro vincitore della manifestazione.\nNel 1982 il timone della squadra fu preso da Jean-Claude Suaudeau, ex giocatore della squadra nonch\u00e9 tecnico della squadra delle riserve: il cambio di allenatore coincise con un ennesimo rinnovo della squadra (che vide l'inserimento di giocatori come Vahid Halilhod\u017ei\u0107, per due volte consecutive capocannoniere del campionato, Jos\u00e9 Tour\u00e9 e l'affermazione di Maxime Bossis, che eredit\u00f2 la fascia di capitano da Henri Michel) a cui corrispose la vittoria del sesto titolo nazionale, conseguito dopo aver dominato agevolmente la graduatoria. Negli anni successivi a quest'affermazione il Nantes continu\u00f2 per un periodo a mantenersi in posizioni di classifica medio-alta in seguito, a causa di una politica di mercato deficitaria (che vide l'acquisto di giocatori sul viale del tramonto e la vendita a prezzi irrisori di giovani promesse), la squadra and\u00f2 incontro ad una crisi tecnica e societaria, fino a rischiare il fallimento al termine della stagione 1991-92, evitato grazie ad un risanamento della societ\u00e0 che port\u00f2 alla ridenominazione del club in \"Football Club Nantes-Atlantique\".\nScongiurato il fallimento la squadra, allenata da Jean-Claude Suaudeau (che aveva ripreso il timone della squadra nel 1991), fu ricostruita nel giro di pochi anni e, grazie ad elementi come Patrice Loko, Christian Karembeu e Claude Mak\u00e9l\u00e9l\u00e9, riport\u00f2 il titolo nazionale a Nantes nella stagione 1994-95, stabilendo in quell'anno alcuni record tuttora imbattuti a livello nazionale, e raggiunse le semifinali di Champions League nella stagione successiva, dove fu sconfitto dalla Juventus, futura vincitrice della manifestazione. La striscia positiva della squadra continu\u00f2 anche dopo il 1997, anno in cui Raynald Denoueix prese il posto di Suaudeau alla guida della squadra: i canarini vinsero infatti due edizioni consecutive della Coppa di Francia (nel 1998-99 e nel 1999-00, quest'ultima battendo un sorprendente Calais) e un titolo nazionale (nella stagione 2000-01).\nA questo periodo d'oro segu\u00ec negli anni successivi un periodo di lento declino, iniziato nell'autunno 2001 con l'esonero di Denoueix, avvenuto a causa di un inizio poco felice in campionato e in Champions League. Il culmine di questo declino si concretizz\u00f2 nella stagione 2006-07, in cui il Nantes retrocesse in Ligue 2, ponendo fine a quarantaquattro anni di permanenza in massima serie. La pronta risalita della squadra in massima serie nonch\u00e9 il cambio ai vertici della dirigenza (che comport\u00f2 il cambio di denominazione in \"Football Club de Nantes\") non sembr\u00f2 arrestare la crisi della squadra che al termine della stagione 2008-09 retrocesse in seconda divisione dopo un solo anno di permanenza in Ligue 1.\nLa squadra fece per\u00f2 il suo ritorno nella massima serie al termine della stagione 2012-2013, quando ottenne l'aritmetica certezza della promozione a due giornate dal termine, grazie alla vittoria per 1-0 sul del 17 maggio 2013. Il Nantes, ritornato in Ligue 1, part\u00ec fortissimo, trascinato dai gol di Filip Djordjevic, e rimase in zona utile alla qualificazione per le coppe europee per diverse giornate, prima di cedere, falcidiato da infortuni e non (a gennaio era gi\u00e0 ufficiale il passaggio del cannoniere Djordjevic alla ), e concludere con una tranquilla salvezza. Nelle stagioni seguenti ha raggiunto sempre con un discreto anticipo la salvezza. Nella stagione 2017-2018 \u00e8 stato allenato da Claudio Ranieri e ha coltivato per larga parte della stagione il sogno di una qualificazione europea, dopo essere stato quinto e aver terminato nono.\nIl 5 febbraio 2019 ritira la maglia numero 9 appartenuta al calciatore italo-argentino Emiliano Sala, deceduto il 21 gennaio dello stesso anno. La stagione 2020-2021 sar\u00e0 complicatissima, con la squadra per gran parte del torneo in zona retrocessione, ma un finale di campionato superlativo consente ai gialloverdi di disputare i playout contro il Tolosa, vincendo l'andata 2-1 in casa dei neroviola e perdendo 1-0 in casa ma salvandosi in virt\u00f9 dei gol in trasferta.\nColori e simboli.\nColori.\nI colori ufficiali del club sono sin dall'origine il giallo ed il verde, che non erano altro che i colori con i quali correvano i migliori cavalli della scuderia del presidente della squadra di allora Jean Le Guillou. Per questo motivo i giocatori del Nantes sono da sempre soprannominati i \"Canaris\" (\"i canarini\"), analogamente a quanto succede ai calciatori del Norwich City, club con gli stessi colori che aveva adottato il canarino come simbolo sin dalla fondazione in quanto presente nei simboli della citt\u00e0. Altre squadre note che utilizzano il giallo come colore principale vengono chiamati \"canarini\", come ad esempio il Jeunesse sportive de Kabylie o i turchi del Fenerbah\u00e7e, come pure la Nazionale di calcio del Brasile.\nA partire dal 1943, le maglie del Nantes erano tradizionalmente gialle con decorazioni verdi, con a seconda dei periodi alcune varianti (o sulle spalle, oppure strisce fine orizzontali).\nI pantaloncini, bianchi in origine, furono cambiati in neri tra il 1973 ed il 1976. Le decorazioni delle magliette furono blu-bianco-rosse in occasione soltanto della stagione 1973-1974, per celebrare il terzo titolo nazionale della squadra. I pantaloncini divennero poi verdi a partire dal 1976 (con inserti gialli). In quel periodo le maglie del Nantes divennero piuttosto iconiche per il principale sponsor Europe 1, il cui simbolo formava una vistosa banda obliqua. La fornitura pass\u00f2 poi a Patrick, qui produsse per anni divise completamente gialle con bordini verdi.\nDopo una breve parentesi Adidas, Diadora forn\u00ec a partire dal 1992 delle maglie piuttosto diverse, a bande verticali, divenute comunque iconiche nella storia del club in quanto simbolo del titolo ottenuto nel 1995. Le strisce divennero praticamente simbolo d'identit\u00e0 del club per tutti gli anni '90, riprese anche dall'Adidas dal 1995 al 2000. Con l'arrivo della Le Coq Sportif, che strinse un accordo col Nantes dal 2000 al 2005, le strisce furono definitivamente accantonate e si torn\u00f2 alle divise interamente gialle, con addirittura rari dettagli verdi o un'unica banda verticale adottata per\u00f2 per una sola stagione (2004-2005). Il verde torn\u00f2 con le forniture Airness a partire dal 2006. La fornitura fu unilateralmente interrotta dal club nel 2008, col conseguente subentro di Kappa, qui riport\u00f2 ad una prevalenza netta del giallo. L'attuale fornitore \u00e8 Erre\u00e0, che ha scelto per un ritorno del verde seppur minimo.\nLe divise da trasferta del club sono state generalmente bianche con decorazioni gialle o verdi. Tra le varianti pi\u00f9 sperimentate si ricordano il rosso degli anni '70, il blu notte nel 2001 o il grigio del 2009. Va ricordata inoltre una particolare divise color verde bottiglia per la Champions League del 2001.\nApparso sulle maglie del Nantes nel 1996, Synergie \u00e8 divenuto lo sponsor principale del club dalla stagione 1998 con l'emblematica scritta in rosso, per ben 11 stagioni consecutive, superando in longevit\u00e0 l'altro storico sponsor della squadra, Europe 1 (1976-1986).\nSimboli ufficiali.\nStemma.\nNell'inverno del 1977 fu adottato un logo simile al blasone cittadino, costituito da una goletta gialla su un cerchio verde, all'interno del quale vi era la scritta \"FCN\" e cinque armellini. Questo simbolo fu utilizzato, con piccole modifiche, fino al 1987, in cui fu introdotto un simbolo simile a quello del municipio di Nantes, con l'aggiunta di sette stelle (che rappresentano il numero di titoli vinti) e la scritta \"FCN\" (\"FCNA\" a partire dal 1992). Nel 1997 fu introdotto un logo rimasto, con alcune modifiche, in vigore fino al 2007, costituito da uno scudo e da una goletta verde su una linea simile a quella del simbolo precedente. Il logo attuale, introdotto nel 2007 ed ispirato a quello del , vede il ritorno dei cinque armellini e l'introduzione, nella parte inferiore dello scudo, di uno spazio giallo con bande verticali verdi, per ricordare la squadra campione di Francia nel 1995.\nStrutture.\nStadio.\nDal 1984 il club gioca le partite casalinghe allo Stadio della Beaujoire, che sorge a Nantes e pu\u00f2 ospitare fino a 38.128 spettatori. Nella sua storia ha ospitato due incontri del e sei del , in particolare il quarto di finale che ha visto il successo per 3-2 della Brasile sulla Danimarca.\nIn precedenza il Nantes ha giocato nello Stadio Marcel Saupin, che venne inaugurato nel 1937.\nSociet\u00e0.\nSponsor.\nFonte\nAllenatori e presidenti.\nIl Nantes ha avuto in tutto venti allenatori: i primi tre (Aim\u00e9 Nuic, Antoine Raab e Antoine Gorius) erano anche giocatori della squadra che ricoprivano quindi il ruolo di allenatore-giocatore. Il primo allenatore professionista della squadra, che ricopr\u00ec il suo incarico a tempo pieno fu invece l'ex giocatore della nazionale \u00c9mile Veinante, ingaggiato nel 1951. Quasi tutti gli allenatori della squadra hanno la nazionalit\u00e0 francese, con l'eccezione di due cecoslovacchi, un ciadiano, un polacco, un argentino e uno iugoslavo.\nL'allenatore pi\u00f9 longevo nella storia del Nantes \u00e8 Jos\u00e9 Arribas, alla testa della squadra per sedici stagioni complete (dal 1960-61 al 1975-76). Lo stesso Arribas \u00e8 anche l'allenatore pi\u00f9 vincente della storia del club, avendo vinto tre titoli nazionali (1964-65, 1965-66, 1972-73) e una Supercoppa di Francia. Il secondo tecnico pi\u00f9 longevo \u00e8 invece Jean-Claude Suaudeau, che ha allenato la squadra per undici stagioni (dal 1982 al 1997, con un'interruzione dal 1988 al 1992) vincendo due titoli, classificandosi nella graduatoria degli allenatori pi\u00f9 vincenti al quarto posto, preceduto da Raynald Denoueix (un titolo, due coppe nazionali e due supercoppe) e Jean Vincent (due titoli e una coppa nazionale).\nDi seguito \u00e8 riportata la lista degli allenatori che si sono succeduti alla guida del club nella sua storia.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1945-1946 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2018-2019 il club ha ottenuto le seguenti partecipazioni ai tornei internazionali:\nStatistiche individuali.\nIl giocatore con pi\u00f9 presenze nelle competizioni europee \u00e8 Jean-Paul Bertrand-Demanes a quota 39, mentre il miglior marcatore \u00e8 Nicolas Ou\u00e9dec con 14 gol.\nStatistiche di squadra.\nAlcuni dei record del Nantes sono imbattuti a livello nazionale: laddove sono evidenziati in grassetto corsivo.\nA livello internazionale la miglior vittoria \u00e8 per 7-0, ottenuto contro il nel primo turno della Coppa delle Coppe 1979-1980, mentre la peggior sconfitta \u00e8 invece un 5-1, subito in tre occasioni: contro il nella seconda fase a gruppi della UEFA Champions League 2001-2002, contro il nei quarti della Coppa UEFA 1994-1995 e contro il nel secondo turno della Coppa delle Coppe 1970-1971.\nTifosi.\nLa tifoseria del Nantes \u00e8 nota per la propria freddezza nei confronti della squadra data in primo luogo da una certa esigenza nei risultati di ogni singolo incontro: difficilmente la tifoseria accetta un errore da parte della squadra, anche se questa gioca in partite ininfluenti per il risultato in campionato. Spesso la tifoseria si scaglia contro giocatori o allenatori accusati di aver compiuto qualche leggerezza, tra cui Henri Michel, Omar Sahnoun (quest'ultimo accusato anche per le sue origini algerine) e Hassan Ahamada, colpevole di essere favorito dall'allora allenatore Lo\u00efc Amisse, suo parente.\nNegli ultimi tempi, a causa del declino dei risultati da parte della squadra, la tifoseria ha compiuto diversi atti di violenza durante le partite (specialmente in occasione delle retrocessioni del 2007 e del 2009) e gli allenamenti della squadra. I principali gruppi organizzati di tifosi (in tutto venti) sono gli \"Allez Nantes Canaris\", eredi del gruppo \"Allez Nantes\" fondato nel 1946 e la \"Brigade Loire\", pi\u00f9 estremista, nata durante la stagione 1998-99.\nRivalit\u00e0.\nL'ostilit\u00e0 dei tifosi del Nantes nei confronti di quelli dell'Angers e del Bordeaux \u00e8 data da motivi territoriali, in quanto entrambe le squadre si affacciano sull'Oceano Atlantico (ragion per cui lo stesso derby contro il Bordeaux \u00e8 denominato \"Derby de l'Atlantique\"). La rivalit\u00e0 tra i tifosi dello Stade Rennais e quelli del Saint-\u00c9tienne \u00e8 invece data da motivi sportivi, in particolare quella con i \"Verts\", che tra gli anni sessanta e gli anni ottanta si contendevano con i \"canarini\" la vittoria finale del campionato.\nIl \"derby\" con il Rennes ha invece radici ben pi\u00f9 recenti, sostanzialmente perch\u00e9 la squadra del capoluogo bretone ha storicamente costituito un impegno poco difficile per i Canarini. \u00c8 anzi da sottolineare come i tifosi dei due club fossero anche abbastanza vicini tra gli anni 1960-1970, volendo rappresentare l'Ovest nel calcio francese. I tifosi del Rennes sventolavano notoriamente una bandiera con scritto \"Rennes la coupe, Nantes le championnat\" (\"A Rennes la coppa, a Nantes il titolo\") nel 1965, dato che le squadre si giocavano i due titoli pi\u00f9 importanti. La rivalit\u00e0 \u00e8 sorta pi\u00f9 recentemente, soprattutto in ragione dell'ascesa del Rennes dell'era Pinault e le disgrazie economiche e sportive dei Canarini, portando i tifosi spesso a sottolineare come la compagine rosso-nera non abbia praticamente alcun titolo da vantare n\u00e9 tradizione storica e sia basata solo sui soldi di un magnate. La rivalit\u00e0 con i tifosi della nasce da scontri tra le opposte tifoserie sia a Nantes che a Torino in occasione della semifinale di Champions League del 1995-96."}
{"id": "677541", "revid": "131358", "url": "https://it.wikipedia.org/wiki?curid=677541", "title": "FC Nantes", "text": ""}
{"id": "677542", "revid": "131358", "url": "https://it.wikipedia.org/wiki?curid=677542", "title": "F.C. Nantes Atlantique", "text": ""}
{"id": "677543", "revid": "131358", "url": "https://it.wikipedia.org/wiki?curid=677543", "title": "FC Nantes Atlantique", "text": ""}
{"id": "677544", "revid": "287204", "url": "https://it.wikipedia.org/wiki?curid=677544", "title": "Pinene", "text": "Il pinene \u00e8 un composto organico che si trova nella resina di varie conifere (prevalentemente Pinaceae) e deve il suo nome al pino. Si ottiene in grandi quantit\u00e0 (3\u20134\u00a0kg per tonnellata di legno) nei processi di produzione della cellulosa dal legno di conifere.\nAppartiene alla famiglia dei terpenoidi ed in particolare \u00e8 un monoterpene biciclico.\nHa come isomeri \u03b1-pinene, \u03b2-pinene e \u03b3-pinene.\nQuest'ultimo trova impiego in solventi sintetici a derivazione organica (vegetale) come l'acquaragia. I primi due tipi vengono invece utilizzati per produrre caramelle balsamiche e suffumigi per inalazioni. Secondo gli ultimi studi in campo neuroscientifico, l'\u03b1-pinene (in vitro e in doppio cieco) ha dimostrato di essere un inibitore dell'Acetilcolinesterasi, (EC50= 0.42 mN) l'enzima che degrada l'acetilcolina. L'aumento delle concentrazioni nelle cellule cerebrali di Ach nella via dopaminergica nigrostriatale e nella corteccia prefrontale \u00e8 alla base degli effetti di miglioramento di memoria e cognizione/concentrazione. \nComposto alquanto volatile all'aria, il pinene rilascia un gradevole aroma balsamico (odore di resina, odore di legno di pino) volatilizzandosi. \u00c8 utilizzato anche come attrattivo chimico nella gestione degli insetti forestali."}
{"id": "677559", "revid": "196390", "url": "https://it.wikipedia.org/wiki?curid=677559", "title": "Capicollo", "text": ""}
{"id": "677562", "revid": "105388850", "url": "https://it.wikipedia.org/wiki?curid=677562", "title": "Tappa di decompressione", "text": "Una tappa di decompressione (detta anche pausa, fermata di decompressione o tappa di desaturazione) \u00e8 il periodo di tempo che un subacqueo deve spendere ad una profondit\u00e0 costante alla fine di un'immersione subacquea per eliminare in sicurezza i gas inerti dal corpo col fine di evitare problemi quali, ad esempio, malattia da decompressione. La pratica delle tappe di decompressione \u00e8 chiamata decompressione a stadi o decompressione a tappe. Le leggi della Fisica che regolamentano questa particolare attivit\u00e0 sono la legge di Henry, relativa alla solubilit\u00e0 dei gas nei liquidi sotto pressione, e la legge di Dalton, che enuncia il meccanismo delle pressioni parziali dei gas; in base a queste leggi \u00e8 possibile comprendere il meccanismo dell'assorbimento di gas, e relativa desaturazione, nell'organismo del subacqueo in immersione ed in riemersione.\nEffettuare una tappa.\nL'uso delle tabelle di decompressione o di computer subacquei consente al sub di capire il proprio profilo d'immersione, se siano necessarie o meno soste di decompressione e la durata e la profondit\u00e0 di queste. Una immersione \"no stop\" \u00e8 quella che non richiede tappe durante la risalita. In realt\u00e0, per\u00f2, come chiarito dai fisiologi (fisiologia della decompressione post-haldaniana) non esistono nella realt\u00e0 immersioni \"no stop\", ossia che non richiedono soste decompressive perch\u00e9 non sia necessaria una decompressione: ogni immersione \u00e8 gi\u00e0 di per s\u00e9 interessata dai complessi meccanismi di assorbimento e di rilascio graduale dei gas inerti (azoto o elio) ed \u00e8 quindi gi\u00e0, in fase di risalita, una effettiva \"decompressione\".\nImmersioni corte o poco profonde possono necessitare di una singola, breve tappa di decompressione a profondit\u00e0 modesta, come nel caso della tappa di sicurezza. Immersioni profonde e molto lunghe necessitano spesso di numerose tappe di decompressione, ognuna pi\u00f9 lunga e meno profonda della precedente. Come precauzione nel caso di malfunzionamenti o errori di calcolo (ma anche di una predisposizione alla malattia da decompressione non diagnosticata) molti subacquei effettuano una pausa di sicurezza aggiuntiva a quelle previste, tipicamente di 1-5 minuti a 3-6 metri di profondit\u00e0. Questa viene effettuata anche in caso di risalita \"no stop\".\nIn aggiunta alle tappe il subacqueo non deve superare la velocit\u00e0 di risalita di sicurezza; di solito il tempo per risalire da 6 metri di profondit\u00e0 sar\u00e0 di almeno 1 minuto. Con le tabelle la velocit\u00e0 massima prevista \u00e8 di 10 metri al minuto con profondit\u00e0 superiore ai 6 metri.\nMeccanismo.\nDurante la pausa le microbolle dei gas inerti accumulati durante l'immersione e quindi presenti nel corpo del sub vengono espulse in sicurezza attraverso i polmoni. Se per\u00f2 non viene fornito abbastanza tempo per quest'operazione, risalendo queste bolle crescono di dimensione (per via della minore pressione ambientale) e possono causare gravi problemi.\nQuando ci si immerge con miscele a base d'azoto le tappe di decompressione si effettuano tipicamente tra i 3 e i 20 metri di profondit\u00e0, con miscele a base d'elio tra i 20 e i 40 metri.\nPer la decompressione \u00e8 molto importante anche l'intervallo tra un'immersione e l'altra, e pu\u00f2 essere inteso come la pi\u00f9 lunga delle tappe di decompressione. Tipicamente il corpo umano impiega delle 16 alle 24 ore per riprendere il normale livello di saturazione dopo un'immersione.\nSolo i subacquei che respirano gas ad alta pressione possono aver bisogno di effettuare tappe decompressive. Un subacqueo che respira gas a pressione atmosferica, come ad esempio uno che pratica snorkeling, non ha bisogno di effettuare soste durante la risalita.\nSoste profonde.\nAlcuni studi recenti stanno verificando che la pratica di soste profonde a determinate profondit\u00e0, a seconda di quella massima raggiunta, possono aiutare nella desaturazione dei gas e possono quindi ridurre il rischio di patologia da decompressione.\nSecondo questi studi bisogna effettuare una sosta della durata di due minuti ad una profondit\u00e0 dove vi sia la met\u00e0 della massima pressione raggiunta; ad esempio per un'immersione a 40 metri (pari a 5 atmosfere) la sosta profonda andrebbe effettuata a 15 metri (pari a 2,5 atmosfere). Dopodich\u00e9 si pu\u00f2 riprendere la risalita, avendo cura di rallentare man mano che ci si avvicina alla superficie.\nUna semplice formula per il calcolo della sosta profonda \u00e8:\nformula_1\nNegli studi effettuati dal Divers Alert Network \u00e8 emerso che la combinazione di una velocit\u00e0 di risalita massima pari di 9 metri/minuto, una sosta profonda effettuata alla profondit\u00e0 equivalente alla met\u00e0 della massima pressione raggiunta e una sosta prudenziale a 5 metri per 3-5 minuti aiuta in modo sensibile a prevenire eventuali patologie da decompressione.\nTappe mancate.\nUn sub che salti una tappa di decompressione rischia di essere affetto da malesseri da decompressione. Pi\u00f9 a lungo viene rimandata la sosta, pi\u00f9 \u00e8 alto il rischio. I motivi pi\u00f9 comuni che portano a saltare una fermata sono la mancanza di gas da respirare per completare la sosta o la perdita del galleggiamento neutro. Uno degli scopi dei corsi di subacquea iniziali \u00e8 di prevenire questi errori. Vi sono inoltre altre motivazioni meno prevedibili, come ad esempio un danneggiamento della muta subacquea in acque fredde, che porta a dover scegliere tra l'ipotermia e la patologia da decompressione.\nDecompressione a secco.\nNel caso non sia possibile completare o effettuare le tappe di decompressione in acqua, per vari motivi quali i lunghi tempi, il freddo o malesseri, le tappe di decompressione possono essere effettuate in camera di decompressione, quindi in ambiente confortevole e soprattutto all'asciutto. \u00c8 la tecnica che viene usata per esempio dai corallari professionisti, che dovendo eseguire lunghe tappe, ca 4 ore, effettuano una parte delle tappe in profondit\u00e0, circa il 50% del tempo, ed il restante nella camera. In questo modo il mezzo navale \u00e8 in grado di navigare e rientrare verso il porto, eliminando la necessit\u00e0 di stazionare sul punto di immersione soprattutto in caso di eventuale maltempo.\nNote.\n\u2191 1.0 1.1 1.2 1.3 fonte: didattica CMAS.\u2191 Corrado Bonuccelli, L'immersione con Miscele, La Mandragora, 2004.\u2191 La durata della pausa di sicurezza varia a seconda della didattica. Per la FIPSAS \u00e8 di 3 minuti a 6 metri, per la CMAS di 3 minuti a 3 metri.\u2191 Per FIPSAS 9 metri al minuto.\u2191 Vedi Collegamenti esterni, \"Impiego della Deep Stop durante la risalita da 25 m\"\n\u2191 1.0 1.1 1.2 1.3 fonte: didattica CMAS.\u2191 Corrado Bonuccelli, L'immersione con Miscele, La Mandragora, 2004.\u2191 La durata della pausa di sicurezza varia a seconda della didattica. Per la FIPSAS \u00e8 di 3 minuti a 6 metri, per la CMAS di 3 minuti a 3 metri.\u2191 Per FIPSAS 9 metri al minuto.\u2191 Vedi Collegamenti esterni, \"Impiego della Deep Stop durante la risalita da 25 m\""}
{"id": "677563", "revid": "29244", "url": "https://it.wikipedia.org/wiki?curid=677563", "title": "Pausa di decompressione", "text": ""}
{"id": "677565", "revid": "29244", "url": "https://it.wikipedia.org/wiki?curid=677565", "title": "Fermata di decompressione", "text": ""}
{"id": "677567", "revid": "37281", "url": "https://it.wikipedia.org/wiki?curid=677567", "title": "Celiotomia", "text": ""}
{"id": "677572", "revid": "287204", "url": "https://it.wikipedia.org/wiki?curid=677572", "title": "Monte Sises", "text": "Il monte Sises ( s.l.m.) \u00e8 una vetta in fronte al comune di Sestriere dove, fino ai primi anni del ventunesimo secolo, era situato l'arrivo della vecchia funivia Sestriere-Sises.\nCaratteristiche.\nSi trova lungo la cresta che innalzandosi dal colle del Sestriere conduce alla Rognosa di Sestriere, passando prima dal monte Alpette (2.302 m) e successivamente attraverso il monte Querellet (2.726 m).\nSulla vetta \u00e8 situato un piccolo edificio in pietra a pianta dodecagonale, che risulta visibile fin dal paese ed \u00e8 conosciuto come il \"Belvedere\". Costruita nel 1931 e completamente ristrutturata ad opera di un privato che la ha acquisita dalla societ\u00e0 degli impianti (Sestrieres SPA) nel 2016 per adibirla a saltuaria abitazione. Tale costruzione \u00e8 posta 50 metri pi\u00f9 in alto della ex stazione di arrivo (edificio arancione in stile liberty) dei primi impianti di risalita. Attualmente non \u00e8 dotata di impianto elettrico. \u00c8 stato costruito un impianto per l'acqua che viene raccolta dal tetto e convogliata in un serbatoio. Due pannelli solari provvedono a mantenere una temperatura di poco sopra lo zero all'interno mentre la stufa a legna permette di raggiungere 15/20 gradi dopo qualche ora dall'accensione.\nIn occasione dei XX Giochi olimpici invernali di Torino 2006 la partenza della gara di slalom gigante maschile era situata alle pendici di questo monte."}
{"id": "677574", "revid": "149726", "url": "https://it.wikipedia.org/wiki?curid=677574", "title": "Scimmie", "text": ""}
{"id": "677575", "revid": "109745036", "url": "https://it.wikipedia.org/wiki?curid=677575", "title": "Monte Motta", "text": "Il monte Motta (2.823 m.s.l.) \u00e8 una montagna delle alpi Cozie, situato di fronte a \"Borgata\", una frazione di Sestriere, in provincia di Torino.\nCaratteristiche.\nIl toponimo ufficiale ha subito una variazione nel tempo. Sulla vecchia cartografia \u00e8 riportato con il nome monte Banchetta, mentre \nPunto di partenza della discesa libera e dello slalom supergigante nelle gare del mondiale del '97 e nelle finali della coppa del mondo del 2004, \u00e8 stato inoltre la partenza per le discipline veloci maschili durante i XX Giochi olimpici invernali di Torino 2006; fino alla fine degli anni ottanta alle sue pendici era situato l'arrivo della funivia Sestriere-Banchetta-Motta."}
{"id": "677580", "revid": "122870756", "url": "https://it.wikipedia.org/wiki?curid=677580", "title": "Ursus spelaeus", "text": "L'orso delle caverne (Ursus spelaeus), noto anche come orso speleo, era una specie di orso vissuta in tutta l'Eurasia nel Pleistocene.\nDescrizione.\nLe dimensioni di quest'orso erano molto grandi e il dimorfismo sessuale era molto evidente: i maschi potevano raggiungere i 3 metri di altezza (in posizione eretta) e potevano pesare fino 1000 chilogrammi (quando prossimi al letargo), mentre le femmine erano grandi circa la met\u00e0. Le sue dimensioni medie erano pertanto superiori a quelle degli orsi grizzly pi\u00f9 grandi e dell'orso kodiak.\nLa dentatura di questo grande animale sembrerebbe richiamare una dieta tendente a un regime maggiormente erbivoro. Non a caso, alcuni autori lo avvicinano all'orso marsicano, anch'esso tipicamente vegetariano (o quasi). La tendenza evolutiva dell'orso delle caverne \u00e8 quella di ridurre notevolmente le dimensioni dei denti, sempre meno ferini e sempre pi\u00f9 adatti alla masticazione (compatibilmente con i limiti di una dentatura da carnivoro).\nOltre alla peculiarit\u00e0 della dentatura, una caratteristica diagnostica immediata tra il cranio dell'orso delle caverne e quello dell'orso bruno \u00e8 data dal profilo fronto-nasale, dotato di uno \"stop\" ben pronunciato nel primo, quasi rettilineo nel secondo. L'evoluzione dei premolari in molari \u00e8 stata ben rilevata nei resti trovati nelle grotte delle Conturines.\nLa corporatura dell'orso delle caverne era davvero massiccia; le zampe erano dotate di lunghi e forti artigli, strumenti che potevano diventare temibili se usati contro gli uomini preistorici. Questi orsi, infatti, entravano spesso in competizione con i nostri antenati per il possesso delle grotte (ma grazie all'uso intimidatorio del fuoco gli orsi venivano soppiantati dagli umani).\nDistribuzione e habitat.\nUn numero eccezionale di resti di questo animale, pi\u00f9 o meno completi, si rinviene in molte grotte dell'Europa centrale. Grandi quantit\u00e0 di ossa sono note in Romania, Austria (Grotta di Tischofer), Francia, Germania, Italia e anche Regno Unito. In Italia, le localit\u00e0 pi\u00f9 famose in cui si rinvengono i resti di questo orso sono le Grotte di Bossea e le grotte del Monte Fenera in Piemonte, le Grotte di Toirano in Liguria, il Buco del piombo e la Grotta dell'Orso in Lombardia, la Grotta dell'orso in Friuli Venezia Giulia, le Grotte del Monte Cucco in Umbria e le Grotte di Stiffe in Abruzzo, le Grotte dell'Arco di Bellegra e nel Comune di Lamon- BL. Evidentemente questi orsi andavano in letargo nelle profondit\u00e0 delle grotte, e in alcuni casi non si risvegliavano pi\u00f9, oppure venivano uccisi sul posto dai cacciatori preistorici.\nL'orso delle caverne si estinse circa 24.000 anni fa, durante l'ultima glaciazione del Pleistocene, senza lasciare discendenti. Alcuni studi compiuti su una gran quantit\u00e0 di ossa di orso delle caverne sembrano suggerire che una delle possibili cause dell'estinzione di questo grande mammifero possano essere state le frequenti patologie dentarie e della bocca, che non permettevano a molti esemplari di nutrirsi correttamente e/o una dieta prevalentemente o esclusivamente vegetariana, non compatibile con i climi freddi dei periodi glaciali. Campioni provenienti dai siti archeologici di Grotta di Paina e Grotta di Trene (Colli Berici \u2013 Vicenza) mostrano strie di macellazione provocate dagli uomini e persino frammenti di punte in pietra ritrovati conficcati nelle ossa; ci\u00f2 suggerisce che gli orsi delle caverne potrebbero essere stati spinti definitivamente verso l'estinzione anche dall'azione di predazione degli esseri umani.\nLe ossa di questi animali, naturalmente, sono state rinvenute fin dall'antichit\u00e0 e venivano ritenute appartenere a creature leggendarie come draghi o grifoni. Ancora nel XVII secolo venivano rinvenuti crani di \u201cmostri\u201d deformi, dall'aspetto vagamente umano, che si diceva infestassero ancora le profondit\u00e0 delle foreste e delle montagne dell'Europa centrale. Questi teschi misteriosi altro non erano che i crani degli orsi delle caverne, che di l\u00ec a pochi anni sarebbero stati rivelati al mondo scientifico. Il diretto antenato dell'orso delle caverne sembrerebbe essere stato \"Ursus deningeri\"."}
{"id": "677581", "revid": "111541148", "url": "https://it.wikipedia.org/wiki?curid=677581", "title": "Panthera pardus delacouri", "text": "Il leopardo indocinese (\"Panthera pardus delacouri\" Pocock, 1930) \u00e8 una sottospecie di leopardo diffusa in Indocina. Gli esemplari melanici di questa sottospecie, le cosiddette \"pantere nere\" sono molto frequenti. \nDescrizione.\n\u00c8 una sottospecie di leopardo di dimensioni medio-piccole, la taglia del maschio si aggira tra il metro e 1,2 m, accompagnati da 90 cm di coda, con un peso medio di poco superiore ai 50 kg. Come le altre sottospecie ha corpo elastico, con zampe corte e robuste e una lunga coda per mantenere l'equilibrio sugli alberi.\nBiologia.\nData la presenza di altri carnivori, persiste nel felide l'abitudine di trasportare la preda su un albero. I cervi latranti costituiscono le sue prede pi\u00f9 comuni, ma non disdegna scimmie di varie specie (entelli, macachi, gibboni), giovani sambar e capricorni di Sumatra e binturong, ma anche sciacalli e leopardi nebulosi, nonch\u00e9 cuccioli di tigre e orso. La tigre indocinese costituisce il suo pi\u00f9 grande rivale, essendo sia in grado di aggredire cuccioli di leopardo, sia esemplari adulti."}
{"id": "677582", "revid": "124134360", "url": "https://it.wikipedia.org/wiki?curid=677582", "title": "Cormo", "text": "Si definisce cormo il corpo delle piante superiori, organizzato nei tre organi fondamentali: radice, fusto o caule, foglia. Nel cormo le cellule presentano spiccate differenziazioni morfologiche e funzionali nell'ambito di tessuti.\nNei vegetali unicellulari in cui non vi \u00e8 differenziazione di organi, il corpo dell'organismo \u00e8 detto tallo.\nLe piante con cormo sono dette cormofite. Un elemento caratterizzante delle cormofite \u00e8 la presenza di tessuti differenziati per il trasporto di liquidi su lunghe distanze, in particolare la linfa grezza dalle radici alle foglie. Per questo le cormofite sono anche piante vascolari o tracheofite. \nPer l'assenza di tessuti altamente specializzati per il trasporto della linfa grezza e di organi propriamente detti si tende ad escludere le briofite (muschi ed epatiche) dal gruppo delle cormofite. Bench\u00e9 il corpo di questi organismi possa presentare somiglianze con l'organizzazione del cormo, esso sar\u00e0 da considerare pi\u00f9 propriamente un tallo. Si tratta comunque di un tema dibattuto che non trova concordi tutti gli studiosi.\nLa presenza di un corpo di tipo tallo non esclude la presenza in casi particolari di tessuti differenziati. Ad esempio, in alghe brune di grandi dimensioni il tallo pu\u00f2 assumere una forma cormoide, dove si distinguono un rizoide, un cauloide e una fronda. In questi casi, si differenzia un tessuto per la conduzione della linfa elaborata contenente i prodotti della fotosintesi dalla fronda al rizoide. Tale tessuto \u00e8 per molti aspetti molto simile al tessuto cribroso delle piante superiori."}
{"id": "677583", "revid": "287204", "url": "https://it.wikipedia.org/wiki?curid=677583", "title": "Mario Teran", "text": ""}
{"id": "677584", "revid": "510436", "url": "https://it.wikipedia.org/wiki?curid=677584", "title": "Zoo", "text": ""}
{"id": "677585", "revid": "77358", "url": "https://it.wikipedia.org/wiki?curid=677585", "title": "Campagna degli abbracci gratis", "text": ""}
{"id": "677587", "revid": "248219", "url": "https://it.wikipedia.org/wiki?curid=677587", "title": "Panthera pardus millardi", "text": ""}
{"id": "677588", "revid": "93556", "url": "https://it.wikipedia.org/wiki?curid=677588", "title": "Platybelodon", "text": "Platybelodon (il cui nome significa \"dente dalla lancia piatta\") \u00e8 un genere estinto di grande mammifero erbivoro imparentato con i moderni elefanti (ordine dei Proboscidea) vissuto nel Miocene, circa 15-10 milioni di anni fa (Langhiano-Tortoniano), in Asia e nel Caucaso.\nDescrizione.\nNel suo aspetto generale, il \"Platybelodon\" era molto simile all\"'Amebelodon\", un altro genere di gomfoteriidi strettamente correlato. La strana forma del cranio, della mandibola e dei denti inferiore accomuna il \"Platybelodon\" con molti altri generi di gonfoteriidi, come \"Archaeobelodon\", \"Konobelodon\" e appunto \"Amebelodon\", popolarmente conosciuti come \"zanne a spatola\".\nLa caratteristica principale di questo strano proboscidato era rappresentata dal muso: esso era caratterizzato da un insolito sviluppo delle zanne inferiori, estremamente allargate. I due giganteschi denti, larghi e piatti, erano accostati l'uno all'altro e andavano a formare un vero e proprio \u201cbadile\u201d. Le zanne superiori, invece, erano piuttosto corte e affiancavano probabilmente quella che doveva essere una proboscide larga e piatta.\nClassificazione.\nIl \"Platybelodon\" si \u00e8 evoluto nel corso del Miocene da proboscidati poco specializzati come il \"Gomphotherium\". L'aumento delle dimensioni (il \"Platybelodon\" era grande come un elefante odierno) e la strana specializzazione della mandibola permisero a questo animale di raggiungere un successo evolutivo notevole e di prosperare per svariati milioni di anni.\nUna specie primitiva, \"P. danovi\", \u00e8 conosciuta nella Russia europea, mentre la specie pi\u00f9 famosa e pi\u00f9 evoluta, \"P. grangeri\", proviene dalla Mongolia. Da notare che altri animali simili, ad esempio \"Gnathabelodon\", \"Megabelodon\", \"Eubelodon\" e \"Amebelodon\", si diffusero in Nordamerica pi\u00f9 o meno nello stesso periodo, segno che la specializzazione delle zanne \"a pala\" doveva essere davvero utile.\nPaleoecologia.\nAlimentazione.\nPer lungo tempo, si \u00e8 pensato che il \"Platybelodon\" usasse i grandi denti a pala della mandibola per dragare i corsi d'acqua paludosi in cerca di piante acquatiche nelle aree paludose di savane erbacee. Tuttavia, i modelli di usura sui denti dell'animale suggeriscono che queste strutture venissero utilizzate per strappare la corteccia dagli alberi, usando il bordo tagliante degli incisivi inferiori \"a pala\" in modo simile ad una falce, afferrando i rami con la proboscide e strofinandoli contro i denti inferiori per staccarli dall'albero. Gli animali adulti, in particolare, sembrerebbero aver avuto una dieta vegetariana pi\u00f9 grossolana rispetto ai giovani.\nNella cultura di massa.\nUna ricostruzione a grandezza naturale di \"Platybelodon\" \u00e8 presente nel Parco della Preistoria di Rivolta d'Adda, mentre viene attaccato da un \"Machairodus\";\nDiversi \"Platybelodon\" appaiono come personaggi di sfondo nella saga di film de \"L'era glaciale\", rispettivamente nel secondo, nel terzo, nel quarto e nel quinto. Tuttavia, come molti altri animali presenti nel cartone, il \"Platybelodon\" visse molto tempo prima dell'era glaciale."}
{"id": "677589", "revid": "287204", "url": "https://it.wikipedia.org/wiki?curid=677589", "title": "Violaceina", "text": "La violaceina \u00e8 un pigmento naturale che conferisce colore \"viola-mirtillo\" a quei batteri che la producono, quali ad esempio: \"Chromobacterium violaceum\" e \"Janthinobacterium lividum\". Questa molecola con un peso molecolare di 343.33 (C20H13N3O3), pu\u00f2 essere prodotta da questi microrganismi come molecola accessoria, aumentando probabilmente la loro capacit\u00e0 di adattamento e di resistenza a condizioni ambientali avverse.\nDiversi studi sembrano metterne in evidenza la possibile attivit\u00e0 antibatterica, antivirale e antitumorale nei confronti di specifiche cellule.\nLa violaceina pu\u00f2 inoltre essere estratta ed utilizzata per colorare sia fibre sintetiche che naturali."}
{"id": "677592", "revid": "599013", "url": "https://it.wikipedia.org/wiki?curid=677592", "title": "G\u00fcnther Mader", "text": "Atleta polivalente, \u00e8 stato tra gli anni 1980 e gli anni 1990 uno dei punti di forza della squadra austriaca. Uno dei pochi sciatori in grado di riuscire a vincere in tutte e cinque le specialit\u00e0 dello sci alpino in Coppa del Mondo, nel suo palmar\u00e8s vanta fra l'altro una medaglia olimpica, sei iridate e una Coppa del Mondo di slalom gigante.\nBiografia.\nCarriera sciistica.\nStagioni 1981-1987.\nMader colse il primo successo in carriera agli Europei juniores di \u0160kofja Loka 1981 aggiudicandosi la medaglia d'argento nello slalom gigante; l'anno dopo ai Mondiali juniores di Auron 1982 vinse la medaglia d'oro nella medesima specialit\u00e0. In Coppa del Mondo ottenne il primo piazzamento di rilievo il 22 dicembre dello stesso anno, arrivando 7\u00ba nel supergigante di Madonna di Campiglio, e in quella stagione 1982-1983 in Coppa Europa vinse la classifica di specialit\u00e0 dello slalom gigante, mentre nel 1985 esord\u00ec ai Campionati mondiali: nella rassegna iridata di Bormio fu 8\u00ba nella combinata.\nIl 21 febbraio 1986 sal\u00ec per la prima volta sul gradino pi\u00f9 alto del podio in Coppa del Mondo, vincendo la combinata di Wengen, mentre nel 1987 fu al cancelletto di partenza dei Mondiali di Crans-Montana dove ottenne la medaglia d'argento nello slalom speciale, quella di bronzo nella combinata e si classific\u00f2 13\u00ba nel supergigante.\nStagioni 1988-1991.\nAi XV Giochi olimpici invernali di , sua prima presenza olimpica, prese parte a tutte le gare di sci alpino, piazzandosi 19\u00ba nella discesa libera, 5\u00ba nel supergigante, 11\u00ba nello slalom gigante e non completando lo slalom speciale e la combinata. In quella stagione 1987-1988 in Coppa del Mondo si piazz\u00f2 al 2\u00ba posto nella classifica di slalom speciale, staccato di 101 punti dall'italiano Alberto Tomba.\nAi Mondiali di Vail 1989 si aggiudic\u00f2 un'altra medaglia di bronzo, sempre nella combinata, mentre nel 1989-1990 vinse la Coppa del Mondo di slalom gigante arrivando a pari merito il norvegese Ole Kristian Furuseth, si classific\u00f2 2\u00ba in quella di supergigante, superato dallo svizzero Pirmin Zurbriggen di 27 punti, e 3\u00ba in quella generale. Il 6 gennaio 1991 vinse l'impegnativo supergigante della Kandahar di Garmisch-Partenkirchen e in seguito si conferm\u00f2 specialista della combinata, cogliendo un'altra medaglia di bronzo in occasione dei Mondiali di Saalbach-Hinterglemm 1991 dove fu anche 12\u00ba nel supergigante, 14\u00ba nello slalom gigante e 13\u00ba nello slalom speciale.\nStagioni 1992-1995.\nAi XVI Giochi olimpici invernali di riusc\u00ec ad aggiudicarsi la medaglia di bronzo nella discesa libera, chiudendo alle spalle del connazionale Patrick Ortlieb e del francese Franck Piccard; si classific\u00f2 inoltre 7\u00ba nel supergigante, 6\u00ba nello slalom gigante e non complet\u00f2 la combinata. Quell'anno in Coppa del Mondo fu 3\u00ba nella classifica di supergigante, mentre nella stagione 1992-1993 prese parte ai Mondiali di Morioka, piazzandosi 17\u00ba nella discesa libera, 18\u00ba nello slalom gigante e 4\u00ba nella combinata, e fu 2\u00ba nella classifica della Coppa del Mondo di supergigante a 113 punti dal vincitore, il norvegese Kjetil Andr\u00e9 Aamodt.\nAi XVII Giochi olimpici invernali di prese nuovamente parte a tutte le gare di sci alpino, piazzandosi 19\u00ba nella discesa libera, 9\u00ba nel supergigante, 11\u00ba nello slalom gigante, 4\u00ba nella combinata e non completando lo slalom speciale. Nella stagione 1994-1995 vinse l'impegnativo supergigante della Streifalm di Kitzb\u00fchel, il 16 gennaio, e a fine stagione risult\u00f2 2\u00ba sia nella Coppa del Mondo generale, superato da Tomba di 375 punti, sia in quella di supergigante, battuto dall'italiano Peter Runggaldier di 82 punti.\nStagioni 1996-1998.\nIl 13 gennaio 1996 Mader riusc\u00ec nell'impresa di giungere primo sulla pista pi\u00f9 ambita dai discesisti, la Streif di Kitzb\u00fchel, aggiudicandosi anche, il giorno dopo, la combinata dell'Hahnenkamm. Ai Mondiali di Sierra Neveda 1996 vinse ancora una volta la medaglia di bronzo nella combinata, oltre a piazzarsi 6\u00ba nella discesa libera, 7\u00ba nel supergigante e 12\u00ba nello slalom gigante; a fine stagione in Coppa del Mondo fu 2\u00ba sia nella classifica generale, superato dal norvegese Lasse Kjus di 225 punti, sia in quella di discesa libera, battuto dal francese Luc Alphand di 170 punti. Si aggiudic\u00f2 invece la classifica di combinata, che all'epoca non prevedeva l'assegnazione di una coppa di cristallo.\nIl 12 gennaio 1997 ottenne a Chamonix in combinata la sua ultima vittoria in Coppa del Mondo, nonch\u00e9 ultimo podio; ai successivi Mondiali di a Sestriere, sua ultima presenza iridata, vinse la medaglia di bronzo nel supergigante, mentre al congedo olimpico, , si piazz\u00f2 4\u00ba nella combinata, l'unica gara cui prese parte. Concluse l'attivit\u00e0 agonistica il 14 marzo 1998 in occasione dello slalom gigante di Coppa del Mondo disputato a Crans-Montana, che chiuse al 17\u00ba posto.\nAltre attivit\u00e0.\nColpito da un ictus appena tredici giorni dopo il ritiro, Mader affront\u00f2 un lungo percorso di riabilitazione, coronato da successo quasi completo, per riaversi dalle conseguenze, poich\u00e9 era rimasto paralizzato nella parte destra del corpo e aveva perso gran parte della capacit\u00e0 di parola. Narr\u00f2 il suo percorso in un'autobiografia, \"\u00dcberLeben\". In seguito assunse l'incarico di responsabile di gara per conto della Salomon, nota azienda produttrice di attrezzatura sportiva invernale.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata"}
{"id": "677593", "revid": "1095901", "url": "https://it.wikipedia.org/wiki?curid=677593", "title": "Via Tagliamento 1965/1970", "text": "Via Tagliamento 1965/1970 \u00e8 il nono album in studio di Renato Zero, pubblicato nel 1982 e ripubblicato nel 2010.\nIl disco.\n\"Via Tagliamento 1965/1970\" \u00e8 il nono album di Renato Zero: questo doppio album \u00e8 dedicato allo storico locale romano Piper situato nella via romana da cui il disco prende il suo titolo, \nNell'album sono incluse anche \"Soldi\" e \"Viva la RAI\", entrambe gi\u00e0 presentate all'interno di \"Fantastico 3\", di cui furono sigle (rispettivamente, quella finale del programma e quella iniziale del sipario settimanale dedicato a Renato, dal titolo \"Fantastico Zero\"). \"Soldi\" usc\u00ec anche in formato 45 giri, con \"Resisti\" sul lato B. In \"Fantastico 3\", Renato Zero fu una presenza stabile e nel suo spazio propose settimanalmente un brano del suo repertorio storico e uno tratto dal nuovo album. Alla fine delle 13 puntate, furono proposti tutti i brani di \"Via Tagliamento 1965-1970\" (uno, \"Meglio per te\", ben due volte, ma con costumi, coreografie e scenografie differenti), ad eccezione soltanto di \"Piper Club\" e \"Ragazzo senza fortuna\". Durante la puntata finale del 6 gennaio 1983, Zero stava tenendo i concerti di \"Natale a Zerolandia\" e il programma si colleg\u00f2 in diretta con il concerto di Milano, mentre il cantante eseguiva \"Morire qui\". \nSono presenti, inoltre, anche la cover di una celebre hit di Wilson Pickett (tra gli autori del brano figura pure Fats Domino), \"Land of 1000 Dances\", nonch\u00e9 la suggestiva ballad \"Ancora fuoco\" (poi riproposta dal vivo sul doppio \"Prometeo\" del 1991), l'autobiografica \"Ragazzo senza fortuna\" e il programmatico pezzo di apertura, appunto intitolato \"Piper Club\" - la cui pi\u00f9 breve \"reprise\" conclude l'intero album (\"Ragazzo senza fortuna\" e la versione integrale di \"Piper Club\" verranno poi inserite nella ristampa su CD singolo dei due primissimi brani ufficialmente incisi da Zero, alla fine degli anni sessanta, \"Non basta sai\" e \"In mezzo ai guai\", scritte appositamente per lui da Gianni Boncompagni e pubblicate originariamente nel 1967 - nella ristampa, questi 4 brani formeranno un EP, allegato al video-concerto de \"La notte di Icaro)\".\nDa segnalare anche la copertina del vinile, della musicassetta e del compact disc, che \u00e8 interamente rossa, con scritte dorate, mentre la busta interna e il libretto dei testi sono su sfondo oro, con scritte rosse che ne rendono alquanto difficile la lettura e altrettanto facile l'usura dovuta al tempo: a forza di sfogliare il libretto del CD o di tenere tra le mani la busta interna del vinile per consultarne i testi - quasi tutti composti dallo stesso Renato Zero - questi ultimi tendono infatti a cancellarsi; la versione in MC, consuetudine per l'epoca, non conteneva invece la riproduzione di alcun testo, cos\u00ec come LP e CD non riproducono le parole della sola cover in inglese, per ovvi problemi di diritti d'autore, il che, unito alla tentennante pronuncia di Zero nel brano, ne rende abbastanza incomprensibile il testo.\nL'album viene prodotto e arrangiato da Simon Boswell, che ne cura anche le parti ritmiche, mentre il tecnico del suono \u00e8 Simon Skolfield. Le edizioni musicali delle canzoni sono di Zeromania (di propriet\u00e0 dello stesso Renato Zero). L'orchestra \u00e8 composta da turnisti della RCA Italiana, diretti dal maestro Renato Serio, mentre i complessi coordinati da Vili Lakatos.\nA differenza del primo doppio album di Zero, \"Tregua\" (disponibile sia in un'unica edizione doppia congiunta che in due edizioni singole separate, appropriatamente denominate \"Tregua I\" e \"Tregua II\"), e analogamente al successivo \"Artide Antartide\" e al precedente doppio \"live\" \"Icaro\", il doppio album di studio del 1982 non fu mai venduto separatamente, bens\u00ec soltanto nell'edizione doppia, sia all'epoca, per quanto riguarda LP in vinile e musicassetta, pubblicati originariamente dalla RCA, sia per ci\u00f2 che concerne la pi\u00f9 recente ristampa in CD, uscita negli anni novanta, per conto della BMG, divenuta nel frattempo proprietaria della RCA.\nE cos\u00ec come \"Tregua\" era suddiviso in \"Tregua I\" e \"Tregua II\", come \"Artide Antartide\" si divideva in \"Artide\" e \"Antartide\", e cos\u00ec come \"Icaro\" era articolato in \"Renato 1\" e \"Renato 2\" (sul compact disc, mentre il vinile aveva \"Renato 1\", \"Renato 2\", \"Renato 3\" e \"Renato 4\", a identificarne le diverse facciate), allo stesso modo \"Via Tagliamento\" \u00e8 strutturato in un primo disco, connotato dall'annata iniziale del periodo storico del Piper, il \"1965\" con l'etichetta col titolo in caratteri oro e sfondo rosso e in un secondo disco, contrassegnato invece dall'annata finale dello stesso, il \"1970\", anno in cui il \u00abperiodo d'oro\u00bb del locale romano giunse alla sua ideale conclusione, con l'etichetta col titolo in caratteri oro e sfondo nero. Con l'avvento del CD, l'unitariet\u00e0 delle due parti ne ha sicuramente tratto giovamento, i due lati separati di ciascun disco venendosi a trovare l'uno dopo l'altro, senza soluzione di continuit\u00e0, da cui risulta una storia ancora pi\u00f9 omogenea rispetto all'amato, pi\u00f9 \u00abcaldo\u00bb e spesso rimpianto, ma senza dubbio pi\u00f9 dispersivo vinile. \nIl 28 giugno 2019, l'album \u00e8 stato ristampato, per la terza volta, in CD per la collana \"Mille e uno Zero\", edita con TV Sorrisi e Canzoni.\nTracce.\nDisco 1 (1965)\nDisco 2 (1970)"}
{"id": "677597", "revid": "2182254", "url": "https://it.wikipedia.org/wiki?curid=677597", "title": "Glyptodon", "text": "Il gliptodonte o glittodonte (Glyptodon ) \u00e8 un genere estinto di grandi mammiferi originari del Sud America, ma in seguito migrati anche in Centro e in Nord America, comparvero nel Pliocene (circa 5,3 milioni di anni fa) e si estinsero nel Pleistocene (circa 11\u00a0700 anni fa).\nAnatomia e morfologia.\nQuesto mammifero lungo circa 3 metri e alto 1,5 metri, dall'aspetto curioso ricordava vagamente gli attuali armadilli, con i quali era imparentato alla lontana. Come questi, era infatti dotato di una corazza costituita da oltre 1.000 tubercoli ossei che andava a ricoprire tutto il corpo, comprese testa e coda e lasciava scoperte solo le zampe. A differenza degli armadilli, per\u00f2, questo \"scudo\" era costituito da elementi fusi insieme, che conferivano all'animale un aspetto \"da tartaruga\" e non gli permettevano di appallottolarsi. \nI tubercoli ossei erano poligonali e si incastravano perfettamente fra di loro senza soluzione di continuit\u00e0. In questo modo il carapace era davvero impenetrabile.\nIl capo era fornito di uno scudo cefalico formato da una struttura simile, mentre la coda era circondata da una serie di anelli ossei forniti di corti spuntoni e protuberanze, che rendevano virtualmente inattaccabile l'intero animale. Le zampe, corte e robustissime, potevano essere ripiegate sotto il corpo, e la coda veniva agitata in direzione dei predatori, caratteristiche fisiche sviluppate soprattutto per contrastare i forusracidi, gli uccelli del terrore, dotati di temibili becchi e che costituivano i predatori alfa del Sudamerica.\nQuesta incredibile struttura difensiva era eccezionalmente pesante, e le zampe erano costruite in modo tale da poter sorreggere l'animale mentre si spostava per la pampa argentina. Le ossa del bacino, inoltre, erano fuse insieme alle prime vertebre dorsali in modo tale da formare una struttura incredibilmente massiccia e resistente. Naturalmente il gliptodonte non era un campione di velocit\u00e0, ma la mancanza di movimenti agili era compensata dalla sicurezza con la quale questo animale si muoveva attraverso le pianure.\nIl cranio era alto e corto, fornito di ossa zigomatiche molto sviluppate per le inserzioni di muscoli potenti che, insieme ai denti a corona incredibilmente alta, costituivano un apparato masticatorio particolarmente efficace. Le ossa nasali molto alte hanno indotto alcuni paleontologi a ipotizzare l'esistenza di una corta proboscide, per mezzo della quale il gliptodonte poteva raggiungere la vegetazione.\nBiologia e alimentazione.\nAnche se non ci sono molti dati riguardanti questo genere di mammiferi, \u00e8 opinione diffusa tra gli studiosi che il \"Glyptodon\" vivesse nei pressi di corsi d'acqua, laghi e ruscelli. I gliptodonti erano erbivori; la loro dieta consisteva molto probabilmente in una combinazione di erbe e piante arboree che crescevano vicino all'acqua. I gliptodonti, come altri xenartri, avevano requisiti di energia minori del tipico per i mammiferi, e perci\u00f2 potevano sopravvivere con quantit\u00e0 di cibo inferiori a quelle necessarie per erbivori di simile massa.\nNella cultura di massa.\nAppare nei film della serie \"L'era glaciale\" e nel film \"\"."}
{"id": "677599", "revid": "1711941", "url": "https://it.wikipedia.org/wiki?curid=677599", "title": "Mehdi Charef", "text": "Charef ha abbandonato il proprio paese all'et\u00e0 di dodici anni con la madre e i fratelli per raggiungere il padre che, da tempo, lavorava in Francia. \nCresciuto nella periferia parigina, tra la baraccopoli di Nanterre e una Cit\u00e9 di Gennevilliers, Charef \u00e8 un figlio dell'immigrazione magrebina, un \"beur\" secondo il neologismo che definisce i maghrebini nati o cresciuti in terra francese.\nCon il suo primo romanzo, \"Le th\u00e9 au harem d'Archi Ahmed\", edito nel 1983, Charef inaugura una corrente letteraria (letteratura beur)."}
{"id": "677600", "revid": "248219", "url": "https://it.wikipedia.org/wiki?curid=677600", "title": "Panthera pardus pernigra", "text": ""}
{"id": "677602", "revid": "154893", "url": "https://it.wikipedia.org/wiki?curid=677602", "title": "Vaclav Havel", "text": ""}
{"id": "677607", "revid": "1226", "url": "https://it.wikipedia.org/wiki?curid=677607", "title": "Sken\u00e9", "text": ""}
{"id": "677611", "revid": "767487", "url": "https://it.wikipedia.org/wiki?curid=677611", "title": "Iscrizione di Ekron", "text": "L'iscrizione di Ekron \u00e8 un'iscrizione risalente al VII secolo a.C. presente su un blocco di roccia arenaria, trovato nel complesso archeologico di Tel Miqne a sud-ovest di Gerusalemme nel 1993.\nIl blocco \u00e8 alto 35\u00a0cm e largo 71\u00a0cm ed \u00e8 composto da 72 lettere suddivise in 5 righe.\nEsso \u00e8 un importante documento che testimonia la veridict\u00e0 di alcuni passi della Bibbia che fanno riferimento alla citt\u00e0 filistea di Ekron (identificabile con il sito di Tel Miqne), una delle cinque citt\u00e0 pi\u00f9 importanti del regno dei Filistei, e di cui si parla una prima volta nel (Libro di Giosu\u00e8 (13;2-3). \nUn secondo riferimento si ha nel I Libro di Samuele (5:10; 6:1-8) quando si nomina Ekron come l'ultima citt\u00e0 in cui venne portata l'Arca dell'Alleanza dai Filistei prima che essa fosse riportata in Israele.\nUn terzo riferimento si trova in Re (1:2) e fa riferimento al culto di Baal Zebul, noto anche come Beelzebub, a cui il re di Ekron Akish invi\u00f2 dei messi per avere un responso.\nProprio in riferimento a quest'ultimo passo l'iscrizione conferma l'esistenza di questo sovrano e della sua citt\u00e0 cos\u00ec come sono menzionati nella Bibbia, citando la linea di sangue del sovrano di Ekron, fornendo due nominativi che sono presenti in testimonianze archeologiche diverse dal testo biblico.\nL'iscrizione infatti recita:\n\"Questo tempio fu costruito da Akish, figlio di Padi, figlio di Yasid, figlio di Ada, figlio di Ya'ir, capo di Ekron, per Ptgyh, sua signora. Possa ella benedirlo, e custodirlo, e prolungare i suoi giorni, e benedire la sua terra.\"\nL'iscrizione \u00e8 fondamentale perch\u00e9 testimonia il culto di una divinit\u00e0, la \"Signora di Ekron\" Ptgyh che lo studioso Aaron Demsky tende a interpretare come \"Potnia\", nome che pu\u00f2 essere ricollegato ad uno degli attributi della Grande Madre intesa appunto come Potnia theron."}
{"id": "677617", "revid": "125379665", "url": "https://it.wikipedia.org/wiki?curid=677617", "title": "Strada statale 51 di Alemagna", "text": "La strada statale 51 di Alemagna (SS 51) \u00e8 un'importante strada statale italiana.\nInizia a San Vendemiano, in provincia di Treviso, terminando a Dobbiaco, in provincia di Bolzano ed \u00e8 stata per molto tempo un'importantissima arteria di collegamento tra la pianura veneta e i paesi di lingua tedesca (da qui il nome \"Alemagna\", antico sinonimo di \"Germania\") almeno fino alla costruzione della rete autostradale. Oggi \u00e8 molto importante per i turisti diretti in Cadore, valle del Boite e Comelico: per questo nei weekend estivi e invernali sono presenti code nel tratto tra l'ultima uscita dell'A27 a Ponte nelle Alpi fino a Pieve di Cadore nei pressi del ponte Cadore.\nStoria.\nLa strada \u00e8 stata da sempre un'importantissima via di comunicazione tra l'Europa centrale e Venezia, il porto per il Medio Oriente e la Terra Santa. Probabilmente gi\u00e0 in epoca preromana esisteva un semplice tratturo, che via via si trasform\u00f2 in una via di comunicazione.\nEssa fu anche chiamata \"Via Regia\", perch\u00e9 percorsa, nel Medioevo da alcuni imperatori diretti verso le terre venete. L'arciduca Ranieri d'Austria dispose il totale rifacimento della strada e la sua ricostruzione sull'odierno tracciato; quest'opera termin\u00f2 nel 1830. In quell'anno venne eretta la \"alta croce\" all'inizio della val di Landro con l'iscrizione: \"Weg nach Welschland\u201c, la \"strada verso la terra straniera\".\nIn seguito al decreto legislativo 2 settembre 1997, n\u00b0 320, dal 1\u00ba luglio 1998, la gestione del tratto dal confine con il Veneto a Dobbiaco \u00e8 passata dall'ANAS alla provincia autonoma di Bolzano. In quanto il decreto cede solo le competenze di gestione, e non la propriet\u00e0 della strada, la sua classificazione amministrativa \u00e8 rimasta invariata.\nLe varianti.\nIl 16 novembre 1985 la strada statale 51 riceve il suo primo tratto in variante, vale a dire il ponte Cadore, un viadotto costruito sopra il fiume Piave alto 184\u00a0m s.l.m. che \u00e8 ancora oggi uno dei ponti stradali pi\u00f9 alti d'Italia, costituito da una carreggiata a tre corsie (in precedenza la corsia centrale veniva utilizzata per il sorpasso, ma vista la pericolosit\u00e0 di tale configurazione si \u00e8 deciso di consentire il sorpasso ai soli veicoli provenienti da Tai di Cadore). Ad esso si accompagna la viabilit\u00e0 d'accesso, costituita da un altro ponte sopra il fiume Piave nella frazione di Macchietto di Perarolo di Cadore, in corrispondenza dell'incrocio con il vecchio tracciato (questo prima nel 2008, anno della costruzione di una nuova variante) e dalla galleria Col di Caralte lunga 1.383\u00a0m, oltre ad un tratto costruito in trincea a scorrimento veloce. Tale variante \u00e8 stata costruita, al fine di bypassare il transito della cosiddetta Cavallera, un tracciato di montagna costituito da una serie di tornanti, oltre che per bypassare il paese di Perarolo di Cadore. Infatti prima del 1985, provenendo dal Cadore, nel tratto in cui oggi si imbocca il ponte, la strada curvava a sinistra, entrando appunto nella \"Cavallera\". Dopo la costruzione del ponte Cadore, la Cavallera \u00e8 stata formalmente interdetta al traffico, eccetto che per i frontisti e viene riaperta solo in caso di chiusura del ponte o della galleria in cui il traffico viene deviato nel vecchio tracciato, e quindi per poter permettere di raggiungere Perarolo ai veicoli provenienti da Tai di Cadore \u00e8 stato costruito un apposito svincolo poco prima della galleria Col di Caralte (\"prima della galleria\" perch\u00e9 si proviene da Tai) che permette di imboccare la strada Caralte-Perarolo. L'ex tracciato della SS 51 da Macchietto a Perarolo di Cadore \u00e8 stato declassato a strada provinciale, ed \u00e8 stato classificato come SP 42 della Cavallera, mentre la Cavallera \u00e8 ancora di competenza dell'ANAS, ed \u00e8 classificata come Nuova strada ANAS 309.\nDal 1994 il tracciato da Cadola fino a Pian di Vedoia (Ponte nelle Alpi) \u00e8 affiancato da un tratto senza pedaggio dell'Autostrada A27. Dal 2001, in seguito da una verifica statica, il ponte sul Piave situato in localit\u00e0 Rione Santa Caterina \u00e8 stato interdetto al traffico pesante (autobus e autocarri con massa a pieno carico sopra le 7,5 t), e pertanto il tratto senza pedaggio dell'autostrada viene utilizzato a tutti gli effetti come variante della SS 51, dal momento che i segnali di indicazione che riportano Treviso, l'Alpago (a Pian di Vedoia e al bivio di Ponte nelle Alpi) e Cortina d'Ampezzo (a Rione Santa Caterina, all'incrocio con la SP 1 della Sinistra Piave) indicano di dirigersi verso l'autostrada sebbene di colore blu. Inizialmente al posto dell'autostrada era prevista una variante della strada statale 51 per bypassare la Sella di Fadalto, infatti le gallerie Fadalto Est, Santa Croce Est e Cave Est della carreggiata nord dell'A27 erano inizialmente previste per l'eventuale variante della strada statale e poi sono state riutilizzate per l'autostrada.\nNel 1996 \u00e8 stato inaugurato il primo tronco di una lunga variante a scorrimento veloce interamente senza soluzione di continuit\u00e0 che si estende fino alla variante costruita nel 1985 per l'accesso al ponte Cadore. Tale tracciato \u00e8 composto da una galleria chiamata Termine lunga 2.253\u00a0m realizzata con lo scopo di bypassare il paese di Termine di Cadore e Davestra, e da un tratto in trincea che costeggia il Piave con lo scopo di bypassare il centro di Ospitale di Cadore. Poco dopo la galleria \u00e8 stato costruito uno svincolo per consentire l'accesso ad Ospitale di Cadore senza essere obbligati a percorrere l'intero vecchio tracciato. Fino al 2003 la variante terminava in localit\u00e0 Rivalgo sfruttando una curva della strada gi\u00e0 esistente.\nNel 2003 \u00e8 stato inaugurato il secondo tronco della variante, composto dalla galleria Ospitale lunga 1.450\u00a0m e da un viadotto costruito sul Piave con lo scopo di bypassare la localit\u00e0 Rivalgo. Fino al 2008 la variante terminava in prossimit\u00e0 del paese di Macchietto. Inoltre, sempre fino al 2008, se si proviene da Tai di Cadore, per poter accedere alla variante era necessario curvare a sinistra, ed \u00e8 ancora oggi visibile il segnale di preavviso dell'incrocio con la variante e il vecchio tracciato, anche se \u00e8 stato smantellato. Il vecchio tracciato sostituito da questi due tronchi \u00e8 ancor'oggi di competenza dell'ANAS ed \u00e8 classificato come NSA 215, anche se sono ancora presenti i segnali di progressiva chilometrica con la dicitura SS 51.\nNel 2008 \u00e8 stato inaugurato il terzo e ultimo tronco della variante, composto dalla galleria Macchietto lunga 1.258\u00a0m, con lo scopo di bypassare Macchietto. La costruzione di questa variante ha comportato alcune modifiche ai manufatti gi\u00e0 costruiti negli anni precedenti: il viadotto sul Piave costruito nel 1985 presente in prossimit\u00e0 di Macchietto \u00e8 stato modificato per poter essere indirizzato verso la galleria, piuttosto che verso il paese di Macchietto come in passato. Inoltre l'incrocio per Perarolo presente a Macchietto \u00e8 stato chiuso, per essere sostituito da uno svincolo presente prima della galleria attraverso il quale \u00e8 possibile raggiungere sia Rivalgo che Perarolo, oltre che Macchietto, bypassato dalla galleria. Dopo la costruzione di questa variante \u00e8 diventato pi\u00f9 difficoltoso per gli automobilisti provenienti da Tai di Cadore raggiungere Macchietto, dal momento che non esiste uno svincolo prima della galleria (sempre se si proviene da Tai) per entrare a Macchietto (esisterebbe, per\u00f2 \u00e8 chiuso tramite barriere New Jersey e guard-rail), e quindi sono obbligati a raggiungere Perarolo (tramite lo svincolo prima della galleria Col di Caralte) e percorrere la SP 42 (ex SS 51) fino a raggiungere Macchietto, oppure percorrere la galleria Macchietto, svoltare a destra nel gi\u00e0 menzionato svincolo per Rivalgo e Perarolo e nella rotatoria situata sopra lo svincolo svoltare a destra per Perarolo. Una situazione simile \u00e8 accaduta agli abitanti di Macchietto per poter raggiungere Tai di Cadore: seppur prima della costruzione del tunnel potevano beneficiare della variante a scorrimento veloce per bypassare Perarolo, dopo la costruzione della galleria si trovano quasi costretti a percorrere il vecchio tracciato che prima del 1985 caratterizzava la SS 51, per poi, una volta raggiunta Perarolo, percorrere la strada comunale Perarolo-Caralte, per poi immettersi sul ponte Cadore. Inoltre, dopo la costruzione del tunnel, Macchietto non \u00e8 pi\u00f9 servito da autobus di linea DolomitiBus.\nTangenziale est di Vittorio Veneto.\nUn'ulteriore variante al tracciato originario della strada statale 51 di Alemagna \u00e8 costituita dalla tangenziale est di Vittorio Veneto, di cui nel marzo 2021 \u00e8 stato inaugurato il primo stralcio (dalla localit\u00e0 Rindola fino alla localit\u00e0 La Sega). Il manufatto principale di questo intervento \u00e8 una galleria di 1,5 km che attraversa il Monte Marcantone (il cosiddetto \"Traforo di Santa Augusta\"), consentendo il superamento del centro storico di Serravalle, attraversato dal tracciato originario della statale. Il secondo stralcio della tangenziale est collegher\u00e0 la localit\u00e0 Rindola fino all'ospedale civile della citt\u00e0; a Marzo 2021 la progettazione risulta in fase di avvio.\nPercorso.\nLa strada inizia dalla periferia di Conegliano, anche se di fatto nel comune di San Vendemiano, staccandosi dalla strada statale 13 Pontebbana. Punta a nord raggiungendo San Giacomo di Veglia e Vittorio Veneto. Da qui la strada comincia a salire lungo la Val Lapisina, costeggiando, nell'ordine, il lago di Negrisiola, il lago del Restello e infine il lago Morto. Superata la Sella di Fadalto la strada entra in provincia di Belluno, per la precisione in Alpago, e costeggia il lago di Santa Croce. In localit\u00e0 La Secca, si dirama la strada statale 422 dell'Alpago e del Cansiglio.\nLa strada entra in comune di Ponte nelle Alpi nella frazione di Cadola. Entrata nella frazione di Rione Santa Caterina si dirama la strada provinciale 1 della Sinistra Piave all'interno di una rotatoria (in passato la SS 51 curvava a destra), attraversa un ponte sul Piave (\u00e8 proprio da questo ponte che il paese di Ponte nelle Alpi prende il suo nome), e giunta a Ponte nelle Alpi si dirama la strada statale 50 del Grappa e del Passo Rolle per raggiungere Belluno, in un incrocio che dal 1995 fino al 2014 era un incrocio semaforizzato, per poi essere trasformato in una rotatoria. Passata Ponte nelle Alpi, la strada punta verso nord, raggiungendo Fortogna e Longarone, dove incrocia la strada statale 251 della Val di Zoldo e Val Cellina percorrendo pure un tratto in comune con quest'altra arteria.\nAttraversata Longarone, la strada entra in comune di Ospitale di Cadore, ed oggi si presenta con una variante a scorrimento veloce composta da viadotti e tre gallerie (Termine, Ospitale e Macchietto) che affianca il tracciato storico. Dopo la galleria Macchietto, la strada entra in comune di Perarolo di Cadore, attraversa il Piave tramite un viadotto, attraversa la montagna attraverso la galleria Col di Caralte ed attraversa nuovamente il Piave attraverso il ponte Cadore, sul quale entra in comune di Pieve di Cadore. Tale tratto presenta tre corsie in molte parti.\nPrima di entrare a Tai di Cadore, c'\u00e8 un lungo tratto composto da corsie di preselezione con il limite di 50\u00a0km/h, dal momento che in questo punto si dirama la strada statale 51 bis di Alemagna da cui \u00e8 possibile raggiungere la strada statale 52 Carnica per Auronzo di Cadore e il Comelico, dopo la costruzione di una variante composta da due gallerie con lo scopo di bypassare il paese di Pieve di Cadore. Prima della costruzione di questa variante, la SS 51 bis si diramava nel paese di Tai di Cadore.\nEntrata a Tai di Cadore, la strada curva a sinistra entrando nella valle del Boite. Superata Valle, entra nella frazione di Venas dove si innesta la strada statale 347 del Passo Cereda e del Passo Duran proveniente da Cibiana di Cadore. Da qui la strada inizia a salire di altitudine; superata Venas la strada entra in Oltrechiusa, attraversando Vodo di Cadore e Borca di Cadore, e infine San Vito di Cadore.\nIn tale tratta la strada veniva sovrappassata due volte dalla ferrovia delle Dolomiti, attiva fra il 1921 e il 1964.\nDopo la localit\u00e0 Acquabona, la strada entra a Cortina d'Ampezzo, i cui chilometri 102+823 e 103+420 coincidono con il centralissimo Corso Italia. Tuttavia, vista la popolarit\u00e0 mondiale della cittadina, da molti anni tale via \u00e8 zona a traffico limitato, e pertanto come deviazione vengono utilizzate due vie comunali di Cortina (Via Guglielmo Marconi in direzione Dobbiaco e Via Barone Franchetti in direzione Tai di Cadore) non classificate come SS 51 ma date in gestione ad ANAS. Dalla localit\u00e0 Fiames, la SS 51 diventa una vera strada di montagna (seppur ci sia solo un tornante), raggiunge il passo Cimabanche (1.529\u00a0m s.l.m.) entrando cos\u00ec in Trentino-Alto Adige (provincia di Bolzano). La strada percorre la Val di Landro, ed a Carbonin si innesta la strada statale 48 bis delle Dolomiti proveniente da Misurina. Da qui l'arteria raggiunge Dobbiaco innestandosi nella strada statale 49 della Pusteria.\nNel comune di Cortina d'Ampezzo la strada denominata \"Corso Italia\" \u00e8 stata declassificata tra via Olimpia e Via Marconi poich\u00e9 divenne pedonale negli anni 80.\nBibliografia.\n\"La Strada Regia di Alemagna\", \"Circolo Vittoriese di Ricerche Storiche\", convegno nazionale 24 maggio 2008, Vittorio Veneto, ed. De Bastiani."}
{"id": "677619", "revid": "339392", "url": "https://it.wikipedia.org/wiki?curid=677619", "title": "Neyshabur", "text": ""}
{"id": "677620", "revid": "116646184", "url": "https://it.wikipedia.org/wiki?curid=677620", "title": "Doedicurus clavicaudatus", "text": "Il dedicuro (\"Doedicurus clavicaudatus\", Owen 1847) \u00e8 una specie estinta di mammifero, imparentato alla lontana con gli attuali armadilli. I suoi resti sono stati rinvenuti in Sudamerica in terreni risalenti al Pleistocene.\nAspetto.\nAl contrario degli armadilli, che hanno una corazza formata da elementi mobili che permettono all'animale di appallottolarsi, il dedicuro e i suoi parenti (i gliptodontidi) possedevano un vero e proprio scudo osseo formato da elementi fusi tra di loro, che lo rendevano rigido e totalmente impenetrabile. Anche la testa era fornita di una sorta di \"elmo\" osseo, mentre le zampe, prive di protezione, erano corte e potevano essere ripiegate sotto il corpo in caso di tentativi di predazione. \nMa l'aspetto pi\u00f9 sorprendente dell'intero animale era costituito dalla coda: questa non solo era corazzata ma terminava anche con una specie di \"clava\" munita di punte lunghe e acuminate, simile al mazzafrusto usato dai cavalieri medievali. Questa struttura veniva agitata come deterrente nei confronti dei predatori, ad esempio i Phorusrhacos, i branchi di lupi e le tigri dai denti a sciabola, molto comuni nelle pianure pleistoceniche. Il dedicuro poteva inoltre contare sulla sua mole: alto 1,5 metri, lungo oltre 4 metri e pesante due tonnellate, questo animale era senza dubbio virtualmente impossibile da attaccare.\nNella cultura di massa.\nAppare nel documentario della BBC \"I predatori della preistoria\" nell'episodio \"I felini con i denti a sciabola\"."}
{"id": "677621", "revid": "648578", "url": "https://it.wikipedia.org/wiki?curid=677621", "title": "Matteo B. Bianchi", "text": "Biografia.\nInizia a scrivere subito dopo il liceo collaborando con alcune fanzine e creandone una insieme a Tito Faraci, \"Anestesia Totale\", dedicata al rock indipendente italiano. \nNel 1993 pubblica nella collana \"Millelire di Stampa Alternativa\" il lungo racconto autobiografico sulla sua esperienza di lavoro in un centro di assistenza per bambini psicotici, dal titolo provocatorio \"Non si pu\u00f2 mica fare il bagno con queste troie di onde\".\nNel 1994 sempre nei \"Millelire\" pubblica \"La cosa pi\u00f9 bella di Firenze \u00e8 McDonald's\", una raccolta di aforismi di Andy Warhol, da lui scelti e tradotti.\nGli viene l'idea della \"Letteratura spot\", racconti che hanno come protagonisti i personaggi delle pubblicit\u00e0 televisive e vengono pubblicate (da Tempi Stretti) due antologie: \"Kaori non sei unica\" (1995) e \"Miguel son sempre mi\" (1996). Cura, inoltre, l'edizione italiana di due antologie di narrativa omosessuale americana: \"Uomini su uomini\" (1996) e \"Non provate a definirci\" (1997) per \"Stampa Alternativa\" .\nIn quel periodo fonda quella che diventer\u00e0 la sua fanzine ufficiale: \"\u2018tina - La rivistina di Matteo B. Bianchi\", una pubblicazione indipendente dedicata alla narrativa giovanile italiana che continua a curare sino a oggi. \nScrive \"Generations of love\", il suo primo romanzo che viene pubblicato nel 1999 da Baldini &amp; Castoldi.\nPartecipa alla creazione della trasmissione \"Dispenser\" di Radio 2 RAI, della quale diventa caporedattore per sette anni, e in seguito approda come coautore alla trasmissione \"Very Victoria\" (di MTV), condotta da Victoria Cabello. Con la stessa conduttrice lavorer\u00e0 anche ai programmi \"Victor Victoria\" (La7 - 2009/10) e \"Quelli che il calcio\" (Rai Due, 2011/13).\nDecide intanto di riprendere in mano il primo racconto uscito nella collana \"Millelire\" e di ampliarlo, dando vita cos\u00ec al suo secondo romanzo \"Fermati tanto cos\u00ec\" (uscito nel 2002 per Baldini &amp; Castoldi).\nDopo la messa in scena della sua commedia teatrale \"Bigodini\", interpretata con successo da Platinette e Benedetta Mazzini, nel 2004 pubblica (con la casa editrice Fernandel) \"Mi ricordo\", un elenco di ricordi d\u2019infanzia ispirato all\u2019opera \"I remember\" dell\u2019artista americano Joe Brainard.\nNel 2006 esce il suo terzo romanzo: \"Esperimenti di felicit\u00e0 provvisoria\" (Baldini Castoldi Dalai editore) e la favola natalizia \"Tu Cher dalle stelle\" (Playground).\nNel 2008 collabora come autore al programma Stasera Niente Mtv con Ambra Angiolini (MTV). Nello stesso anno realizza, in collaborazione con Giorgio Vasta, il \"Dizionario affettivo della lingua italiana\" (pubblicato da Fandango), volume che raccoglie oltre 300 voci firmate da altrettanti scrittori italiani che forniscono una personale definizione delle loro parole pi\u00f9 amate. \nNell'ottobre 2010 pubblica per Marsilio il quarto romanzo \"Apocalisse a domicilio\".\nNel 2011 pubblica in volume due nuovi racconti: \"Gatta gatta\" (:duepunti edizioni) e \"Al sangue\", edito nella collana \"Inediti d'autore\" per il Corriere della Sera. Nello stesso anno esce anche il memoriale \"Sotto Anestesia- Furibonde avventure new-wave di provincia\" per l\u2019editore Terre di mezzo. \nDal 2014 partecipa alla creazione del late night \"EPCC \u2013 E poi c\u2019\u00e8 Cattelan\" (Sky Uno), condotto da Alessandro Cattelan, lavorando come co-autore alle prime cinque stagioni dello show, fino al 2018.\nContemporaneamente entra nel gruppo di lavoro di \"X-Factor\", curando diverse edizioni del programma \"Extra Factor / Strafactor\" (Sky Uno). \nNel 2016 pubblica \"Generations of love \u2013 Extensions\" (Fandango), versione ampliata del suo romanzo d\u2019esordio.\nIl suo quinto romanzo, \"Maria accanto\", esce nel 2017, sempre per Fandango. \nNel 2018 pubblica la biografia \"Yoko Ono \u2013 Dichiarazioni d\u2019amore per una donna circondata d\u2019odio (\"Add editore) e l\u2019anno seguente cura per l\u2019etichetta discografica Labellascheggia \u201cSuONO\u201d, album tributo dedicato all\u2019opera musicale di Yoko Ono con brani di Boosta, Myss Keta, Popolus, Egokid, i Camillas e altri musicisti della scena indie italiana. \nA partire dal 2018 inizia la collaborazione con StorieLibere.fm per la produzione di podcast originali: realizza le serie \"Esordienti. Errori da non fare\" (un tutorial dedicato ai narratori alle prime armi) e \"\u2018tina\" (registrato live in diversi locali), ma soprattutto \"Copertina\", appuntamento quindicinale di consigli letterari, tutt'ora in onda. \nNel 2018 esce il \"Nuovo dizionario della lingua italiana\" (edizione riveduta e aggiornata del precedente, sempre per Fandango e sempre con la collaborazione di Giorgio Vasta).\nNel 2019 collabora con Geppi Cucciari come autore nel programma Rai Pipol (Rai Tre).\nIl suo sito ufficiale \u00e8 www.matteobb.com "}
{"id": "677623", "revid": "72396", "url": "https://it.wikipedia.org/wiki?curid=677623", "title": "Renault 14", "text": "La Renault 14 \u00e8 una berlina a 2 volumi 5 porte di classe medio-bassa prodotta dalla casa automobilistica francese Renault tra il 1976 ed il 1983.\nStoria.\nGenesi e debutto.\nIl progetto volto alla realizzazione dell'erede della Renault 6 aveva come obiettivo anche quello di trovare un'erede delle versioni base della Renault 8. Infatti quest'ultima, assieme alla R10, era stata sostituita dalla Renault 12, una vettura che per\u00f2 per dimensioni si avvicinava maggiormente a vetture di fascia pi\u00f9 alta. Perci\u00f2, nel 1971, vale a dire solo 3 anni dopo il lancio della \"R6\", venne avviato il progetto denominato \"121\", relativo alla nuova vettura e che doveva proporre una carrozzeria impostata analogamente a quella di modelli di successo come la Simca 1100, ossia a due volumi con portellone, ma con linee pi\u00f9 moderne. I primi modellini in scala realizzati ritraevano una vettura con corpo vettura a due volumi simile proprio alla \"1100\", ma con un frontale recante l'elemento centrale di forma trapezoidale simile a quello gi\u00e0 visto sulle varie \"R6\", R16 ed \"R12\". Tale elemento scomparir\u00e0 nel corso della progettazione. Quando i modellini cominciarono ad assumere l'aspetto definitivo, si pass\u00f2 alla realizzazione dei primi prototipi per il test della parte meccanica e per i crash test. La vettura definitiva fu svelata nel gennaio 1976 e lanciata sul mercato nel giugno dello stesso anno con il nome di \"Renault 14\".\nDesign.\nRispetto alla concorrenza, la \"Renault 14\" era una vettura che proponeva linee molto pi\u00f9 morbide e tondeggianti, specie nel padiglione. Il frontale, caratterizzato da una calandra completamente nera e da grandi fari rettangolari. La coda, anch'essa tondeggiante era caratterizzata da fari rettangolari, ma che riprendevano comunque le curvature della parte anteriore. \nStruttura, meccanica e motore.\nLa \"R14\" era meccanicamente impostata secondo lo schema \"tutto avanti\", vale a dire con motore anteriore trasversale (di fatto fu la prima Renault a proporre tale soluzione) e trazione anteriore. Tale soluzione era dovuta per privilegiare lo spazio a bordo e nel vano bagagli posteriore. La sua struttura era a scocca portante ed i suoi lamierati erano saldati al pianale.\nLa vettura condivideva molto con un'altra vettura francese, la Peugeot 104 infatti da quest'ultima riprende lo stesso avantreno MacPherson, l'impianto frenante misto, lo sterzo a cremagliera e lo scarico. Tutto ci\u00f2 era possibile grazie alla joint-venture tra la Casa di Billancourt e quella di Sochaux, collaborazione cominciata nel 1966 e che aveva come scopo la produzione di motori e altre componenti meccaniche in comune. Completava il quadro un retrotreno a barre di torsione.\nPer quanto riguarda il motore, la \"R14\" montava un motore sviluppato sempre in collaborazione con la Peugeot, e cio\u00e8 l'unit\u00e0 XZ da 1218 cm\u00b3 in grado di erogare una potenza massima di 57 CV e di spingere la vettura ad una velocit\u00e0 massima di 143\u00a0km/h. Quanto al cambio adottato, esso era invece interamente prodotto dalla Renault nel suo stabilimento di Cl\u00e9on, dove nascevano anche i motori della famiglia Cl\u00e9on: si trattava di un cambio manuale a 4 marce. \nEvoluzione.\nProdotta negli stabilimenti di Douai in Francia, e di Haren in Belgio. Inizialmente la R14 fu disponibile nelle versioni L e la TL, dotata di alcuni accessori in pi\u00f9. Sin dal momento del debutto, la 14 aveva come concorrenti la Volkswagen Golf del 1974, che ha prestazioni simili (nelle versioni 1.3 e 1.5), la Talbot Horizon, la Fiat Ritmo, l'Alfa Romeo Alfasud e l'Austin Allegro. Le pi\u00f9 lontane, ma appartenenti ad una fascia di mercato simile, sono le Ford Escort Mk2 e Opel Kadett C, a trazione posteriore, ma anche la Fiat 128, con carrozzeria a 3 volumi ma con trazione sulle ruote anteriori. La commercializzazione in Italia fu avviata solo nel 1977.\nNel 1978 arriv\u00f2 la versione GTL, piut dotata e rifinita, e poco dopo arriv\u00f2 anche la TS, dotata dello stesso propulsore delle altre versioni, ma con potenza portata a 69 CV. Alla fine del \"79\" arriv\u00f2 l'unico e lieve restyling dell'intera carriera della R14, limitato prevalentemente al frontale e solo iad alcuni dettagli (mascherina anteriore rinnovata, indicatori di direzione spostati dai paraurti ai lati dei fari, paraurti neri anzich\u00e9 grigi e modifiche agli interni). Tale aggiornamento fu anche l'occasione per modificare la composizione della gamma, che a quel punto comprese le versioni TL e GTL equipaggiate col 1218\u00a0cm\u00b3 da 57 CV e la TS, con cilindrata maggiorata a 1360\u00a0cm\u00b3 (70 CV), grazie all'adozione del motore XY, anch'esso realizzato in collaborazione con il Gruppo PSA. Grazie a questo nuovo motore, la velocit\u00e0 della pi\u00f9 potente tra le \"R14\" arriv\u00f2 a toccare i 160\u00a0km/h. Miglior\u00f2 anche il livello di finiture interne.\nNel 1982 anche la GTL adotta il motore di 1.4 litri gi\u00e0 utilizzato sulla TS, ma con potenza ridotta a 60 CV.\nNel 1983 la 14, gi\u00e0 affiancata nel 1981 dalla pi\u00f9 tradizionale Renault 9, lasci\u00f2 il listino, rimpiazzata dalla Renault 11.\nRiepilogo caratteristiche.\nDi seguito vengono riepilogate le caratteristiche delle varie versioni relative alla gamma della \"Renault 14\". I prezzi riportati sono in migliaia di lire e si riferiscono al momento del debutto in Italia:\n(*) \"Questi nomi non sono mai stati usati, \u00e8 un'estrapolazione di questi motori sul nuovo sistema di designazione dei motori Renault.\"\nAll'inizio, Renault e Peugeot usavano gli stessi tipi di motori (denominazione \"Fran\u00e7aise de M\u00e9canique\"), negli anni '80, ognuno usava le proprie denominazioni.\nIl \"motore X\" di tipo X5J (1360 cm\u00b3) della Renault 14 GTL (dal 1982) \u00e8 l'unico a beneficiare delle nuove designazioni Renault. La designazione dei motori \u00e8 organizzata in 3 caratteri: una lettera, un numero, una lettera (Esempio: C1J, X5J, F2N).\nSerie speciali.\nLa \"R14\" \u00e8 stata proposta anche in alcune serie speciali a tiratura limitata:"}
{"id": "677630", "revid": "486946", "url": "https://it.wikipedia.org/wiki?curid=677630", "title": "Reza Muhammad Pahlavi", "text": ""}
{"id": "677647", "revid": "751106", "url": "https://it.wikipedia.org/wiki?curid=677647", "title": "Atco Records", "text": "La Atco Records \u00e8 un'etichetta discografica statunitense associata alla Warner Music Group e, dal 2006, in collaborazione con la Rhino Records. Atco \u00e8 una abbreviazione di ATlantic COrporation.\nStoria.\nInizi.\nLa Atco Records fu fondata nel 1955 da Herb Abramson come sottoetichetta della Atlantic Records. La Atco si occup\u00f2, fino al 1968, di dischi di genere blues, jazz e R&amp;B/soul.\nNei tardi anni ottanta inizi\u00f2 a distribuire anche per altre case discogrtafiche come la RSO Records, la Stax Records, la Volt Records, la Rolling Stones Records e la Ruthless Records, dedicandosi cos\u00ec anche ad altri generi musicali.\nI principali artisti di quei tempi erano Bobby Darin, The Coasters, Ben E. King, Otis Redding, Acker Bilk, Nino Tempo e April Stevens, Sonny and Cher, Bee Gees, Bad Company, Lulu), Blind Faith, Buffalo Springfield, Cream, Iron Butterfly, Vanilla Fudge, Enuff Z'Nuff, Pantera, AC/DC, Eric Clapton, INXS, Pete Townshend, Yes, Michel'le, Peter Gabriel e Genesis.\nIl declino.\nL'ultima hit pubblicata dalla Atco fu \"If Wishes Came True\" dei Sweet Sensation nel 1990. Infatti nel 1991 la Atlantic vendette la Atco alla Eastwest Records e l'etichetta si inglob\u00f2 interamente con la Eastwest perdendo la sua autonomia. La Atco era quasi totalmente scomparsa\nRitorno.\nNel 2006 la Warner Music Group riattiv\u00f2 la Atco Records come etichetta unita alla Rhino Records. Attualmente la sede della Atco \u00e8 situata a Los Angeles, California."}
{"id": "677648", "revid": "22356", "url": "https://it.wikipedia.org/wiki?curid=677648", "title": "Teleoceras", "text": "Il teleocerato (gen. Teleoceras) \u00e8 un rinoceronte estinto, vissuto tra il Miocene inferiore e il Pliocene inferiore (circa 17 - 4 milioni di anni fa), i cui resti fossili sono stati ritrovati in Nordamerica.\nUn rinoceronte - ippopotamo.\nQuesto animale, pur essendo strettamente imparentato con i moderni rinoceronti, aveva un aspetto molto simile a quello di un ippopotamo, e di quest'ultimo probabilmente rispecchiava anche le abitudini di vita. Le zampe erano cortissime e molto robuste, adatte a sorreggere un corpo eccezionalmente lungo e voluminoso. La testa era probabilmente dotata di un piccolo corno posto sopra le narici. \"Teleoceras\" era un rinoceronte di imponenti dimensioni: le specie pi\u00f9 grandi (come Teleoceras fossiger) potevano raggiungere i 4 metri di lunghezza e 1,8 tonnellate di peso. \u00c8 possibile che una specie (T. brachyrhinum) fosse dotata di una sorta di corta proboscide prensile, simile a quella dei tapiri (Prothero, 2005).\n\"Teleoceras\" \u00e8 facilmente riconoscibile per le sue zampe eccezionalmente corte e robuste, cos\u00ec come i piedi, e per il suo cranio dal muso corto e dalle creste lambdoidi larghe e rigonfie, come anche gli archi zigomatici. Le ossa nasali possedevano una caratteristica forma a U in sezione, e verso l'estremit\u00e0 anteriore erano corrugate, segno che dovevano sostenere un piccolo corno. Il primo incisivo superiore era ancora presente, al contrario di altri rinoceronti estinti come \"Aceratherium\". I denti molari e premolari erano solitamente dotati di una corona molto alta (ipsodonti); i molari, in particolare, erano notevolmente ingranditi, a spese dei premolari. Nella maggior parte delle specie riferite al genere \"Teleoceras\", il secondo premolare inferiore era scomparso. Oltre all'insolita robustezza delle zampe, \"Teleoceras\" era caratterizzato da un tubero del calcagno allungato e da un'articolazione tra scafoide e lunare (Prothero, 1998).\nClassificazione.\nIl genere \"Teleoceras\" venne istituito nel 1894 da John Bell Hatcher, sulla base di fossili ritrovati nel Nebraska e risalenti al Miocene medio. La specie tipo \u00e8 Teleoceras major, ma successivamente sono stati ritrovati numerosi altri fossili attribuiti a nuove specie del genere \"Teleoceras\", tutte provenienti dagli Stati Uniti occidentali e centrali: \"T. americanum, T. brachyrhinum, T. felicis, T. fossiger, T. guymonense, T. hicksi, T. medicornutum, T. meridianum, T. proterum, T. aepysoma\". L'ultima specie conosciuta \u00e8 T. hicksi, vissuta fino al Pliocene inferiore (Webb et al., 2008). \n\"Teleoceras\" \u00e8 il genere eponimo dei teleoceratini, un gruppo di rinoceronti dalle zampe insolitamente corte tipici dell'Oligocene e del Miocene. \"Teleoceras\", in particolare, rappresenta l'unico rappresentante americano del gruppo e anche il membro pi\u00f9 derivato. Sembra che questo animale si sia originato da forme immigrate dall'Asia come \"Brachypotherium\"; le prime specie (\"T. americanum\", inizialmente ascritto proprio al genere \"Brachypotherium\") erano ancora di piccole dimensioni, e diedero origine a forme intermedie come \"T. medicornutum\" e successivamente a \"T. major\", per poi culminare in \"T. fossiger\" dell'Hemphilliano inferiore, la forma pi\u00f9 grande nota. Successivamente a questo periodo si assiste a una riduzione della taglia: una forma endemica della Florida, \"T. proterum\", e la tarda \"T. hicksi\" sono notevolmente pi\u00f9 piccole rispetto a \"T. fossiger\".\nPaleoecologia.\nSenza dubbio il teleocerato frequentava le rive dei fiumi e dei laghi del Nordamerica (numerosi resti fossili sono stati trovati nel parco dell\"'Ashfall Fossil Beds\" nel Nebraska), passando gran parte del suo tempo in acqua. \"Teleoceras\" era sostanzialmente un analogo degli attuali ippopotami. Ci\u00f2 sarebbe provato non solo dal ritrovamento dei fossili in antichi ambienti fluviali e dalla corporatura, ma anche dall'analisi della struttura delle popolazioni (Prothero, 1998). Sembra che \"Teleoceras\" vivesse fianco a fianco di un altro rinoceronte dalle caratteristiche diverse, \"Aphelops\". Entrambi questi animali subirono una drastica riduzione nel Messiniano, fino a scomparire immediatamente dopo, forse a causa di un mutamento climatico che coinvolse anche la vegetazione."}
{"id": "677655", "revid": "124123", "url": "https://it.wikipedia.org/wiki?curid=677655", "title": "Blagoj Nacoski", "text": "Biografia.\nBlagoj Nacoski nasce in una famiglia di musicisti, dove comincia gli studi musicali. Successivamente si trasferisce a Roma dove studia con Mirella Parutto e Antonio Boyer. Nel 2003 si diploma al Conservatorio Licinio Refice di Frosinone con il massimo dei voti. Si perfeziona con Raul Gimenez a Barcellona e Silvia Bossa a Firenze\nNel febbraio 2003, fa il suo debutto con il ruolo di Arturo in \"Lucia di Lammermoor\" di G. Donizetti al Teatro dell\u2019Opera di Roma, sotto la direzione del Maestro Daniel Oren e con la regia di Graham Vick.\nSuccessivamente canta il ruolo di Don Ottavio nel \"Don Giovanni\" di W. A. Mozart a Miskolc (Ungheria) a fianco di Renato Bruson nel ruolo del protagonista. Da quel momento intraprende la carriera internazionale cantando nei maggiori teatri italiani, quali la Scala di Milano, Maggio Musicale Fiorentino, San Carlo di Napoli, Regio di Parma, Carlo Felice di Genova, Verdi di Trieste, La Fenice di Venezia, Lirico di Cagliari, Petruzzelli di Bari, Macerata opera Festival, Alighieri di Ravenna, Fraschini di Pavia, Rendano di Cosenza, e stranieri come la Opernhaus di Zurigo, Frankfurt Oper, Bayerische Staatsoper di Monaco, Staatsoper di Stoccarda, Th\u00e9atre Royal de la Monnaie di Bruxelles, New York City Opera, Seattle Opera, Canadian Opera Company di Toronto, Teatro Bunka Kaikan di Tokyo, New National Theater di Tokyo, Suntory Hall di Tokyo, Opera di Limoges, Teatro Municipal di San Paolo, Ryutopia Center Niigata, Teatro Sol\u00ecs di Montevideo, Gran Theatre du Aix-En-Provence, Opera Nazionale Macedone di Skopje, Pusan Cultural Centre, Opera Nazionale Polacca di Varsavia, Pusan Cultural Center, Teatro Nazionale di Praga, Teatro Nazionale di Fiume, come anche il Festival di Salisburgo, Vilnius City Opera, Miskolc Opera Festival, Ohrid Summer Festival, Hallwyl Festival, Paphos Opera Festival ecc. esibendosi con grande successo soprattutto nei ruoli mozartiani come Ferrando (Cos\u00ec fan tutte), Don Ottavio (Don Giovanni), Tamino (Il flauto magico), Belmonte (Il ratto dal Serraglio), Alessandro (Il re pastore) Scipione (Il sogno di Scipione) inciso in DVD per la Deutsche Grammophon, nonch\u00e9 nei ruoli di Almaviva (Il barbiere di Siviglia, Rossini), Lindoro (L'Italiana in Algeri, Rossini), Don Narciso (Turco in Italia, Rossini), Don Ramiro (Cenerentola, Rossini) Ernesto (Don Pasquale, Donizetti), Nemorino (L'elisir d'amore, Donizetti) Fenton (Falstaff, Verdi), Lysander (Il sogno di una notte di mezz'estate, Britten), Peter Quint (Il giro di vite, Britten) Pescatore (Stravinsky, Le Rossignol), Golo (Genoveva, Schumann), Aedo (Marco Polo, Zanettovich \u2013 prima mondiale), Orfeo (Orphe\u00e9 aux Enfers, Offenbach).\nBlagoj Nacoski ha collaborato con direttori d'orchestra quali Riccardo Chailly, Nicola Luisotti, Daniel Oren, Bruno Bartoletti, Fabio Luisi, Christoph von Dohn\u00e1nyi, Ivor Bolton, Carlo Rizzi, Thomas Guschlbauer, Antonello Allemandi, Will Crutchfield, Jonathan Webb, Paul Daniel, Julia Jones, Gerard Korsten, Robin Ticciati, Riccardo Frizza e registi come Graham Vick, Gabriele Lavia, Daniele Abbado, Mario Martone, Michael Hampe, J\u00fcrgen Flimm, Christof Loy, Luc Bondy, Nikolaus Lehnhof, John Cox, Claus Guth, Peter Kazaras, Francesco Micheli, Marco Carniti, Giorgio Gallione, Michael Sturminger, Stephen Medcalf, Klaus Zehelein, Denis Krief, Davide Livermore, Marina Bianchi. Oltre al DVD de \"Il sogno di Scipione\" di Mozart per la Deutsche Grammophon, ha inciso \u201cAriadne auf Naxos\u201d di R. Strauss in DVD per la TDK, \u201cRom\u00e9o et Juliette\u201d di Ch. Gounod in CD per la DECCA, \u201cLucia di Lammermoor\u201d di Donizetti in CD per la Dynamic, \u201cTe Deum\u201d di Colusso in CD per MR Classics nonch\u00e9 diverse incisioni sia per la Radio che per la Televisione Nazionale Macedone (MRTV), la TV TELMA e la TV giapponese NHK.\nNel 2008 gli \u00e8 stato conferito il Titolo Onorario \u201cAmbasciatore della cultura della Repubblica di Macedonia\u201d dal Governo macedone. Di recente \u00e8 stato Pong (\"Turandot\") al Teatro alla Scala di Milano, Spoletta (\"Tosca\") alla Scala di Milano e alla New York City Opera, Don Ottavio (\"Don Giovanni\") a Modena, Lucca e Sassari, Brighella e Tanzmeister (\"Ariadne auf Naxos\") a Montevideo, Almaviva (\"Il barbiere di Siviglia\") a Lecce, Brindisi, nonch\u00e9 a Pusan (Corea del Sud), Don Ramiro (\"Cenerentola\") al Festival di Pafos (Cipro) e protagonista nella prima mondiale de \"La Paura\" di Orazio Sciortino al Teatro Coccia di Novara. I prossimi impegni prevedono \u201cZenobia in Palmira\u201d a Napoli, \u201cIl barbiere di Siviglia\u201d a Trieste, \u201cTurandot\u201d a Macao, \u201cEvgenij Onegin\u201d a Skopje.\""}
{"id": "677663", "revid": "29244", "url": "https://it.wikipedia.org/wiki?curid=677663", "title": "Decompressione a stadi", "text": ""}
{"id": "677665", "revid": "29244", "url": "https://it.wikipedia.org/wiki?curid=677665", "title": "Decompressione a tappe", "text": ""}
{"id": "677666", "revid": "122420565", "url": "https://it.wikipedia.org/wiki?curid=677666", "title": "Hyracodon", "text": "L'iracodonte (gen. Hyracodon) \u00e8 un mammifero estinto, vissuto nell'Oligocene inferiore in Nordamerica.\nUn rinoceronte a forma di cavallo.\nL'aspetto dell'iracodonte era piuttosto simile a quello di un pony: tuttavia, nonostante le zampe allungate e il corpo robusto adattato alla corsa, questo strano animale era strettamente imparentato con i rinoceronti. Le zampe, fornite di tre dita funzionali, erano sorprendentemente simili a quelle dei cavalli primitivi come \"Miohippus\" e \"Orohippus\", ma caratteristiche del cranio rivelano la sua parentela con i rinoceronti odierni. Il cranio stesso era quasi sproporzionato rispetto al resto del corpo, ed era dotato di una dentatura dai molari forti, simili a quelli dei rinoceronti. Le dimensioni dell'animale si aggiravano intorno al metro e mezzo di lunghezza. \nParentele.\nLe caratteristiche del cranio indicano che questo animale era un parente dei rinoceronti, nonostante la corporatura snella e le zampe lunghe. La famiglia degli iracodontidi, a cui appartiene anche \"Triplopus\", \u00e8 stata avvicinata ai rinoceronti giganti come \"Paraceratherium\".\nStile di vita.\nCome i cavalli primitivi, l'iracodonte abitava le foreste e le steppe boschive, e svilupp\u00f2 una dieta che comprendeva le foglie degli alberi cos\u00ec come l'erba, che in quel periodo inizi\u00f2 a diffondersi moltissimo. Questi rinoceronti corridori si svilupparono proprio quando le grandi foreste del Nordamerica iniziarono a ritrarsi, dando origine a sterminate praterie."}
{"id": "677669", "revid": "119404352", "url": "https://it.wikipedia.org/wiki?curid=677669", "title": "Taylor Rain", "text": "Biografia.\nTaylor Rain sostiene di aver frequentato il Cypress College per diventare un'assistente di volo, ma cambi\u00f2 idea dopo l'11 settembre 2001 e decise di intraprendere una carriera nell'industria pornografica.\nDebutt\u00f2 cos\u00ec nella pornografia nel 2001, girando il film \"Pop Goes the Cherry\" con lo pseudonimo \"Nikki Star\". Girer\u00e0 in seguito circa 300 film, con molte scene di sesso anale. Il suo corpo \u00e8 naturale, non \u00e8 mai ricorsa alla chirurgia estetica nonostante il suo seno sia pi\u00f9 piccolo di quello di molte altre colleghe. Questo \u00e8 sicuramente una delle caratteristiche che la contraddistingue e che l'affianca ad altre pornostar, come ad esempio Jenna Haze, che hanno perseguito l'idea di non ricorrere alla chirurgia estetica, nonostante il loro corpo non sia dotato di curve particolarmente sinuose.\nHa girato pochissime scene lesbiche. Inoltre non \u00e8 mai apparsa in una scena con un attore di colore, e ha affermato di non voler girare scene di sesso interrazziale, anche se ha avuto una breve relazione privata con il rapper di colore Lloyd Banks e comparve in una scena con Rick Lee, un maschio asiatico. In questa sua scelta \u00e8 stata sicuramente influenzata dal padre, che non ha mai approvato questo tipo di relazioni.\nSpos\u00f2 Scott Fayner il 10 gennaio 2004, ma il loro matrimonio fu annullato poco tempo dopo.\nNel 2005 debutt\u00f2 alla regia girando Ass Up Face Down, prendendo parte anche nel \"casting\".\nNel dicembre 2005 annunci\u00f2 di volersi ritirare dalle scene per dedicarsi esclusivamente alla regia e dedicare pi\u00f9 tempo al suo nuovo sito internet a pagamento, coltivando anche il desiderio di allargare la sua famiglia. Nonostante questo annuncio nella sua filmografia compaiono diversi titoli realizzati nel 2006. Nel giugno 2006 annunci\u00f2 sul suo sito web di essere incinta, ma un mese dopo perse il bambino.\n lavora a Los Angeles come agente immobiliare con il nome di Nicole Price."}
{"id": "677674", "revid": "287204", "url": "https://it.wikipedia.org/wiki?curid=677674", "title": "Tommaso Paleologo", "text": "Tommaso divenne il legittimo pretendente al trono di Bisanzio, titolo che pot\u00e9 ottenere con il sostegno di Papa Pio II, dato che il fratello pi\u00f9 anziano, Demetrio Paleologo, nel 1460 si era alleato con gli ottomani per sconfiggerlo.\nTommaso despota di Morea.\nTommaso Paleologo era il figlio pi\u00f9 giovane, sestogenito, dell'Imperatore bizantino Manuele II Paleologo e di Elena Draga\u0161, in una serie di figli tutti maschi. Il nonno materno di Tommaso era Costantino Draga\u0161. I suoi fratelli erano gli Imperatori bizantini: Giovanni VIII Paleologo e Costantino XI Paleologo, cos\u00ec come Teodoro II Paleologo e Demetrio Paleologo, che furono despoti della Morea, e Andronico Paleologo, fu despota di Tessalonica.\nEssendo Tommaso il sestogenito di Manuele non avrebbe dovuto o potuto mai arrivare al potere, neppure quando i figli di Manuele diventarono gli unici eredi della ormai quasi estinta dinastia dei Paleologi.\nCome tutti i figli imperiali di Manuele, Tommaso divent\u00f2 despota. Nel 1428 egli e i suoi fratelli Teodoro e Costantino furono nominati despoti della Morea. Teodoro II si ritir\u00f2 a vita privata nel 1443 e lasci\u00f2 la nomina a despota, quindi in Morea rimasero due despoti, Tommaso e Costantino, fino a quando Costantino XI Paleologo fu nominato Imperatore di Bisanzio nel 1448, dopo la morte del fratello maggiore Giovanni VIII Paleologo. \nTommaso rimase l'unico despota di Morea per un anno e poi fu costretto a condividere nuovamente la carica con il fratello pi\u00f9 anziano Demetrio dal 1449, fino ad allora despota di Tessalonica, citt\u00e0 che fu ceduta ai veneziani non riuscendo pi\u00f9 i bizantini a proteggerla.\nIl Principato d'Acaia, sotto il dominio dei latini ancora dai tempi della quarta crociata (1204), perse terreno, dato che i bizantini dalla Morea avevano attaccato i latini e allargato considerevolmente il loro territorio. Dopo la guerra del 1430, almeno virtualmente l'intera penisola del Peloponneso era passata sotto il dominio dell'Impero bizantino e nel 1432 Tommaso spos\u00f2 Caterina Zaccaria, figlia dell'ultimo principe di Acaia Centurione II Zaccaria.\nDopo questo periodo di successi le fortune della Morea bizantina ebbero un declino, poich\u00e9 la gestione multipla del governo di quest'area, detenuto da molti fratelli, caus\u00f2 inevitabili attriti che peggiorarono ulteriormente dopo l'arrivo dell'ambizioso Demetrio, il quale assunse posizioni a favore degli ottomani in contrasto con la politica pro-occidentale di Tommaso.\nDal 1447 i despoti diventarono vassalli e tributari dei Sultani ottomani a causa della sconfitta dell'esercito crociato nella battaglia di Varna.\nAll'inizio dell'assedio di Costantinopoli da parte di Mehmed II, un esercito ottomano fu schierato al confine con l'Acaia in modo da bloccare la resistenza cristiana in Grecia, ed impedire sia ai latini che ai bizantini di prestare soccorso a Costantinopoli. \nDopo la conquista di quest'ultima da parte degli ottomani, guidati da Mehmed II ed avvenuta il 29 maggio 1453, il sultano ordin\u00f2 ai due fratelli Paleologi di continuare - uniti - a governare il despotato e di continuare a pagargli il loro tributo.\nQuesto ordine fu accettato da Tommaso e Demetrio per i primi due anni a causa della sommossa della famiglia dei Cantacuzeni, che dal 1453 cominci\u00f2 una rivolta campeggiata da Manuele Cantacuzeno nipote di Demetrio I Cantacuzeno. Soltanto nel corso del 1454 le forze dei fratelli Paleologi sconfissero le forze ribelli.\nIn queste circostanze, e privo di Costantino XI il quale era il mediatore per la pace familiare, Tommaso cerc\u00f2 sostegno contro gli ottomani nel mondo occidentale e si alle\u00f2 con la Repubblica di Genova e con il Papa della Chiesa di Roma e sconfisse il fratello Demetrio. Questi, che era anche filo-ottomano, fugg\u00ec a Costantinopoli alla corte di Mehmed II nel 1460 in cerca di aiuto, chiedendo al sultano di inviare un esercito per sconfiggere il fratello ribelle agli ottomani.\nUn esercito ottomano attacc\u00f2 la Morea e rapidamente apr\u00ec un varco nel confine sulle mura del Hexamilion attraverso l'Istmo di Corinto, troppo lungo per essere equipaggiato e difeso efficacemente dalle forze di Tommaso. Quest'ultimo, temendo di fare la fine del fratello Costantino, fugg\u00ec con la sua famiglia in Italia, dove gi\u00e0 era riconosciuto come erede legittimo dell'Impero bizantino, e si rec\u00f2 a Roma alla corte di Papa Pio II.\nI comandanti delle citt\u00e0 fortificate della Morea disertarono dal loro comando e i soldati scelsero individualmente se combattere o arrendersi, secondo la propria volont\u00e0 e le proprie circostanze. Nella battaglia finale dell'impero romano nella relativa incarnazione dell'impero bizantino, Graziano Paleologo, comandante militare della citt\u00e0 di Salmenikon, sconfisse Mehmed II, che dopo un mese d'assedio aveva rinviato i suoi uomini a casa senza conquistare quella \"citt\u00e0 poco importante\".\nDurante l'anno seguente Graziano ricevette un'offerta per diventare generale della Repubblica di Venezia che egli accett\u00f2 e quindi i veneziani presero sotto il loro controllo Salmenikon nel luglio del 1461.\nTommaso e gli eredi dell'Impero bizantino.\nDopo la caduta della Morea Tommaso and\u00f2 a vivere a Roma e fu riconosciuto nell'Europa cristiana come Imperatore legittimo di Bisanzio. Durante gli anni trascorsi nell'Europa occidentale si convert\u00ec al cattolicesimo, allo scopo di migliorare la sua figura.\nAlla sua morte - avvenuta nel 1465 a Roma - la sua posizione era quella di titolare legittimo dell'Impero di Bisanzio. Il titolo sarebbe poi passato al figlio pi\u00f9 anziano, Andrea Paleologo, nato a Mistra nel 1455.\nAltro figlio di Tommaso fu il pi\u00f9 piccolo Rogerio, vivente in una villa a San Mauro Cilento, in provincia di Salerno, tenutovi ostaggio dal re di Napoli Alfonso V a garanzia di certe sue pretese su possedimenti del caduto impero bizantino. Dopo la morte del fratello maggiore Andrea senza eredi, Rogerio avrebbe quindi ereditato il titolo di principe di Bizanzio. I suoi discendenti avrebbero, poi, originato il ramo \"Paleologo Mastrogiovanni\".\nMehmed II conquist\u00f2 nel 1461 l'Impero di Trebisonda, di fatto l'ultimo territorio libero dell'Impero Romano, dopo la conquista di Costantinopoli e della Morea.\nNel 1472 Papa Paolo II organizz\u00f2 a scopi politici il matrimonio fra la figlia di Tommaso, Zoe Paleologa (che cambi\u00f2 nome in Sophia) e il principe Ivan III di Russia, con la speranza di far diventare la Russia un paese cattolico. Il matrimonio venne celebrato, ma l'unione delle chiese non avvenne poich\u00e9 i russi non intesero cambiare religione. Ci\u00f2 nonostante, in virt\u00f9 di questo matrimonio, Mosca cominci\u00f2 a seguire relativamente la politica Imperiale di Bisanzio e si fregi\u00f2 del titolo di \"terza Roma\".\nIl bisnipote di Tommaso sar\u00e0 poi Ivan IV di Russia, il primo Imperatore - o zar - della Russia chiamato con questo titolo (il titolo Imperiale per\u00f2 era gi\u00e0 entrato nell'uso sotto Ivan III). \nL'ultima discendente riconosciuta di Zoe fu Maria di Staritsa, moglie del re Magnus di Livonia.\nFamiglia.\nDall'unione con Caterina Zaccaria di Achea, Tommaso Paleologo ebbe almeno quattro figli:\nOltre a quanto descritto si ha ragione di ritenere che ci fossero almeno altri due figli ovvero:"}
{"id": "677677", "revid": "838137", "url": "https://it.wikipedia.org/wiki?curid=677677", "title": "Giacomo Lanzetti", "text": "Biografia.\nNasce a Carmagnola, in provincia ed arcidiocesi di Torino, il 21 aprile 1942.\nFormazione e ministero sacerdotale.\nEntra in seminario a Giaveno nel 1953 e fa la sua vestizione clericale nel settembre 1958 a Torino.\nDurante l'ultimo anno di teologia \u00e8 inviato dal vescovo Felicissimo Stefano Tinivella, coadiutore \"person\u00e6 datus\" dell'arcivescovo di Torino, a perfezionare gli studi presso la Pontificia Universit\u00e0 Salesiana: il 30 agosto 1967 consegue il diploma di qualificazione in pedagogia catechistica.\n\u00c8 ordinato presbitero il 26 giugno 1966 dall'arcivescovo Michele Pellegrino (poi cardinale). Dopo l'ordinazione \u00e8 vice parroco a Santena dal 1967 al 1975.\nViene invitato dal cardinale Pellegrino a fondare la nuova parrocchia di San Benedetto abate nel nascente quartiere torinese di Pozzo Strada. Prima di posare la prima pietra dell'edificio, adatta a chiesa un negozio nelle vicinanze del luogo dove sarebbe sorta la chiesa parrocchiale di San Benedetto, consacrata dall'arcivescovo Anastasio Alberto Ballestrero (poi cardinale) il 13 maggio 1978. Rimane parroco a San Benedetto per ventitr\u00e9 anni, dove svolge numerose attivit\u00e0 di formazione, rese possibili anche grazie alla casa di spiritualit\u00e0 \"Oasi di San Benedetto\", situata a Montanaro e utilizzata come ritrovo dei giovani della sua parrocchia.\nNel luglio 1994 \u00e8 nominato dal cardinale Giovanni Saldarini assistente diocesano dell'Azione Cattolica.\nNel 2000 il cardinale Severino Poletto lo nomina vicario episcopale per la citt\u00e0 di Torino, mentre il 25 luglio 2001 \u00e8 nominato vicario generale.\nMinistero episcopale.\nIl 21 giugno 2002 papa Giovanni Paolo II lo nomina vescovo ausiliare di Torino e titolare di Mariana; riceve l'ordinazione episcopale il 20 luglio successivo, nella cattedrale di Torino, con il vescovo Guido Fiandino, dal cardinale Severino Poletto, coconsacranti l'arcivescovo Paolo Romeo (poi cardinale) ed il vescovo Pier Giorgio Micchiardi.\nIl 29 settembre 2006 papa Benedetto XVI lo nomina vescovo di Alghero-Bosa; succede ad Antonio Vacca, dimessosi per motivi di salute. Il 25 novembre successivo prende possesso della diocesi.\nIl 28 giugno 2010 \u00e8 nominato dallo stesso papa vescovo di Alba; succede a Sebastiano Dho, dimessosi per raggiunti limiti di et\u00e0. Il 6 ottobre seguente prende possesso della diocesi.\nIl 16 luglio 2015 annuncia di aver presentato le dimissioni dall'incarico di vescovo di Alba per motivi di salute. Il 24 settembre dello stesso anno papa Francesco accoglie le sue dimissioni, nominando amministratore apostolico della diocesi il vescovo di Asti Francesco Guido Ravinale. Il 21 gennaio 2016 lo stesso pontefice nomina il presbitero Marco Brunetti, del clero dell'arcidiocesi di Torino, suo successore all'incarico di vescovo di Alba.\nGenealogia episcopale.\nLa genealogia episcopale \u00e8:"}
{"id": "677682", "revid": "324090", "url": "https://it.wikipedia.org/wiki?curid=677682", "title": "Dayton (Ohio)", "text": "Dayton \u00e8 una citt\u00e0 degli Stati Uniti d'America, capoluogo della contea di Montgomery nello Stato dell'Ohio.\nStoria.\nDayton \u00e8 famosa per essere un'area industriale e per aver ospitato l'omonimo accordo di Dayton siglato nel 1995, con il quale ebbero fine le guerre jugoslave.\nGeografia fisica.\nLa citt\u00e0 \u00e8 situata a sud-ovest dell'Ohio, non lontana dal confine con l'Indiana, ed al centro della contea d'appartenenza, nella quale forma il centro principale di una conurbazione. Il fuso orario in cui si trova \u00e8 UTC-5.\nSociet\u00e0.\nEvoluzione demografica.\nLa popolazione di Dayton era di abitanti nel 2018 (189\u00ba posto tra le citt\u00e0 statunitensi per numero di abitanti), mentre l'intera area metropolitana, che comprende citt\u00e0 come Vandalia, Trotwood, Kettering, Centerville, Beavercreek, West Carrollton, Huber Heights, Troy e Miamisburg, ha una popolazione di quasi abitanti.\nInfrastrutture e trasporti.\nLa citt\u00e0 \u00e8 servita dall'Aeroporto Internazionale di Dayton. Inoltre, dispone di una rete filoviaria.\nArte.\nIl Dayton Art Institute conserva il dipinto con san Sebastiano di Paolo Pagani."}
{"id": "677685", "revid": "30753", "url": "https://it.wikipedia.org/wiki?curid=677685", "title": "Dayton, Ohio", "text": ""}
{"id": "677687", "revid": "88740", "url": "https://it.wikipedia.org/wiki?curid=677687", "title": "Dayton", "text": ""}
{"id": "677689", "revid": "1305772", "url": "https://it.wikipedia.org/wiki?curid=677689", "title": "Sigilletto", "text": "Sigilletto (\"Sighiet\" in friulano) \u00e8 una delle 4 frazioni del comune di Forni Avoltri (UD). Sorge a 1.121 m in Val Degano, e conta 62 abitanti. \u00c8 noto per le cave di marmo grigio situate vicino al paese. Sulla via principale si trova l'edificio che ospita il \"Centro di educazione ambientale Monte Coglians\", strutturato su tre piani in cui trovano spazio il centro visite, il laboratorio didattico e una piccola biblioteca.\nNel periodo estivo ospita alcune manifestazioni come la rassegna internazionale di fisarmoniche (agosto) e la festa del villeggiante a ferragosto in localit\u00e0 \"Volgelos\"."}
{"id": "677690", "revid": "22356", "url": "https://it.wikipedia.org/wiki?curid=677690", "title": "Stenomylus", "text": "Lo stenomilo (gen. Stenomylus) \u00e8 un mammifero artiodattilo estinto appartenente ai camelidi. Visse all'inizio del Miocene (circa 22 - 16 milioni di anni fa) e i suoi resti fossili sono stati ritrovati in Nordamerica.\nDescrizione.\nNonostante fosse imparentato con i cammelli, questo leggero animale della taglia di un montone aveva l'aspetto molto simile a quello di una gazzella odierna. Le zampe, infatti, erano estremamente allungate e dotate di due dita; le zampe possedevano metapodi separati ma alcune specie mostravano una saldatura incipiente, soprattutto nel metatarso. Le falangi ungueali fanno supporre la presenza di zoccoli simili a quelli dei cervidi, e non di cuscinetti carnosi come quelli dei cammelli attuali. \nIl collo di questo animale era molto allungato, e ci\u00f2 lo rendeva vagamente simile all'odierno gerenuk (\"Litocranius walleri\"). La testa era piccola, arrotondata e dal muso corto. Le ossa nasali piuttosto arretrate, inoltre, fanno supporre la presenza di una piccola proboscide o almeno di muscolose labbra prensili. Questa caratteristica \u00e8 ancor pi\u00f9 accentuata nell'affine (e leggermente posteriore) \"Rakomylus\". La dentatura di \"Stenomylus\" era molto specializzata: i denti anteriori erano di piccole dimensioni, e il terzo incisivo, cos\u00ec come il primo premolare, era simile al canino (di piccole dimensioni). Il secondo e il terzo premolare superiori erano molto ridotti, ed era presente un diastema tra il primo e il secondo premolare. Sia i molari superiori che quelli inferiori erano molto sviluppati in altezza (ipsodonti), ma erano molto pi\u00f9 lunghi che larghi, ed erano dotati di radici anche negli individui maturi. \nClassificazione.\nIl genere \"Stenomylus\" venne descritto per la prima volta da Peterson nel 1907, sulla base di resti fossili ritrovati in terreni del Miocene inferiore del Nebraska; la specie tipo \u00e8 Stenomylus gracilis. Un'altra specie ben nota \u00e8 Stenomylus hitchcocki, conosciuta per numerosi esemplari rinvenuti nella zona di Agate Springs in Nebraska, in una cava poi nota come \"Stenomylus Quarry\". Nella zona di Agate Springs \u00e8 stata ritrovata anche la specie \"S. crassidens\". Al genere \"Stenomylus\" sono state attribuite anche le specie \"S. keelinensis\" del Wyoming (da alcuni studiosi attribuita a un sottogenere a s\u00e9 stante, Pegomylus), e \"S. taylori\" del Nuovo Messico. La specie \"S. tubutamensis\", del Miocene inferiore del Messico, \u00e8 la pi\u00f9 piccola del genere. \n\"Stenomylus\" \u00e8 un genere di camelidi molto specializzato, classificato in una sottofamiglia a s\u00e9 stante (Stenomylinae) originatasi probabilmente alla fine dell'Oligocene. La specializzazione nell'allungamento delle zampe e nell'arretramento delle ossa nasali, cos\u00ec come nella dentatura, si accentuer\u00e0 ancor di pi\u00f9 in forme successive quali \"Rakomylus\". \nPaleoecologia.\nLe lunghe zampe permettevano allo stenomilo di compiere veloci corse e salti nelle pianure nordamericane per sfuggire ai predatori. I denti ipsodonti probabilmente erano utili per nutrirsi di materiale fibroso e duro come l'erba, che in quel periodo stava diventando preponderante nelle sterminate praterie del continente."}
{"id": "677702", "revid": "1208320", "url": "https://it.wikipedia.org/wiki?curid=677702", "title": "Ciudad Ju\u00e1rez", "text": "Ciudad Ju\u00e1rez, conosciuta come Paso del Norte (\"Passo del Nord\") o semplicemente Ju\u00e1rez (in inglese Juarez City), \u00e8 la citt\u00e0 pi\u00f9 popolosa dello stato messicano di Chihuahua.\nGeografia fisica.\nLa citt\u00e0 \u00e8 situata vicino al Rio Grande di fronte alla citt\u00e0 texana di El Paso con cui forma un'area metropolitana internazionale di circa due milioni e mezzo di abitanti (la pi\u00f9 grande sul confine fra Messico e Stati Uniti dopo quella di Tijuana e San Diego).\n\u00c8 la citt\u00e0 pi\u00f9 popolosa dello stato di Chihuahua e la quinta del Messico.\nClima.\nJu\u00e1rez, trovandosi nel deserto di Chihuahua e ad un'elevata altitudine, ha un clima desertico freddo con estati calde, primavere e autunni miti, e inverni freddi.\nStoria.\nJu\u00e1rez \u00e8 stata fondata col nome di El Paso del Norte (\"Il Passo del Nord\") nel 1659 da alcuni esploratori spagnoli che cercavano un percorso attraverso le Montagne Rocciose. L'importanza della citt\u00e0 era data dal fatto che rappresent\u00f2 per pi\u00f9 di due secoli l'unico collegamento tra il Messico e il Texas.\nIl Trattato di Guadalupe Hidalgo del 1848 stabil\u00ec che il Rio Grande sarebbe stato il confine fra Messico e Stati Uniti, separando gli insediamenti a nord del fiume dalla citt\u00e0, di cui non facevano parte. La parte della citt\u00e0 entrata a far parte degli Stati Uniti divenne successivamente El Paso. Durante l'intervento francese in Messico, El Paso del Norte ospit\u00f2 le truppe fedeli al presidente Benito Ju\u00e1rez, il quale aveva formato un governo in esilio a Chihuahua. Nel 1882 la citt\u00e0 venne raggiunta dalla ferrovia, ci\u00f2 comport\u00f2 l'apertura di banche, uffici postali, linee tranviarie e varie attivit\u00e0 commerciali. Nel 1888 il toponimo venne mutato in Ciudad Ju\u00e1rez, in onore del presidente. A partire dagli anni '10 del XX secolo divenne la pi\u00f9 importante citt\u00e0 frontaliera del Messico e proprio per questo motivo, durante la rivoluzione messicana, venne conquistata due volte dagli uomini di Pancho Villa.\nA partire dagli anni novanta Ju\u00e1rez \u00e8 stata teatro di violenti omicidi seriali di donne.\nCriminalit\u00e0.\nSecondo una statistica, Ciudad Ju\u00e1rez \u00e8 considerata la citt\u00e0 pi\u00f9 pericolosa del mondo, davanti a Miami, Caracas e New Orleans (nel solo 2009 ci sono stati oltre 2500 omicidi).\nLa spirale di violenza \u00e8 causata in buona parte dal narcotraffico, molto attivo nella frontiera con gli Stati Uniti. Ci sono circa 950 \"pandillas\" (bande armate) che operano a Ciudad Ju\u00e1rez, con decine di migliaia di operativi (\"pandilleros\"), di cui circa 3000 sono considerati leader (\"cabecillas\"). Molti di questi \"pandilleros\", di origine messicana, provengono dagli Stati Uniti d'America, da dove sono stati espulsi.\nLa guerra del narcotraffico \u00e8 cominciata nel 2004 quando il Cartello di Sinaloa, dopo aver vinto la guerra per Tijuana ed aver imposto la propria egemonia su quasi tutta la frontiera con gli Stati Uniti, ha puntato gli occhi sulla citt\u00e0 di Ju\u00e1rez, a quel tempo saldamente nelle mani del Cartello di Ju\u00e1rez.\nNel 2011 c'\u00e8 stato un calo degli omicidi del 32% (da 3042 a 2086), portando il coefficiente di assassinio dal 229 al 171 (ogni 100.000 abitanti). Nella classifica delle citt\u00e0 con pi\u00f9 omicidi al mondo, Ciudad Ju\u00e1rez sembrava aver perso il primato dopo 3 anni consecutivi a discapito della citt\u00e0 honduregna di San Pedro Sula che ha registrato un tasso di omicidi pari al 158,87 per 100.000 abitanti) fino a quando non si \u00e8 scoperto che i residenti erano calati ancora di 112.000, probabilmente molti di questi esasperati dalle continue violenze (in 4 anni di guerra della droga la citt\u00e0 ha perso 212.000 abitanti, circa il 18% della popolazione).\nDal 1993 la citt\u00e0 messicana \u00e8 diventata tristemente famosa per le 4.500 donne scomparse e a causa degli omicidi perpetrati ai danni di giovani donne, generalmente di umile estrazione sociale e impiegate nelle numerose \"maquiladora\", fabbriche in cui si producono i beni d'esportazione destinati al primo mondo. Il fenomeno \u00e8 anche noto come le \"croci rosa di Chihuahua\". \u00c8 stato girato un film di denuncia sul femminicidio di Ciudad Ju\u00e1rez con Jennifer Lopez e Antonio Banderas intitolato \"Bordertown\" (2006), sostenuto dalla campagna di Amnesty International contro i delitti della citt\u00e0 messicana.\nAltro film che tratta la realt\u00e0 di Ciudad Ju\u00e1rez, l'immigrazione clandestina attraverso la frontiera di El Paso e i suoi aspetti collegati alla malavita locale \u00e8 \"Frontiera\" (1982), con Jack Nicholson e Elpidia Carrillo. Sono stati scritti molti libri sull'argomento, tra i quali \"Huesos en el desierto\" (\"Ossa nel deserto\") di Sergio Gonz\u00e1lez Rodr\u00edguez. L'artista visiva Elina Chauvet ha ideato il progetto d'arte pubblica \"Zapatos Rojos\" (2009-in corso), realizzato per la prima volta a Ciudad Ju\u00e1rez nel 2009 e portato in Italia nel 2012 dalla curatrice d'arte Francesca Guerisoli. Composto da una marcia silenziosa di scarpe rosse femminili, raccolte attraverso il passaparola e i social network, il progetto reclama giustizia per le vittime di Ju\u00e1rez ed \u00e8 diventato un simbolo largamente condiviso in Italia da istituzioni, associazioni e cittadini nella lotta contro la violenza di genere.\nUna delle principali associazioni in difesa delle donne di Ju\u00e1rez \u00e8 la Nuestras Hijas de Regreso a Casa, che ha come fondatrici Marisela Ortiz Rivera e Norma Andrade che dal 2001 si battono contro il dilagante fenomeno del femminicidio a Ciudad Ju\u00e1rez.\nRoberto Bola\u00f1o nel romanzo\" 2666\", e, in particolare ne \"La parte dei delitti\", racconta la tragedia delle morti seriali di donne nella citt\u00e0 messicana di Ciudad Ju\u00e1rez che, nel romanzo, si chiama \"Santa Teresa\".\nIl nome della citt\u00e0 \u00e8 stato spesso legato anche a quello della potente organizzazione criminale denominata Cartello di Ju\u00e1rez."}
{"id": "677703", "revid": "287204", "url": "https://it.wikipedia.org/wiki?curid=677703", "title": "Ciudad Juarez", "text": ""}
{"id": "677706", "revid": "22356", "url": "https://it.wikipedia.org/wiki?curid=677706", "title": "Camelide", "text": ""}
{"id": "677713", "revid": "486946", "url": "https://it.wikipedia.org/wiki?curid=677713", "title": "Zanpakuto", "text": ""}
{"id": "677721", "revid": "729019", "url": "https://it.wikipedia.org/wiki?curid=677721", "title": "El Hijo del Santo", "text": "\u00c8 il figlio del leggendario wrestler/attore messicano El Santo.\nCarriera.\n\"Santito\", come viene spesso chiamato, \u00e8 l'unico dei dieci figli di El Santo ad avere intrapreso la carriera di wrestler. Cominci\u00f2 a lottare senza il consenso del padre nel febbraio 1982 con il ring name El Korak ma gi\u00e0 nell'ottobre successivo prese ufficialmente l'identit\u00e0 di El Hijo del Santo dopo essersi laureato in scienze della comunicazione alla Universidad Iberoamericana, su esplicita richiesta del padre. Adott\u00f2 lo stesso look del padre sul ring, la maschera d'argento, calzamaglia e mantello, e le stesse mosse. Nonostante non abbia mai raggiunto le vette di popolarit\u00e0 di El Santo, divenne un lottatore tecnicamente migliore rispetto all'illustre genitore.\nA inizio carriera, lott\u00f2 principalmente nella World Wrestling Association (nella zona di Tijuana) e nella Universal Wrestling Association (una federazione di Citt\u00e0 del Messico) ma debutt\u00f2 nella Empresa Mexicana de Lucha Libre (EMLL), compagnia che in seguito divenne la Consejo Mundial de Lucha Libre nell'estate del 1983. Fu votato \"Rookie of the Year\" in Messico.\nConquist\u00f2 il primo titolo, l'UWA World Lightweight Championship, nell'ottobre 1985. Ebbe una rivalit\u00e0 con Espanto Jr. (il cui padre era stato acerrimo rivale di El Santo) al quale strapp\u00f2 la maschera. In questo periodo, ebbe anche un feud con Negro Casas, che divenne il suo antagonista principale.\nNel 1990 debutt\u00f2 in Giappone nella Universal Lucha Libre di Gran Hamada e vinse l'UWA World Welterweight Championship e il WWA Welterweight Championship. Alla fine del 1991 lasci\u00f2 la WWA e rese vacante il titolo Welterweight ma continu\u00f2 a lottare nella UWA fino alla creazione della Asistencia Asesor\u00eda y Administraci\u00f3n (AAA). El Hijo del Santo riconquist\u00f2 il titolo WWA Welterweight e port\u00f2 la cintura con lui nella AAA. Uno dei primi feud fu quello con il fratello minore di Negro Casas, Heavy Metal. Heavy Metal sconfisse el Hijo del Santo strappandogli il titolo WWA Welterweight e vinse anche il Mexican National Welterweight Championship ma el Hijo del Santo riconquist\u00f2 entrambe le cinture nel corso della rivalit\u00e0 prima di cederle al pi\u00f9 giovane Psicosis.\nIl suo feud pi\u00f9 memorabile nella AAA fu quello contro i Los Gringos Locos (Eddy Guerrero &amp; \"Love Machine\" Art Barr). El Hijo del Santo &amp; Octag\u00f3n sconfissero i due in un tag team match elogiato dalla critica e da Dave Meltzer in particolare che gli diede il massimo dei voti, ma Barr mor\u00ec solo tre settimane dopo sancendo brutalmente la fine del feud. Il proprietario della AAA Antonio Pe\u00f1a tent\u00f2 di imbastire un angle con una versione \"malvagia\" di El Santo chiamata \"El Santo Negro\" che avrebbe dovuto sostituire Barr nel feud, ma la famiglia di El Santo si oppose, il progetto venne scartato e El Hijo del Santo pass\u00f2 alla CMLL nel 1995.\nL'obiettivo del passaggio alla CMLL era quello di rivitalizzare la rivalit\u00e0 con Negro Casas. El Hijo del Santo perse un match contro Casas all'evento \"CMLL 63rd Anniversary\" del 20 settembre 1996, e poi si prese un breve periodo di pausa lontano dal ring. Mentre era via, Negro Casas effettu\u00f2 un turn face e i suoi ex alleati, Scorpio Jr. e Bestia Salvaje, dissero che avevano una \"sorpresa\" in serbo per lui. Questa si rivel\u00f2 essere un match tre contro tre con Negro Casas, El Dandy e H\u00e9ctor Garza contro Scorpio Jr., Bestia Salvaje e un partner misterioso. El Hijo del Santo si present\u00f2 sul ring come alleato di Scorpio e Salvaje ma sotto travestimento e pretendendo di essere El Felino, il fratello di Negro Casas. Durante il match, Scorpio e Salvaje aggredirono Casas e il pubblico, all'oscuro di tutto, si aspettava che El Felino salvasse il fratello. Nel bel mezzo del match, El Hijo del Santo si tolse il travestimento rivelando la sua vera identit\u00e0 e aiut\u00f2 Scorpio e Salvaje, sancendo di fatto il suo primo turn heel in carriera.\nLa settimana seguente, El Dandy e Negro Casas sfidarono El Hijo del Santo a un hair vs. mask match. L'incontro si svolse il 6 dicembre 1996 e vide prevalere Santo che tagli\u00f2 i capelli a El Dandy in un match sanguinoso davanti a un pubblico da tutto esaurito nell'Arena Mexico. Il feud prosegu\u00ec fino all'evento \"64th anniversary\" del 19 settembre 1997, dove Negro Casas e El Hijo del Santo si affrontarono in un drammatico hair vs. mask match. El Hijo del Santo si aggiudic\u00f2 la contesa e cominci\u00f2 un lento turn face tornando dalla parte dei \"buoni\".\nSebbene l'angle del suo turn heel avesse riscosso molto successo e fatto guadagnare molti soldi alla CMLL, El Hijo del Santo continu\u00f2 a lottare da babyface in Messico, combattendo anche in coppia con Rey Mysterio a Tijuana.\nNegro Casas e El Hijo del Santo cominciarono a combattere insieme e sfidarono Scorpio e Salvaje che avevano recentemente vinto le cinture CMLL World Tag Team Championship. El Hijo del Santo e Casas sconfissero Scorpio e Salvaje conquistando i titoli il 5 febbraio 1999, ma avendo ottenuto solo una vittoria per squalifica, rifiutarono le cinture. Il big match nel feud fu un mask/hair versus mask/hair tag match che si svolse a \"\". Santo &amp; Casas uscirono vittoriosi e campioni di coppia. Successivamente, El Hijo del Santo ebbe qualche diverbio con la dirigenza CMLL e le cinture di coppia furono rese vacanti. Egli torn\u00f2 e sempre insieme a Casas riconquist\u00f2 i titoli sconfiggendo Los Guerreros del Infierno (\u00daltimo Guerrero &amp; Rey Bucanero) per poi cederli ai Los Guerreros nel 2002. Dopo un altro anno sabbatico, torn\u00f2 nella CMLL nell'estate del 2004, inizialmente come assistente di M\u00edstico e poi per un feud con Perro Aguayo Jr. e la sua stable La Furia del Norte. Al termine della rivalit\u00e0, ebbe un match con Averno per il titolo WWA Welterweight e poi lasci\u00f2 la compagnia.\nEl Hijo del Santo continu\u00f2 a lottare nel circuito indipendente messicano, e fond\u00f2 la propria federazione di wrestling, chiamata \"Todo x el Todo\".\nL'11 maggio 2013, El Hijo del Santo e il suo rivale di vecchia data, Blue Demon Jr., unirono le proprie forze per vincere il titolo Pro Wrestling Revolution Tag Team Championship da Brian Cage e Derek Sanders.\nIl 25 novembre 2013, El Hijo del Santo annunci\u00f2 il suo momentaneo ritiro dal ring per curarsi un infortunio alla colonna vertebrale. Dopo la guarigione torn\u00f2 a combattere sul ring, lottando in coppia con suo figlio El Santo Jr. a uno show della Lucha Ilimitado svoltosi a Yakima, Washington, il 12 ottobre 2016. Successivamente lott\u00f2 altri due match insieme al figlio: a Tijuana il 16 dicembre, e a Ciudad Juarez il 18 dicembre 2016.\nTitoli e riconoscimenti.\nAsistencia Asesor\u00eda y Administraci\u00f3n\nConsejo Mundial de Lucha Libre\nPro Wrestling Revolution\nSouthern California Pro-Wrestling Hall of Fame\nUniversal Wrestling Association\nWorld Wrestling Association\nPro Wrestling Illustrated\nRisultati nelle \"Lucha de Apuestas\".\nRecord: 64-0"}
{"id": "677722", "revid": "9416", "url": "https://it.wikipedia.org/wiki?curid=677722", "title": "Pittorico", "text": ""}
{"id": "677724", "revid": "30753", "url": "https://it.wikipedia.org/wiki?curid=677724", "title": "El Hijo Del Santo", "text": ""}
{"id": "677725", "revid": "9416", "url": "https://it.wikipedia.org/wiki?curid=677725", "title": "De Pisis", "text": ""}
{"id": "677726", "revid": "1610933", "url": "https://it.wikipedia.org/wiki?curid=677726", "title": "Orso delle caverne", "text": ""}
{"id": "677727", "revid": "212348", "url": "https://it.wikipedia.org/wiki?curid=677727", "title": "Klee", "text": ""}
{"id": "677728", "revid": "599013", "url": "https://it.wikipedia.org/wiki?curid=677728", "title": "Claude Criquielion", "text": "Professionista dal 1979 al 1991, fu campione del mondo in linea nel 1984 a Barcellona. Scalatore e passista, totalizz\u00f2 61 vittorie, tra cui un Giro delle Fiandre, due Freccia Vallone e una Cl\u00e1sica San Sebasti\u00e1n.\nCarriera.\nVinse varie classiche tra cui il Giro delle Fiandre nel 1987, la Cl\u00e1sica San Sebasti\u00e1n nel 1983, la Freccia Vallone nel 1985 e nel 1989 e il Grand Prix Eddy Merckx nel 1984; non riusc\u00ec invece mai a trionfare nella Liegi-Bastogne-Liegi, dove si classific\u00f2 due volte secondo, nel 1985 e nel 1991, e una volta terzo, nel 1987, battuto tutte e tre le volte dall'italiano Moreno Argentin. Nella Freccia Vallone collezion\u00f2 altri due secondi posti, nel 1987 e nel 1991 - battuto ancora da Argentin - e un terzo nel 1986; altri piazzamenti di prestigio furono un secondo e un terzo posto all'Amstel Gold Race, rispettivamente nel 1989 e nel 1988. Tra le altre vittorie nelle gare in linea, quella nella Freccia del Brabante nel 1982.\nI migliori risultati nelle corse a tappe furono invece il settimo posto al Giro d'Italia 1989, il quinto al Tour de France 1986 e il terzo alla Vuelta a Espa\u00f1a 1980. Nel 1986 conquist\u00f2 il Tour de Romandie e il Grand Prix du Midi Libre, ripetendosi nella breve corsa a tappe francese nel 1988.\nIl suo successo pi\u00f9 importante fu per\u00f2 quello al campionato del mondo 1984 a Barcellona, quando si aggiudic\u00f2 la maglia iridata precedendo al traguardo Claudio Corti e Steve Bauer. And\u00f2 vicino al bis mondiale nel 1988, quando la rassegna si svolse a Ronse. In quell'occasione fu protagonista di uno sfortunato episodio nel finale della competizione: in lotta per la vittoria nella volata con Steve Bauer, fu stretto da questi alle transenne e cadde. A vincere fu Maurizio Fondriest, Bauer tagli\u00f2 il traguardo secondo ma fu squalificato, mentre Criquielion chiuse undicesimo.\nNel 1990, ormai a fine carriera, si laure\u00f2 campione nazionale belga su strada. Si ritir\u00f2 nel 1991. Dal 2000 al 2004 fu direttore sportivo del team Lotto; dal 2005 al 2009 fu invece direttore sportivo della squadra belga Landbouwkrediet-Colnago. Con la stessa Landbouwkrediet, nel 2005, ha esordito da professionista suo figlio Mathieu, nato nel 1981.\n\u00c8 morto nel febbraio del 2015, all'et\u00e0 di 58 anni, in seguito a emorragia cerebrale."}
{"id": "677734", "revid": "767487", "url": "https://it.wikipedia.org/wiki?curid=677734", "title": "Merycoidodon", "text": "Il mericoidodonte (gen. Merycoidodon) \u00e8 un mammifero erbivoro estinto, vissuto nell'Oligocene inferiore (circa 32 milioni di anni fa) in Nordamerica.\nUn erbivoro diffusissimo.\nQuesto animale, che fa parte della famiglia degli oreodontidi, \u00e8 uno dei fossili pi\u00f9 comuni dello stato del Dakota del Sud. Nella regione conosciuta come \"badlands\" (\u201cterre cattive\u201d), infatti, sono stati rinvenuti migliaia di resti di questi animali. La formazione geologica \u00e8 nota come \"\"Oreodon\" \"beds\"\" (Letti a \"Oreodon\"), dal nome desueto di questo animale. La specie di gran lunga pi\u00f9 diffusa \u00e8 \"M. culbertsoni\", che nell'Oligocene inferiore divenne l'erbivoro pi\u00f9 diffuso del continente. Intere mandrie di questi artiodattili primitivi pascolavano nelle sterminate pianure del Nordamerica, costantemente a rischio di predazione da parte di carnivori quali \"Hyaenodon\" e \"Hoplophoneus\". \nIl mericoidodonte era vagamente simile a un piccolo maiale, con un corpo relativamente robusto che superava di poco il metro di lunghezza e delle zampe forti ma abbastanza snelle, tali da far supporre che l'animale fosse piuttosto agile. Il cranio era compatto e fornito di una dentatura adatta a masticare fogliame e, in misura minore, erba."}
{"id": "677741", "revid": "729019", "url": "https://it.wikipedia.org/wiki?curid=677741", "title": "Art Barr", "text": "Ha lottato brevemente per la World Championship Wrestling, ma \u00e8 meglio conosciuto per le sue prestazioni in Messico nella Asistencia Asesor\u00eda y Administraci\u00f3n, dove lottava in coppia con Eddie Guerrero. Quest'ultimo, come tributo nei confronti dell'amico, dopo la morte di quest'ultimo inizi\u00f2 ad utilizzare la Frog Splash come finisher, come era solito fare Barr. La Frog Splash \u00e8 diventata una delle mosse pi\u00f9 comuni fra i wrestler messicani.\nMorte.\nIl 23 novembre 1994, Barr fu rinvenuto cadavere nella sua casa di Springfield (Oregon). I rapporti preliminari sul decesso indicarono come causa della morte un aneurisma, ma successive indagini giunsero alla conclusione che Barr mor\u00ec per cause sconosciute. Art non aveva problemi cardiaci, nessun aneurisma o emorragie interne, e non aveva subito nessun grave infortunio sul ring. Al momento della morte erano presenti nel suo sangue un mix di droghe ed alcool. Eddie Guerrero era il suo migliore amico all'epoca. Anche se Eddie, nel suo libro afferma che la causa della morte di Barr \u00e8 ancora ignota, Scott E. Williams, nel libro \"Hardcore History\" scrisse che \"Barr mor\u00ec nel sonno a causa di un attacco di cuore correlato all'abuso di droghe\". Dave Meltzer di \"Wrestling Observer\" raccont\u00f2 di aver avuto una conversazione con il medico legale che aveva effettuato l'autopsia sul corpo di Barr, il quale gli disse come l'ingrossamento degli organi interni di Art implicasse un abuso di steroidi.\nBarr \u00e8 oggi sepolto nei giardini del memoriale di Springfield.\nTitoli e riconoscimenti.\nPro Wrestling Illustrated"}
{"id": "677745", "revid": "6923", "url": "https://it.wikipedia.org/wiki?curid=677745", "title": "Roulette", "text": "La roulette \u00e8 un gioco d'azzardo introdotto in Francia nel XVIII secolo.\nStoria.\nGiochi d'azzardo basati sul movimento di una ruota risalgono perlomeno fino agli antichi romani, che avrebbero usato la ruota di un carro da guerra rovesciato su un lato. Una freccia era inserita nella ruota e sul terreno erano tracciati dieci spazi. Lo spazio su cui si arrestava la freccia determinava il vincitore. Gli antichi greci usavano uno scudo invece della ruota di carro.\nL'origine precisa della roulette \u00e8 comunque sconosciuta e sulla sua origine girano diverse leggende pi\u00f9 o meno probabili, che sia stata portata in occidente dalla Cina da un monaco, che sia stata inventata da Blaise Pascal nel XVII secolo mentre cercava di sviluppare una macchina per il moto perpetuo. Pi\u00f9 probabilmente \u00e8 una fusione di diversi giochi gi\u00e0 esistenti, gli italiani Biribissi e Hoca (in cui entrambi si puntava su un tabellone di 36 numeri), i giochi con una ruota inglesi \"E.O.\" (dalle iniziali di \"even\" e \"odd\", pari e dispari in inglese, un gioco inglese in cui si puntava sul risultato di una ruota divisa in caselle marcate solo con pari o dispari), Roly-Poly, Ace of Hearts. \nIn realt\u00e0, la roulette \u00e8 stata derivata in Francia all'inizio del 18 \u00b0 secolo dai vecchi giochi hoca e portique, ed \u00e8 menzionata per la prima volta con il suo nome attuale nel 1716 a Bordeaux. A seguito di diverse modifiche, la roulette raggiunse l'attuale struttura e struttura delle ruote intorno al 1790, dopo di che ottenne rapidamente lo status di gioco principale nei casin\u00f2 e nelle case da gioco d'Europa. Durante gli anni dal 1836 al 1933, la roulette fu bandita in Francia.\nDescrizione.\nConsiste in un disco, diviso in 37 (o 38, nella versione statunitense) settori numerati da 0 a 36 e colorati alternativamente in rosso e nero, mentre lo zero (0), come il doppio zero (00) quando \u00e8 presente, \u00e8 normalmente colorato di verde o in bianco (in pochissimi casi); il disco viene fatto ruotare nella sua sede dal gestore del banco (il croupier) che successivamente vi lancia una pallina, originariamente in avorio, successivamente in resina o teflon: la pallina viene fatta ruotare in senso opposto a quello della roulette, e si ferma cadendo in uno dei settori numerati, determinando il numero vincente. Inoltre, a giri alternati, viene cambiato il senso della roulette (orario o antiorario) e con esso il senso della pallina sempre opposto a quello del disco. Al giro successivo, il croupier, fa ripartire la pallina dall'ultimo numero vincente o, perlomeno, dal suo settore di appartenenza.\nLinguaggio.\nLa lingua comunemente usata dai croupier durante il gioco della roulette \u00e8 il francese (nei casin\u00f2 dell'Europa occidentale) altrimenti l'inglese. Di seguito le frasi che regolano ogni fase del gioco:\nTipi di roulette.\nVi possono essere tre tipi di tavolo:\nAl Casino de la Vall\u00e9e Casino di Saint-Vincent (AO) ad esempio, alle Roulette Americane, sono accettati dai croupier alcuni speciali annunci chiamati Silver, Gold, Americana, Small e Laterali dei numeri.\nTutti i numeri vengono giocati \"in pieno\":\nPuntate e sistemi di gioco.\nLe combinazioni su cui \u00e8 possibile puntare sono svariate, ognuna delle quali \u00e8 quotata (36/n)-1, essendo n la quantit\u00e0 di numeri compresi nella combinazione scelta: \nPuntate Semplici.\nCi sono poi tre ulteriori tipi di puntata, chiamate Chances Simples, che in caso di vittoria, restituiscono una volta la somma puntata e sono:\nEsistono poi sistemi di gioco codificati a livello internazionale. I pi\u00f9 comuni sono: i \"vicini dello zero\", la \"serie 5/8\" e gli \"orfanelli\".\nStatistica.\nIl banco ha una percentuale matematica di vantaggio sul giocatore del 2,7% (1/37) con la roulette francese e quasi il doppio quindi il 5,3% (2/38) con quella americana in quanto \u00e8 presente il doppio zero.\nNon ci sono sistemi o tecniche di gioco che garantiscano una vincita \"sicura\". Nel 1985 Olivier Doria ipotizz\u00f2 un sistema basato sull'incrocio di parabole dirette in senso opposto. E cio\u00e8 piazzando una telecamera che calcolasse, al momento del lancio, la velocit\u00e0 della pallina alla partenza e, simultaneamente la velocit\u00e0 della ruota in senso opposto, si sarebbe potuto calcolare il settore della roulette nel quale la pallina avrebbe avuto pi\u00f9 probabilit\u00e0 di atterrare.\nGonzalo Garc\u00eda Pelayo \u00e8 noto per aver inventato un metodo, basato sull'analisi statistica delle estrazioni, in grado di individuare possibili numeri favoriti dovuti alle imperfezioni meccaniche della ruota.\nQuando si gioca un numero singolo le probabilit\u00e0 di vincita sono (2,70%) per i tavoli francese e inglese, e (2,63%) per il tavolo americano. Se il gioco fosse equo, il banco pagherebbe 37 volte la posta nei tavoli francese e inglese, e 38 volte la posta nel tavolo americano: invece il banco paga sempre 36 volte la posta giocata (in pratica il banco restituisce la posta giocata e aggiunge un importo pari a 35 volte la posta)."}
{"id": "677767", "revid": "729019", "url": "https://it.wikipedia.org/wiki?curid=677767", "title": "Louie Spicolli", "text": "Spicolli ha lottato in Messico col nome Madonna's Boyfriend e in federazioni statunitensi come World Wrestling Federation, Extreme Championship Wrestling e World Championship Wrestling negli anni novanta. \u00c8 stato trovato morto il 15 febbraio per un'overdose di droga.\nCarriera.\nWorld Wrestling Federation.\nNell'aprile 1995, la WWF \"riconfezion\u00f2\" Spicolli con la gimmick di \"Rad Radford\", un fan della musica grunge, presunto \"nuovo fidanzato\" di Courtney Love (kayfabe). Prese parte a un angle con The Bodydonnas, tag team nel quale egli voleva disperatamente entrare (nonostante il fisico molto poco tonico) e dove fu infine ammesso solo come \"Bodydonna-in-prova\". Alle \"Survivor Series\", venne buttato fuori dal gruppo perch\u00e9 la sua forma fisica non era abbastanza buona. Spicolli ottenne scarso successo con l'identit\u00e0 di Radford, vincendo raramente.\nNel 1996 venne trovato senza conoscenza da un vicino di casa dopo che era collassato sul divano a causa di un'overdose di medicinali. Rest\u00f2 in ospedale per diversi giorni prima di essere dimesso. La WWF, all'epoca nel mezzo degli strascichi dovuti allo scandalo steroidi di due anni prima, lo licenzi\u00f2 con la clausola che non andasse a lavorare nella federazione rivale WCW prima di un anno.\nMorte.\nMucciolo aveva smesso di assumere droghe dopo le rinnovate paure circa il suo stato di salute, ma la notizia improvvisa della madre malata terminale di cancro lo fece ricadere nel vizio. Il 15 febbraio 1998, mor\u00ec di overdose di alcol e droga all'et\u00e0 di 27 anni, soffocato dal proprio vomito nel sonno. Gli investigatori rinvennero in loco una fiala vuota di testosterone, pillole antidolorifiche, e psicofarmaci anti-ansia. Il coroner della contea di Los Angeles determin\u00f2 che le droghe avevano potuto contribuire al cedimento del cuore."}
{"id": "677770", "revid": "767487", "url": "https://it.wikipedia.org/wiki?curid=677770", "title": "Anatocismo", "text": "L'anatocismo (dal greco \u1f00\u03bd\u03b1\u03c4\u03bf\u03ba\u03b9\u03c3\u03bc\u03cc\u03c2 \"anatokism\u00f3s\", composto di \u03b1\u03bd\u03b1- \u00absopra, di nuovo\u00bb e \u03c4\u03bf\u03ba\u03b9\u03c3\u03bc\u03cc\u03c2 \u00abusura\u00bb) nel linguaggio bancario \u00e8 la produzione di interessi (\"capitalizzazione\") da altri interessi scaduti e non pagati, su un determinato capitale.\nNella prassi bancaria tali interessi vengono definiti \"composti\". Esempi di anatocismo sono il calcolo dell'interesse attivo su un conto di deposito o il calcolo dell'interesse passivo di un mutuo.\nOrdinamento italiano.\nNell'ordinamento italiano l'anatocismo \u00e8 espressamente disciplinato dall'art. 1283 c.c., che recita testualmente: \u201cIn mancanza di usi contrari, gli interessi scaduti possono produrre interessi solo dal giorno della domanda giudiziale o per effetto di convenzione posteriore alla loro scadenza, e sempre che si tratti di interessi dovuti almeno per sei mesi\u201d.\nL'art.1283 c.c. prevede tre eccezioni al divieto di capitalizzazione degli interessi e pi\u00f9 precisamente: \nImplicazioni.\nIl calcolo degli interessi in regime di capitalizzazione composta anzich\u00e9 in regime di capitalizzazione semplice determina una crescita esponenziale del debito, di conseguenza per periodi inferiori all'anno l'importo calcolato con la capitalizzazione composta sar\u00e0 inferiore a quello che si determina nella capitalizzazione semplice.\nGiuridicamente, in un'obbligazione pecuniaria l'applicazione dell'anatocismo comporterebbe, per il debitore, l'obbligo di pagamento, non solo del capitale e degli interessi pattuiti, ma anche degli ulteriori interessi calcolati sugli interessi gi\u00e0 scaduti.\nGiurisprudenza.\nLa legge non autorizza il pagamento degli interessi composti sulle quote di debito (capitale e interessi), che non sono state regolarmente pagate a scadenza. La sentenza della corte di Cassazione del 22 febbraio 2003 n. 2593 \u00e8 molto chiara al riguardo: \u201cOccorre, in primo luogo, rilevare che in ipotesi di mutuo per il quale sia previsto un piano di restituzione differito nel tempo, mediante il pagamento di rate costanti comprensive di parte del capitale e degli interessi, questi ultimi conservano la loro natura e non si trasformano invece in capitale da restituire al mutuante, cosicch\u00e9 la convenzione, contestuale alla stipulazione del mutuo, la quale stabilisca che sulle rate scadute decorrono gli interessi sulla intera somma integra un fenomeno anatocistico, vietato dall'art. 1283 c.c.\u201d\nIn generale tuttavia gli istituti di credito applicano gli interessi di mora composti su tutta la quota di debito (capitale e interessi), di fatto ignorando la legislazione vigente.\nMalgrado l'anatocismo sia un istituto conosciuto dagli albori del prestito ad interesse, la normativa italiana non ha raggiunto un sufficiente grado di completezza, tant'\u00e8 che la disciplina si basa ancora sul codice civile del 1942, ed in particolare sull'art. 1283 c.c. Secondo questa norma, gli interessi scaduti, in assenza di usi contrari, possono produrre a loro volta interessi solo dal giorno della domanda giudiziale o per effetto di convenzione posteriore alla loro scadenza, sempre che si tratti di interessi dovuti almeno per sei mesi. In linea di principio, il codice civile vieta un regime di capitalizzazione composta degli interessi, ovvero il pagamento degli interessi su interessi di periodi precedenti.\nNonostante la tutela approntata dal citato articolo, che subordina l'anatocismo alla compresenza di alcuni presupposti ben determinati, per circa mezzo secolo nella prassi bancaria italiana hanno trovato applicazione pressoch\u00e9 generalizzata, nei contratti di apertura di conto corrente, le clausole di capitalizzazione trimestrale degli impieghi. Ci\u00f2 grazie (anche) all'avallo della giurisprudenza, tanto di legittimit\u00e0 quanto di merito, che ha affermato la validit\u00e0 delle clausole di capitalizzazione trimestrale, escludendo l'esistenza di un contrasto con la previsione di cui all'art. 1283 codice civile, sulla base dell'affermazione dell'esistenza di un uso idoneo a derogare al divieto di anatocismo stabilito da tale norma.\nNel 1999 la Corte di Cassazione, invertendo il proprio orientamento giurisprudenziale, ha pi\u00f9 volte affermato la nullit\u00e0 della clausola di capitalizzazione trimestrale, sostanzialmente argomentando nel senso della inesistenza di un uso normativo idoneo a derogare all'art. 1283 c.c.\nPer evitare scompensi tra il lavoro dei giudici e la prassi, il legislatore ha ritenuto opportuno, con il decreto legislativo 4 agosto 1999, n. 342 (cosiddetto \u00abdecreto salvabanche\u00bb, presentato il 23 luglio 1999 dal Governo D'Alema I), modificare l'art. 120 del decreto legislativo 1\u00ba settembre 1993, n. 385 (Testo unico delle leggi in materia bancaria e creditizia): tale intervento ha introdotto in materia il principio della eguale cadenza di capitalizzazione dei saldi attivi e passivi, nel contempo stabilendo\u00a0\u2013 con norma transitoria \u2013 una sanatoria per il pregresso, facendo salve le clausole di capitalizzazione trimestrale contenute nei contratti conclusi prima dell'entrata in vigore della nuova disciplina.\nLa norma transitoria \u00e8 stata per\u00f2 dichiarata illegittima, per eccesso di delega e conseguente violazione dell'articolo 77 della Costituzione, dalla Corte Costituzionale (sentenza 17 ottobre 2000, n. 425,). La Consulta, con la citata sentenza, ha abrogato l'art. 25, comma 3, dichiarato incostituzionale per: l'irretroattivit\u00e0 della legge, la disparit\u00e0 di trattamento fra soggetti del testo Unico Bancario e creditori sottoposti all'anatocismo, il non rispetto dell'autonomia e indipendenza della magistratura.\nA seguito della sentenza della Consulta, il Governo Amato approv\u00f2 il decreto-legge 29 dicembre 2000, n. 394, convertito con modificazioni dalla legge 28 febbraio 2001, n. 24. Il decreto fornisce l'interpretazione autentica della legge antiusura n. 108 del 1996.\nVenuta meno la norma transitoria, finalizzata ad assicurare validit\u00e0 ed efficacia alle clausole di capitalizzazione degli interessi inserite nei contratti bancari stipulati anteriormente alla entrata in vigore della nuova disciplina, paritetica, della materia, la Corte di Cassazione ha continuato, con un'ulteriore serie di sentenze (tra le altre, si veda la sentenza 13 dicembre 2002, n. 17813), a ribadire il suo approccio pi\u00f9 recente, peraltro estendendo i principi enunciati inizialmente con riferimento al conto corrente bancario anche ai contratti di mutuo. Infine, con sentenza n. 21095/2004 (Cass. Civ., SS.UU., 4 novembre 2004, n. 21095), la suprema Corte ha confermato in modo netto il mutamento del 1999, cos\u00ec consolidando il nuovo trend giurisprudenziale.\nAnatocismo e usura.\nAnatocismo e usura sono illeciti radicalmente diversi dal punto di vista giuridico. L'anatocismo, se applicato in modo difforme da quanto previsto dall'art. 1283 c.c., \u00e8 un illecito civile, privo di risvolti penali, invece l'usura \u00e8 vietata dal codice penale.\nAnatocismo e usura sono modi diversi di ottenere una remunerazione fuori mercato dei capitali \"prestati\", il primo con l'applicazione di interessi minori su una base pi\u00f9 larga pari al debito residuo e alle quote interessi gi\u00e0 pagate, la seconda con l'applicazione diretta di interessi esorbitanti.\nL'anatocismo \u00e8 ammesso solo a determinate condizioni dal codice civile, mentre non riceve menzione in quello penale, per cui chi pratica l'anatocismo non pone in essere alcun illecito di rilevanza penale.\nSistema sanzionatorio.\nGli oneri per la pratica anatocistica sono molto contenuti. Si limitano al rimborso delle somme ingiustamente estorte, con relativi interessi legali. Non esiste una modalit\u00e0 ufficiale di calcolo, ma la giurisprudenza maggioritaria si \u00e8 orientata nel senso di applicare in luogo della capitalizzazione trimestrale la capitalizzazione semplice (che non prevede alcuna capitalizzazione) o, pi\u00f9 raramente, la capitalizzazione annuale. Il tasso di interesse \u00e8 quello legale se non vi \u00e8 una valida pattuizione e se il contratto \u00e8 stato stipulato prima del 1/1/1994, entrata in vigore del Testo Unico Bancario (D.Lgs. n. 385 del 1993); ovvero al tasso previsto dall'art. 117 TUB (rendimento medio dei BOT) applicato in senso favorevole al correntista. Affinch\u00e9 si possa parlare di valida pattuizione \u00e8 opportuno che vi sia un accordo scritto sottoscritto da entrambe le parti. Non costituisce valida pattuizione la semplice comunicazione del tasso applicato.\nIl giudice di merito pu\u00f2 riconoscere il risarcimento del danno esistenziale e biologico.\nIn base alla legge n. 281/98, chi non rispetta il provvedimento del Giudice deve pagare allo Stato una somma di denaro che verr\u00e0, per effetto della medesima disposizione di legge, destinata ad iniziative a vantaggio dei consumatori.\nLe sanzioni in caso di usura sono pi\u00f9 incisive. Il diritto penale annovera l'usura come reato (art. 644 c.p.) e ci\u00f2 comporta una maggiore reazione dell'ordinamento giudiziario rispetto a un illecito civile. Il reato di usura prevede l'apertura di un'indagine penale, con intervento del Pubblico Ministero che ha particolari poteri di indagine e persecutori nei confronti di possibili usurai.\nSul fronte civilistico le sanzioni conseguenti all'usura sono molto incisive e particolarmente penalizzanti per l'usuraio. L'Art. 1815 c.c prevede che in caso di usura, non siano dovuti interessi. Tale norma \u00e8 stata modificata dalla legge 108/1996 che ha inasprito la sanzione. In precedenza il legislatore riconosceva comunque il tasso legale sul capitale erogato dall'usuraio.\nIl sistema bancario non \u00e8 immune dal reato di usura, ma anzi \u00e8 prevista un'aggravante specifica nel caso in cui il reato sia commesso da un soggetto che esercita l'attivit\u00e0 bancaria (Art. 644 c.p. n. 1). Purtroppo si sono verificati molti casi di istituti di credito, banche e societ\u00e0 finanziarie che sono state condannate dai tribunali per aver applicato interessi usurari (ex multis: Tribunale di Monza Sent. n. 1967 dell'11-06-2007, Tribunale di Rho Sent. n. 76 del 28/02/2006, Tribunale di Rho Sent. n. 4 del 10/01/2006). Il ctu Michel Emi Maritato si \u00e8 mobilitato per riuscire a mantenere inalterato quanto ciascuna azienda vanta o potr\u00e0 vantare dagli istituti di credito a titolo di restituzione di Indebiti Bancari.\nI fatti salienti sono i seguenti:\nnel febbraio 2011 la Suprema Corte di Cassazione a Sezioni Unite con sentenza n. 24418 del 2 dicembre 2010 ha sancito definitivamente che il diritto alla restituzione di tutti gli indebiti rilevabili sui conti correnti bancari (dall'Anatocismo, agli interessi Ultralegali, alle Commissioni di massimo scoperto illegittime, all'Usura Bancaria\u2026) si prescrive nel termine di dieci anni dalla chiusura del conto corrente.\nCon tale sentenza si \u00e8 confermato quindi che un correntista, che ha utilizzato fidi bancari pagando interessi passivi trimestrali, pu\u00f2 vantare il proprio diritto alla restituzione di quanto pagato illegittimamente in pi\u00f9 alla banca, tornando indietro a rielaborare i propri conti fino al 1952.\nIl milleproroghe votato ed entrato in vigore \u00e8 stato sollevato di incostituzionalit\u00e0 da diversi Tribunali, come la causa del 13 aprile 2011 \u2013 Anatocismo. Tribunale di Roma, rimanendo in attesa di decisione della Corte Costituzionale. Dopo aver abbattuto il debito del correntista nei confronti della banca per oltre mezzo milione di euro a seguito della rielaborazione contabile con la sola capitalizzazione annuale e altre illegittimit\u00e0, il giudice Antonella Izzo dispone di rielaborare i conti senza alcuna capitalizzazione seguendo la sentenza 24418 della Sezioni Unite della Cassazione del dicembre 2010, disapplicando completamente il Milleproroghe senza nemmeno prenderlo in considerazione. Con un'importante sentenza, poi, il Tribunale di Ancona ha sancito la nullit\u00e0 del decreto ingiuntivo ottenuto da un Istituto di credito nei confronti del fideiussore del debitore, in quanto nel contratto di conto corrente bancario oggetto del credito del quale si chiedeva l'escussione era applicato l'anatocismo, vale a dire la capitalizzazione degli interessi sugli interessi.\nLa sentenza \u00e8 particolarmente significativa, in quanto, secondo il Tribunale marchigiano il semplice estratto conto non costituisce prova della somma dovuta dall'utente bancario. Dall'esibizione in giudizio della documentazione richiesta dal magistrato, \u00e8, quindi, emerso che la Banca nel corso degli anni aveva illegittimamente applicato l'anatocismo sugli interessi passivi.\nIl Tribunale di Ancona ha, quindi, stabilito che, oltre, al debitore principale anche il fideiussore pu\u00f2 opporsi all'ingiunzione di pagamento dell'Istituto di credito.\nFormula per il calcolo degli interessi trimestrali.\nIl tasso annuo effettivo formula_1 per un tasso nominale formula_2 composto formula_3 volte l'anno, \u00e8 dato dalla seguente formula:\nAd esempio, per un periodo formula_5 mesi, l'interesse ogni anno viene composto formula_6 volte.\nUn tasso passivo formula_2 nominale del 9,94% per uno scoperto di conto corrente, equivale ad applicare un tasso effettivo formula_1 del:\nper cui risulta non corretto dalla trasparenza bancaria.\nLa soglia dell'usura per le aperture di credito in conto corrente \u00e8 del 16,425."}
{"id": "677774", "revid": "125411403", "url": "https://it.wikipedia.org/wiki?curid=677774", "title": "Paolina Borghese (Canova)", "text": "Paolina Borghese come Venere vincitrice \u00e8 una scultura neoclassica di Antonio Canova, eseguita tra il 1805 e il 1808 ed esposta alla Galleria Borghese di Roma.\nStoria.\nPaolina Bonaparte, nata ad Ajaccio nel 1780, sorella di Napoleone I e sposa in seconde nozze del principe romano Camillo II Borghese, con il quale si era unita nel 1803. Fu proprio per celebrare il matrimonio con Paolina che Camillo Borghese commission\u00f2 l'opera a Canova nel 1804: quando la donna inizi\u00f2 a posare per lo scultore aveva venticinque anni ed era all'apice del proprio splendore sociale, anche grazie al titolo di \u00abAltezza Imperiale\u00bb assunto l'anno precedente, quando il fratello Napoleone si era proclamato Imperatore a Notre-Dame.\nPer realizzare la \u00abstatua della principessa Borghese\u00bb, Canova organizz\u00f2 la propria bottega in modo da riservare a s\u00e9 solo l'ideazione dell'opera, con il relativo studio del soggetto e delle diverse possibilit\u00e0 di composizione, e il momento dell'\u00abultima mano\u00bb, dove egli conduceva la scultura a compimento apportando gli interventi finali. Le fasi progettuali intermedie furono delegate ai lavoranti della sua bottega, i quali si preoccuparono della sbozzatura del marmo. Del lavoro preparatorio relativo alla scultura ci sono rimasti quattro disegni di studio: di questi uno si impone all'attenzione perch\u00e9 riporta una diversa ipotesi compositiva (Paolina, infatti, solleva il braccio sinistro sulla testa), mentre un altro pure desta particolare interesse in quanto esamina il rapporto tra la Venere-Paolina, l'agrippina e il materasso.\nMostrandosi assai sensibile agli archetipi classici (palesi i riferimenti alla \"Danae\" di Correggio, alla Venere di Tiziano Vecellio e alla \"Venere dormiente\" di Giorgione), Canova port\u00f2 a compimento l'opera nel 1808: fu regolarmente pagato da Camillo Borghese nel maggio del 1809 per la bella cifra di seimila scudi. Si racconta che Canova avesse suggerito a Paolina di essere rappresentata come la dea Diana, vergine cacciatrice, ma di fronte a questo consiglio Paolina scoppi\u00f2 a ridere dicendo che se l'avessero ritratta come vergine non ci avrebbe mai creduto nessuno. L'opera fu prontamente portata nella residenza di Camillo a Torino, citt\u00e0 dove ricopriva la carica di Governatore Generale dei Dipartimenti transalpini: l'opera suscit\u00f2 rapidamente molto scalpore a causa dell'eccessiva sensualit\u00e0 di Paolina (\u00abCome! Avete posato cos\u00ec nuda davanti al Canova?\u00bb \u00abMa la stanza era ben riscaldata!\u00bb). Si racconta ancora come quando chiesero a Paolina se avesse davvero posato nuda davanti allo scultore, lei rispose di s\u00ec, ma che non era stato un problema in quanto Canova, sottoline\u00f2 malevola, \u00abnon era un vero uomo\u00bb. Le fonti non sono tuttavia sufficienti per stabilire con certezza se Paolina abbia effettivamente posato nuda oppure se fosse stato il Canova a levare le vesti al soggetto durante l'esecuzione dell'opera: il dibattito \u00e8 tuttora aperto. .\nLa statua, trasportata al palazzo Borghese di Campo Marzio dopo la caduta di Napoleone, rimase esposta l\u00ec sino a quando nel 1820 Camillo Borghese decise di rimuoverla e di chiuderla in una cassa. Il Principe Borghese prese questa decisione sia per far cessare l'indegno mercato degli ingressi a pagamento perpetrato dalla servit\u00f9, ma anche per mantenersi in buoni rapporti con la corte pontificia. D'altronde, dopo il tramonto dell'era napoleonica l'opera appariva totalmente decontestualizzata, sia come immagine che come simbolo: nell'esaltare la bellezza di Paolina, infatti, la scultura serviva anche a celebrare i Bonaparte, e pertanto aveva perso di coerenza dopo tutte le sventure sofferte dai napoleoni dopo Waterloo. La stessa Paolina, nel 1820, era afflitta da malattie e affanni, e non era certamente pi\u00f9 giovane: fu anche lei, infatti, a volere la rimozione della statua, come emerge in una lettera del 22 gennaio 1818 indirizzata al marito:\nL'opera giunse presso villa Borghese nel 1838. Inizialmente sistemata nella Stanza di Elena e Paride, nel 1889 la scultura trov\u00f2 la sua collocazione definitiva nella sala I al piano terreno, in accordo con gli episodi narrati nei quadri della volta del soffitto con le \"Storie di Venere e di Enea\".\nUna copia in gesso della scultura \u00e8 presente nella Gipsoteca canoviana di Possagno (TV). Tale copia \u00e8 stata danneggiata al piede destro (pi\u00f9 precisamente all'alluce) da un turista austriaco intento a scattare un selfie, nell'agosto del 2020. Il turista, rintracciato dai Carabinieri grazie alle immagini di sorveglianza, si \u00e8 poi reso disponibile a pagare le spese per il ripristino dell'opera. \nDescrizione.\nPaolina \u00e8 raffigurata nelle sembianze di una Venere vincitrice. La donna, infatti, nella mano sinistra regge una mela che evoca la vittoria di Afrodite nel giudizio di Paride: quest'ultimo, nella mitologia greca, doveva scegliere a chi tra le dee Era, Atena ed Afrodite assegnare un pomo d'oro con sopra inciso \u00abAlla pi\u00f9 bella\u00bb, e Paride lo concesse proprio alla dea dell'amore.\nPaolina-Venere \u00e8 languidamente semidistesa su un'agrippina, ovvero un divano fornito di un unico bracciolo, sulla quale ella appoggia il braccio destro. Il suo busto \u00e8 nudo, mentre la parte inferiore del corpo \u00e8 avvolta da una veste leggera che, scoprendo l'attacco dei glutei e sottolineando le pieghe dell'inguine, rende Paolina pudica e sensuale allo stesso tempo, caricando l'opera di un grande erotismo che sarebbe stato assai meno sentito se la donna fosse stata completamente svestita. Le fattezze divine e il volto idealizzato sublimano il corpo di Paolina al di fuori di ogni realt\u00e0 terrena: \u00e8 restituita alla dimensione umana solo grazie a una speciale patina rosa che Canova applic\u00f2 sulle parti epidermiche della scultura, in modo da imitare il colore dell'incarnato e conferire all'intera opera una lieve parvenza di vita.\nDal punto di vista tecnico, invece, la statua di \"Paolina Borghese\" \u00e8 caratterizzata dall'equilibrio tra le linee orizzontali e verticali - descritte dal letto - e quelle diagonali (individuate dal corpo di Paolina) e da una calibrata alternanza di pieni e vuoti. La staticit\u00e0 della scultura \u00e8 bilanciata dalla torsione del volto di Paolina, che si presta a una visione a tre quarti; l'intera scultura \u00e8 inoltre impostata su una linea fluida e sinuosa che, partendo dalle gambe di Paolina-Venere, si flette nella verticalit\u00e0 del suo busto.\nLa scultura, ad ogni modo, \u00e8 impostata verso varie visuali, siccome ciascun punto di vista \u00e8 in grado di regalare nuove bellezze scultoree: fu per questo motivo che Canova decise di inserire nel legno su cui poggia la statua un ingranaggio per farla ruotare, in modo tale che questa potesse essere osservata da ogni angolazione. In base alla direzione che l'opera assumeva, infatti, variava la quantit\u00e0 di luce che la investiva: in questo modo si determinavano giochi di luce e di ombre sempre differenti, facendo variare l'aspetto di Paolina all'infinito."}
{"id": "677775", "revid": "1494169", "url": "https://it.wikipedia.org/wiki?curid=677775", "title": "Tentativo", "text": ""}
{"id": "677778", "revid": "203463", "url": "https://it.wikipedia.org/wiki?curid=677778", "title": "Georg Christoph Lichtenberg", "text": " \u00c8 noto soprattutto per i suoi aforismi.\nBiografia.\nLichtenberg era l'ultimo di diciassette figli del pastore protestante Johann Conrad Lichtenberg. In seguito a una deformazione della spina dorsale prima dell'et\u00e0 adulta, divent\u00f2 gobbo. Nel 1763 riusc\u00ec ad entrare alla Georg-August-Universit\u00e4t G\u00f6ttingen, in cui nel 1769 divenne professore straordinario di fisica, e infine nel 1775 un professore ordinario. Lichtenberg fu uno dei primi scienziati ad introdurre nelle proprie lezioni esperimenti con apparecchiature; per questo fu una delle figure intellettuali d'Europa maggiormente popolari e rispettate.\nEbbe anche buoni rapporti con altri grandi personaggi della sua epoca, come Goethe e Kant. Nel 1793 Alessandro Volta visit\u00f2 G\u00f6ttingen appositamente per vedere proprio gli esperimenti di Lichtenberg; nello stesso anno fu anche eletto membro della \"Royal Society\". Ai giorni nostri \u00e8 ricordato soprattutto per le sue ricerche riguardanti l'elettricit\u00e0 o pi\u00f9 precisamente per le cosiddette Figure di Lichtenberg.\nPer quanto concerne la vita sentimentale, Lichtenberg ebbe molte relazioni, la maggior parte delle quali con donne di bassa estrazione sociale. Nel 1777 conobbe la tredicenne Maria Stechard, che and\u00f2 a vivere stabilmente con lui dopo il 1780 e morir\u00e0 due anni dopo; nel 1783 incontr\u00f2 Margarethe Kellner (1768-1848), con cui convol\u00f2 a nozze nei primi giorni del 1789 con la convinzione che sarebbe morto di l\u00ec a poco e che la donna necessitasse di una pensione. La donna gli diede sei bambini, vivendo poi altri 49 anni dopo la sua morte."}
{"id": "677779", "revid": "9416", "url": "https://it.wikipedia.org/wiki?curid=677779", "title": "Aforismi", "text": ""}
{"id": "677781", "revid": "298229", "url": "https://it.wikipedia.org/wiki?curid=677781", "title": "The Great Sasuke", "text": "Ha lottato sia in Giappone che negli Stati Uniti in varie federazione di wrestling. \u00c8 famoso per la sua resistenza al dolore, riferibile ai numerosi infortuni subiti dal giapponese, tra cui la rottura del cranio in due occasioni.\nHa partecipato ad un'edizione del programma televisivo sportivo Ninja Warrior."}
{"id": "677782", "revid": "9416", "url": "https://it.wikipedia.org/wiki?curid=677782", "title": "Georg Lichtenberg", "text": ""}
{"id": "677784", "revid": "1418004", "url": "https://it.wikipedia.org/wiki?curid=677784", "title": "Gilbert Sinou\u00e9", "text": "Biografia.\nA 19 anni si iscrive all\"\u00c9cole normale de musique\" di Parigi dove studia chitarra; in seguito compone canzoni per alcuni interpreti francesi (Dalida, Marais, Marie Lafor\u00eat, ...).\nNel 1987 pubblica il suo primo romanzo, \"La Pourpre et l'olivier ou Calixte 1er le pape oubli\u00e9\", la vita del papa Callisto I e il suo tragico destino (il papa fu martirizzato attorno al 222 d.C.); il testo gli vale il premio \"Jean d'Heurs\" come miglior racconto storico.\nNel 1989 pubblica \"Avicenne ou La route d'Ispahan\" in cui narra la vita di Avicenna (\"Abu Ali Ibn Sina\"), il medico, filosofo e scienziato persiano vissuto a cavallo del X secolo. Il suo terzo romanzo, \"L'Egyptienne\", \u00e8 la prima parte di una saga che narra l'ancora in parte misterioso Egitto del XVIII e XIX secolo. Apparso nel 1991, il romanzo vince il premio letterario \"Quartier latin\".\nSinou\u00e9 si impone velocemente come ottimo narratore di romanzi, di biografie (\"Le dernier pharaon\", in cui descrive il regno di Mehmet Ali, il pasci\u00e0 ottomano fondatore dell'Egitto moderno) o di thriller (\"Le Livre de Saphir\", vincitore del \"Prix des libraires\" 1996, che offre all'autore lo spunto per avviare un dialogo con Dio, e \"Les silences de Dieu\", vincitore nel 2004 del \"Grand prix de la litt\u00e9rature polici\u00e8re\").\nOltre a essere uno scrittore, \u00e8 anche paroliere e sceneggiatore."}
{"id": "677785", "revid": "486946", "url": "https://it.wikipedia.org/wiki?curid=677785", "title": "Great Sasuke", "text": ""}
{"id": "677790", "revid": "8596", "url": "https://it.wikipedia.org/wiki?curid=677790", "title": "Eugenio Maurizio di Savoia-Carignano", "text": ""}
{"id": "677798", "revid": "661526", "url": "https://it.wikipedia.org/wiki?curid=677798", "title": "Letteratura beur", "text": ""}
{"id": "677800", "revid": "1745361", "url": "https://it.wikipedia.org/wiki?curid=677800", "title": "Soggetto economico", "text": "Un soggetto economico \u00e8 una persona o gruppo di persone che esercita un potere volitivo e rappresenta il centro decisionale della gestione, prendendo decisioni strategiche, determinando gli obiettivi generali e le attivit\u00e0 per realizzarli, nell'ambito delle scelte pi\u00f9 adatte per adeguare i mezzi limitati al soddisfacimento dei bisogni della collettivit\u00e0.\n\u00c8 anche il soggetto nel cui prevalente interesse viene svolta l'attivit\u00e0 economica.\nIl soggetto economico individuale.\nIl soggetto proprietario dell'impresa influisce in maniera decisiva sui modelli di \"governance\" (esercizio del potere, modo di organizzare le attivit\u00e0, modo di decidere), di talch\u00e9 l'assetto proprietario pu\u00f2 essere utilizzato come criterio per classificare le imprese, rispetto alla composizione della propriet\u00e0 ed alla stabilit\u00e0 dell'assetto proprietario.\nLa cosiddetta \"impresa padronale\" \u00e8 il modello di impresa pi\u00f9 diffuso al mondo, costituendo l'85% delle PMI europee. Nell'impresa padronale, la propriet\u00e0 \u00e8 concentrata nelle mani di un solo soggetto economico, in modo tendenzialmente stabile, sicch\u00e9 la figura dell'imprenditore \u00e8 evidentemente quella di \"padrone\" e \"capo\" (propriet\u00e0 e controllo riuniti insieme).\nIl soggetto economico individuale \u00e8 un fenomeno tipico delle imprese di piccole dimensioni, ma non mancano esempi di imprese di grandi dimensioni (Benetton, Zegna, Lavazza, BMW).\nL'obiettivo del soggetto economico individuale \u00e8 la massimizzazione del profitto, raggiungibile grazie alla propensione al rischio e alla agilit\u00e0 e versatilit\u00e0 nelle scelte imprenditoriali. Qualche svantaggio pu\u00f2 derivare da una certa debolezza finanziaria (valori extra-economici) e manageriale (incapacit\u00e0 tecnica nel portare avanti le idee di progresso).\nClassificazione.\nSi possono distinguere generalmente tre tipologie:\nFunzione: assunzione del rischio patrimoniale di breve termine necessario al concreto operare dell'azienda.\nSchumpeter chiamava questo tipo di soggetto IMPRENDITORE PURO, in quanto di solito l'imprenditore si occupa di mantenere in vita nel migliore dei modi l'azienda, in questo caso \u00e8 puro perch\u00e9 non apporta capitale.\nFunzione: coordinamento delle attivit\u00e0 e processi economici, o meglio la funzione imprenditoriale.\nFunzione: trasformazione economica dove si ha una compartecipazione di tutti i fattori e condizioni produttive ai processi di produzione del valore (tutti i fattori sono importanti) e l'assunzione del rischio nel lungo termine di tutti i soggetti portatori di fattori produttivi."}
{"id": "677801", "revid": "2180477", "url": "https://it.wikipedia.org/wiki?curid=677801", "title": "Morganucodon", "text": "Il morganucodonte (gen. Morganucodon) era un piccolo tetrapode spesso classificato tra i mammiferi primitivi, conosciuto allo stato fossile in terreni del Triassico superiore dell'Europa e dell'Asia.\nUn \"topo\" tra i dinosauri.\nQuesto piccolo animale, della taglia di un topo domestico, \u00e8 spesso ritenuto essere uno dei mammiferi pi\u00f9 primitivi mai vissuti. Di certo \u00e8 che, tra i mammaliformi del Triassico e del Giurassico, il morganucodonte \u00e8 uno dei meglio conosciuti, grazie ai resti attribuiti alla specie \"M. oehleri\" rinvenuti nei riempimenti di fessura del Triassico superiore del Galles.\nQuesti resti includono uno scheletro ben conservato e in particolare un cranio, le cui ossa mandibolari e la cui dentatura costituita da molari superiori e inferiori combacianti hanno contribuito fortemente nella classificazione di questo piccolo animale tra i mammiferi. Il morganucodonte, probabilmente, era un animale dai costumi notturni che predava insetti e altri invertebrati.\nEtimologia.\nIn Greco significherebbe \"il dente di Morgan\", ma pi\u00f9 probabilmente, il nome \"Morganucodon\" deriva dalla latinizzazione di \"Morgannwg\", il nome gallese della contea di Glamorgan dove fu rinvenuto per la prima volta da Walter Georg K\u00fchne. Significherebbe quindi \"il dente di Glamorgan\"."}
{"id": "677809", "revid": "339392", "url": "https://it.wikipedia.org/wiki?curid=677809", "title": "La vita avventurosa di Milady", "text": ""}
{"id": "677810", "revid": "35948", "url": "https://it.wikipedia.org/wiki?curid=677810", "title": "Don Andrea Gallo", "text": ""}
{"id": "677826", "revid": "1875018", "url": "https://it.wikipedia.org/wiki?curid=677826", "title": "Mot", "text": ""}
{"id": "677827", "revid": "1305772", "url": "https://it.wikipedia.org/wiki?curid=677827", "title": "MOO", "text": ""}
{"id": "677829", "revid": "111262650", "url": "https://it.wikipedia.org/wiki?curid=677829", "title": "Diprotodon", "text": "Il diprotodonte (gen. Diprotodon) era un mammifero marsupiale, imparentato con i vombati, vissuto nel Pleistocene in Australia.\nIl pi\u00f9 grande marsupiale mai esistito.\nQuesto grande animale, che raggiungeva i 3 metri di lunghezza, fu il pi\u00f9 grande mammifero marsupiale mai esistito. Il diprotodonte faceva parte delle cosiddetta megafauna australiana, quel complesso di grandi vertebrati pleistocenici che abitavano il continente \u2013 isola fino a circa 40.000 anni fa, lasciando solo pochi superstiti attuali (tra cui i canguri).\nSecondo molti studiosi, la causa di questa misteriosa estinzione pu\u00f2 essere riconducibile all'uomo, che raggiunse l'Australia qualche migliaio di anni prima e, trovatosi di fronte a una fauna non abituata a predatori tanto attivi, inizi\u00f2 a sterminare sistematicamente le varie specie tramite una caccia eccessiva, similmente a quanto accaduto in Nuova Zelanda con i Moa. \nUn vombato grande come un rinoceronte.\nIl diprotodonte pu\u00f2 essere paragonato, come forma e dimensioni, agli odierni rinoceronti, anche se le abitudini di vita di questo gigante erano probabilmente pi\u00f9 simili a quelle degli ippopotami. Nel giacimento di Callabonna, costituito da un lago fossile, sono stati rinvenuti numerosissimi resti di questo animale.\nIl corpo era decisamente voluminoso, sorretto da zampe massicce e fornite di zoccoli. Il cranio \u00e8 decisamente particolare: il profilo elevato \u00e8 dato dal fatto che le ossa nasali sono estremamente sviluppate, quasi ci fosse un \u201ccorno\u201d o una \"proboscide\". La dentatura, invece, richiama da vicino quella dei roditori, con lunghissimi incisivi per tagliare il fogliame. Esistono varie specie di diprotodonte, la pi\u00f9 grande e nota delle quali \u00e8 \"D. australis\".\nAll'origine di un mito?\n\u00c8 possibile che all'origine del mito del bunyip, spirito lacustre della mitologia aborigena, ci siano i ricordi degli uomini che per primi si trovarono di fronte a queste straordinarie creature. Le tradizioni orali potrebbero aver tramandato gli incontri avvenuti migliaia di anni fa tra i primi abitanti dell'Australia e gli ultimi \"Diprotodon\"."}
{"id": "677831", "revid": "1457847", "url": "https://it.wikipedia.org/wiki?curid=677831", "title": "Punto di oliatura", "text": "Il punto di oliatura (\"oil nipple\" nel gergo meccanico inglese) \u00e8 un nottolino cavo al quale pu\u00f2 collegarsi l'oliatore per pompare olio nel circuito di lubrificazione. La luce di accesso \u00e8 di solito protetta da una sferetta sostenuta da una molla (valvola a sferetta di ritegno); la pressione esercitata dall'olio in ingresso spinto dall'oliatore vince la forza della molla e preme la sferetta verso l'interno scoprendo il foro e lasciando fluire l'olio nel circuito. \nA volte il punto di oliatura \u00e8 costituito da un semplice foro attraverso il quale far fluire il lubrificante per gravit\u00e0."}
{"id": "677839", "revid": "125650407", "url": "https://it.wikipedia.org/wiki?curid=677839", "title": "Sistema nervoso simpatico", "text": "Il sistema nervoso orto-simpatico, detto anche solo simpatico (lat \"pars sympathica divisionis autonomici systematis nervosi\") ha varie funzioni legate alla generica reazione di attacco o fuga mediata da due neurotrasmettitori: acetilcolina (pre sinaptico) e noradrenalina (post sinaptico).\nSi contrappone al parasimpatico, insieme al quale costituisce una parte del sistema nervoso autonomo.\nIl suo centro direttivo \u00e8 situato in due file di neuroni, organizzati in gangli, situati lungo la colonna vertebrale. Dai gangli si diramano fibre che innervano le ghiandole e i muscoli degli organi interni. Il test di Schellong viene utilizzato per valutare la reattivit\u00e0 del sistema simpatico.\nAnatomia e caratteristiche.\nI neurotrasmettitori del sistema simpatico sono acetilcolina (pre sinaptico) e noradrenalina (post sinaptico).\nHa le seguenti caratteristiche:\nA livello dei gangli laterovertebrali e prevertebrali le fibre pregangliari sinaptano con i corpi cellulari del secondo neurone (postgangliare) da cui partono fibre nervose postgangliari amieliniche che raggiungono gli organi bersaglio.\nAltre fibre nervose partendo sempre dai cornetti laterali della sostanza grigia spinale a livello di T1-L3 giungono ai gangli cervicali (superiore medio ed inferiore) dove sinaptano con neuroni postgangliari che vanno ad innervare: occhio, ghiandola lacrimale, ghiandole salivari, vasi, cuore e polmoni.\nI neuroni del simpatico si trovano nel tratto toracico e lombare del midollo spinale.\nLe ghiandole surrenali, i reni, il fegato, lo stomaco, la milza e il duodeno si trovano sotto il controllo del plesso celiaco.\nFunzioni.\nLe funzioni del sistema simpatico propriamente detto sono numerose, tutte legate con la reazione di attacco o fuga. \nIl sistema simpatico propriamente detto determina:\nStoria ed etimologia.\nIl nome \"simpatico\" deriva dal concetto filosofico di \u00absimpatia\u00bb (in greco \u03c3\u03c5\u03bc\u03c0\u03ac\u03b8\u03b5\u03b9\u03b1, \"symp\u00e1theia\"): la capacit\u00e0 di provare simpatia o antipatia nei confronti del mondo era infatti attribuita a tutti gli esseri senzienti, i quali a differenza delle piante erano dotati di sistema nervoso.\nIl medico greco Galeno parlava in particolare di un \"pneuma\" psichico, o \u00abspirito animale\u00bb, che vedeva scorrere appunto attraverso i nervi, e nel quale consistevano la sensazioni veicolate dagli organi di senso fino al cervello. Gli spiriti animali erano dunque i responsabili degli stimoli sensoriali, scaturiti dai rapporti simpatici di attrazione o repulsione con cui essi si relazionavano all'esterno oppure tra di loro.\nL'organismo umano era concepito cio\u00e8 come un microcosmo completo, animato in ogni sua parte da spiriti che ne collegavano insieme le varie parti, cos\u00ec come il macrocosmo era anch'esso pervaso da sottili interconnessioni di natura psichica o sensitiva.\nIn et\u00e0 moderna il termine \"simpatico\" fu quindi ripreso per la prima volta dall'anatomista danese Jacob Winslow (1669-1760) per applicarlo all'attivit\u00e0 nervosa, nel suo testo \"Exposition anatomique de la structure du corps humain\"."}
{"id": "677840", "revid": "729019", "url": "https://it.wikipedia.org/wiki?curid=677840", "title": "Alex Wright", "text": "\u00c8 figlio del wrestler britannico Steve Wright (uno dei primi avversari dell'originale Tiger Mask) e di una donna tedesca.\nHa lottato in Germania e in Giappone prima di approdare alla World Championship Wrestling nel 1994. Era famoso per la danza eseguita prima dei suoi incontri e per la sua abilit\u00e0 tecnica sul ring.\nDopo il fallimento della WCW Wright \u00e8 sparito dalle scene del wrestling nordamericano. Negli anni seguenti Wright ha combattuto pochissimi match e tutti in Germania. La sua immagine di wrestler \u00e8 tuttora molto rispettata; a tale proposito, i fan della Ring of Honor cantano spesso in coro il suo nome nel corso degli show della federazione.\nAttualmente Wright \u00e8 impiegato in una banca di Norimberga e nella stessa citt\u00e0 lavora anche come istruttore di fitness. Ha inoltre aperto una scuola di wrestling dal nome \"The Wright Stuff\" (\"Das Wright Material\" in tedesco).\nWright \u00e8 un Cristiano rinato e durante la sua avventura nella WCW ha regolarmente studiato la Bibbia con gli altri cristiani della federazione."}
{"id": "677843", "revid": "287204", "url": "https://it.wikipedia.org/wiki?curid=677843", "title": "Gunther Mader", "text": ""}
{"id": "677844", "revid": "11497", "url": "https://it.wikipedia.org/wiki?curid=677844", "title": "Quadricromia", "text": ""}
{"id": "677845", "revid": "110157", "url": "https://it.wikipedia.org/wiki?curid=677845", "title": "Novo Hamburgo", "text": "Novo Hamburgo \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre, situato nella Vale do Rios do Sinos, a circa 40\u00a0km dalla capitale dello Stato, Porto Alegre.\nNovo Hamburgo \u00e8 riconosciuta all'interno del Brasile, come la capitale delle calzature, titolo rivendicato peraltro dalla stessa San Paolo."}
{"id": "677847", "revid": "122732400", "url": "https://it.wikipedia.org/wiki?curid=677847", "title": "Al\u00e9xandros", "text": "La trilogia di Al\u00e9xandros \u00e8 una delle opere pi\u00f9 famose di Valerio Massimo Manfredi.\nIn questa raccolta di tre libri - \"Il figlio del sogno\" (fanciullezza), \"Le sabbie di Amon\" (esplorazione), \"Il confine del mondo\" (fine e morte) - viene esposta la vita di Alessandro di Macedonia, poi ribattezzato Alessandro Magno, che riesce ad affermare la sua regione in quasi tutto il mondo conosciuto. I suoi domini sfiorano i confini dell'India e dell'Egitto e presto l'uomo diventa leggenda per il suo stesso esercito. Morto prematuramente a Babilonia, Alessandro lascia in patrimonio ai posteri decine di citt\u00e0 e un intrigo di culture. Nel 2005 Valerio Massimo Manfredi ha pubblicato una nuova stesura della trilogia, ridotta in un unico volume intitolato Il romanzo di Alessandro. \nContenuto.\nLa vita del grande condottiero macedone viene esposta in via romanzata, lasciando per\u00f2 spazio a leggende e narrazioni tratte da autori (storici prevalentemente) esistiti al tempo o poco dopo. Il primo libro della trilogia tratta della stupefacente nascita del \"divino\" Alessandro, contornata dai presagi e dai sogni di sua madre e da miti che gi\u00e0 prima della nascita lo presentavano come un dio.\nLa fanciullezza di Alessandro \u00e8 riempita dallo studio, dal gioco e dalla disciplina fin quando il padre Filippo non decide di permettergli di formarsi una cultura salda e completa sotto la tutela del grande Aristotele che sar\u00e0 il suo mentore per qualche anno. Sar\u00e0 proprio il filosofo ad inculcare in lui una parte della sua idea politica, che poi in futuro condizioner\u00e0 il suo essere e le sue scelte. Ci\u00f2 che principalmente Alessandro desiderava era conquistare pi\u00f9 di quanto avesse fatto il padre, pi\u00f9 di quanto chiunque avesse fatto, anche sulla scia degli insegnamenti che grandi eroi quali Achille avevano tramandato.\nL'onore il valore che pi\u00f9 di tutti lo caratterizzava, e un carattere forte e deciso, seppure irrequieto e talvolta difficile. Si diceva che Alessandro fosse nato con un occhio azzurro ed uno nero, e che questo rappresentasse effettivamente quel distacco fra le sue due anime, una dedita al sapere ed alla conoscenza, l'altra nera come la sua ira incontrollabile. Il secondo libro tratta dei suoi viaggi, lunghi e talvolta difficili nelle terre allora conosciute, e fin dove l'uomo non aveva ancora osato recarsi, la conquista di grandi citt\u00e0 commerciali che non volevano sottomettersi alle sue leggi e alla sua cultura ma che poi dovettero pentirsene affrontando il grande esercito di Alessandro. Conobbe diverse donne nella sua vita di cui si innamor\u00f2 ma, il caso vuole, che nessuna riusc\u00ec a dargli un figlio se non quella che forse fu la meno importante per lui.\nConquist\u00f2 tutto ci\u00f2 che calpestava, fond\u00f2 Alessandria d'Egitto, affront\u00f2 pericoli e peripezie, congiure contro la sua persona, ferite di guerra che lo portarono quasi alla morte, e alla fine scomparve, giovanissimo, stroncato da una febbre nel 323. Appare chiaro nel romanzo quanto fosse importante per lui il valore dell'amicizia, quanto egli amasse i suoi compagni e quanto fosse ricambiato di tale amore e si pu\u00f2 dire che forse senza di loro non sarebbe stato cos\u00ec grande, perch\u00e9 in cuor suo era consapevole di poter affidare la sua vita nelle loro mani senza indugio. Alla sua morte per\u00f2 quel gruppo di compagni si sciolse e i grandi amici di Alessandro si fecero guerra per l'eredit\u00e0 e divisero per sempre l'impero che il pi\u00f9 grande condottiero di tutti i tempi era riuscito a creare."}
{"id": "677852", "revid": "16957543", "url": "https://it.wikipedia.org/wiki?curid=677852", "title": "Il Capo", "text": ""}
{"id": "677853", "revid": "1501558", "url": "https://it.wikipedia.org/wiki?curid=677853", "title": "Il confine del mondo", "text": "Il confine del mondo \u00e8 l'ultimo dei tre libri della trilogia di Al\u00e9xandros, scritta da Valerio Massimo Manfredi. \nTrama.\nIn questo libro Alessandro Magno ritorna verso la regione anatolica per proseguire all'interno dell'impero persiano. Sfida il Re dei Re in battaglie epiche dove vince la superiorit\u00e0 numerica del nemico e quindi punta in direzione delle storiche capitali dell'impero. \nIl confine del mondo.\nIl prode macedone decide di addentrarsi nell'impero persiano, cominciando da Babilonia, per poi arrivare a Persepoli, dopo aver sconfitto l'esercito del Gran Re Dario e dopo aver scoperto che quest'ultimo era stato ucciso durante la fuga da un satrapo. Si getta quindi all'inseguimento del traditore varcando montagne altissime e resistendo al gelo dell'inverno, ma alla fine riesce a catturarlo, anche grazie ad un soldato persiano che lo aiuta con le sue truppe ormai arruolate nell'esercito tra il malumore e l'indisposizione generale, ed a giustiziarlo in base all'usanza persiana. Prese inoltre in sposa la secondogenita del Re dei Re e si adatta alle usanze \u201cbarbare\u201d generando molti sospetti tra i suoi amici. Sposa poi anche Roxane, la figlia del satrapo della Battriana confermando, cos\u00ec, un'altra alleanza. Purtroppo non mancano gli attentati alla vita del nuovo re e quindi fa giustiziare chiunque possa essere un sospettato, tra i quali Aminta e Filota, figlio del generale Parmenione, giustiziato anch'esso. Nel corso di una lite, Alessandro, essendo ubriaco assassina Clito il Nero e gli muore l'amico Efestione per colpa di un'indigestione. Sposa anche la primogenita di Dario. Decide quindi di recarsi in India, dove quasi contrae la morte per colpa di una ferita e il suo cane, per salvarlo, muore, come anche il cavallo. Purtroppo i soldati non sono motivati a continuare ed il re si vede costretto a rientrare. Tornando a Babilonia Alessandro viene colpito da una febbre fulminante che in meno di un mese lo porta alla morte."}
{"id": "677854", "revid": "767487", "url": "https://it.wikipedia.org/wiki?curid=677854", "title": "Birth of the Cool", "text": "Birth of the Cool \u00e8 un album di Miles Davis pubblicato nel 1957 dalla Capitol Records.\nLa realizzazione dei brani di questo disco \u00e8 considerato l'inizio del movimento del cool jazz. Nel 1982 \"Birth of the Cool\" vinse il Grammy Hall of Fame Award.\nDescrizione.\nStoria.\nL'album, pubblicato con questo titolo nel 1957, raccoglie le dodici tracce registrate nel 1949 e nel 1950 da una atipica formazione, il cosiddetto \"nonetto\", capitanata da Miles Davis e raccoltasi intorno all'arrangiatore canadese Gil Evans, della quale fecero parte anche Gerry Mulligan, John Lewis, Lee Konitz, Max Roach e altri.\nL'incontro tra Evans e Davis avvenne nel 1947. Con il giovane Gerry Mulligan e con il pianista John Lewis si form\u00f2 un gruppetto di musicisti interessati a sviluppare delle idee musicali nuove, moderne, in grado di superare il \"bebop\".\nLo spunto per Gil Evans era quanto aveva gi\u00e0 fatto per l'orchestra di Claude Thornhill e della quale era stato l'arrangiatore (tra i suoi arrangiamenti c'era anche \"Donna Lee\" di Miles Davis, pezzo attribuito spesso a Charlie Parker). Suonare musica non urlata potendo utilizzare strumenti particolari come la tuba o il corno francese, agendo soprattutto sul registro medio, vista la scarsa estensione di questi strumenti, senza cercare la spettacolarit\u00e0 di certo \"bebop\" nel quale ormai si faceva a gara per raggiungere le note pi\u00f9 acute a discapito della musicalit\u00e0.\nGil Evans, pur dando un qualche contributo diretto durante le sessioni in studio, fu principalmente l'ispiratore e funse da \"eminenza grigia\" per il gruppo negli incontri che si svolsero nel suo appartamento di New York, sopra una lavanderia cinese.\nMiles Davis, che all'epoca faceva ancora parte del quintetto di Charlie Parker, stava anche lui cercando un'alternativa al \"bebop\" e alle piccole formazioni tipiche dell'epoca nelle quali suonava. Nel 1947 aveva gi\u00e0 iniziato a staccarsi pian piano dal suo nume tutelare per organizzare una cerchia allargata di musicisti con cui collaborava su diversi progetti.\nFervevano le discussioni, si parlava delle strade da percorrere per innovare il \"bebop\". Su questo punto Evans aveva gi\u00e0 ottenuto notevoli risultati arrangiando alcuni pezzi di Charlie Parker per l'orchestra di Thornhill. Anche se poi Evans abbandon\u00f2 il progetto per contrasti artistici con Davis, fu lui (insieme a Gerry Mulligan), ad individuare la struttura del nonetto formato da una solidissima sezione fiati (tromba, trombone, corno francese, tuba, sax contralto e sax baritono) accompagnata da una sezione ritmica di pianoforte, batteria e contrabbasso.\nIl nonetto (poi conosciuto informalmente anche come \"tuba band\") tenne pochi concerti dal vivo - principalmente nel corso di un primo ingaggio di due settimane verso la fine di agosto e l'inizio di settembre del 1948 al Royal Roost a New York. Presentato come \"Miles Davis Band\" o \"Miles Davis Organisation\", il gruppo era inizialmente composto da Miles Davis, Gerry Mulligan e John Lewis che coinvolsero nel progetto anche il sassofonista contralto Lee Konitz e il batterista Max Roach. Pi\u00f9 tardi fecero parte del gruppo altri reduci del \"bebop\" come Kenny Clarke e J.J. Johnson. Il gruppo iniziale comprendeva anche il giovane trombonista Mike Zwerin, Bill Barber alla tuba, Junior Collins al corno francese e Al McKibbon al contrabbasso. Kenny Hagood, l'ex cantante di Dizzy Gillespie, cantava in alcuni brani.\nLa grande novit\u00e0 fu il cartello posto all'ingresso del locale che, cosa del tutto nuova per l'epoca, accreditava gli arrangiatori del gruppo: Gerry Mulligan, Gil Evans e John Lewis.\nIl gruppo fu di nuovo al Royal Roost in settembre e poi, brevemente, all'inizio dell'anno seguente, ma il nonetto, finanziariamente poco remunerativo, fu costretto a sciogliersi.\nNel 1949 Miles Davis ottenne un contratto dalla Capitol Records per registrare dodici tracce da pubblicare su dischi 78 giri. Il nonetto fu cos\u00ec ricostituito per tre sessioni di registrazione nel gennaio ed aprile del 1949 e nel marzo del 1950. Davis, Konitz, Mulligan e Barber furono gli unici a partecipare a tutte e tre le sessioni. La struttura strumentale del gruppo non fu mai cambiata (salvo l'omissione del pianoforte in alcune canzoni). Allo stesso modo gli arrangiamenti dei brani rimasero sostanzialmente gli stessi dei tempi del Royal Roost.\nNella prima \"session\" del 21 gennaio 1949 vennero registrati quattro pezzi: \"Move\", \"Jeru\", \"Budo\" e \"Godchild\". I musicisti presenti in quell'occasione erano: Miles Davis (tromba), Kai Winding (trombone), Junior Collins (corno francese), Bill Barber (tuba), Lee Konitz (sax contralto), Gerry Mulligan (sax baritono), Al Haig (pianoforte), Joe Shulman (contrabbasso) e Max Roach (batteria).\nAnche la seconda \"session\" (22 aprile 1949) vide l'incisione di quattro canzoni - \"Venus De Milo\", \"Boplicity\", \"Israel\" e \"Rouge\" - ma con un organico differente rispetto al precedente con un paio di avvicendamenti ai fiati e il rinnovamento di tutta la sezione ritmica: Miles Davis (tromba), J.J. Johnson (trombone), Sandy Siegelstein (corno francese), Bill Barber (tuba), Lee Konitz (sax contralto), Gerry Mulligan (sax baritono), John Lewis (pianoforte), Nelson Boyd (contrabbasso) e Kenny Clarke (batteria).\nAltri quattro pezzi - \"Moon Dreams\", \"Deception\", \"Rocker\" e \"Darn That Dream\" - ed altra formazione anche nella terza \"session\" del 9 marzo 1950. Questa volta il nonetto era composto da: Miles Davis (tromba), J.J. Johnson (trombone), Gunther Schuller (corno francese), Bill Barber (tuba), Lee Konitz (sax contralto), Gerry Mulligan (sax baritono), John Lewis (pianoforte), Al McKibbon (contrabbasso) e Max Roach (batteria) cui si aggiunse, in un pezzo, il cantante Kenny Hagood.\n\"Move\" e \"Budo\" furono pubblicate nel marzo del 1949 come 78 giri, mentre il mese successivo vennero pubblicate \"Jeru\" e \"Godchild\". Nel 1950 fu la volta di un 78 giri con \"Boplicity\" e \"Israel\" e quindi di uno con \"Venus de Milo\" e \"Darn That Dream\". Nel 1954 otto tracce furono raccolte in un LP da 10 pollici nella \"Capitol Jazz Series\" e nel 1957 vennero aggiunte le tre rimanenti tracce strumentali (\"Move\", \"Budo\" e \"Boplicity\") in un LP da 12 pollici a cui fu dato il titolo attuale. \"Darn That Dream\", cantata da Hagood, fu aggiunta nella riedizione del 1972 intitolata \"The Complete Birth of the Cool\" attribuito a Miles Davis and His Orchestra.\nLa musica.\nLa musica di questo album \u00e8 considerata una svolta di reazione al \"bebop\", il genere allora dominante nel jazz suonato nei locali della Cinquantaduesima strada e fu, secondo molti osservatori e critici, il primo e pi\u00f9 importante esempio di quello che verr\u00e0 poi chiamato cool jazz, stile che si svilupper\u00e0 soprattutto in California tra i musicisti bianchi, che ebbe un altro illustre predecessore nell'esperienza nella prime formazioni di Dave Brubeck, ma che, nella New York nera, non ebbe molto seguito e fu presto soppiantato da un genere in parte antitetico, vero successore del \"bebop\", noto come \"hard bop\".\nBench\u00e9 la discontinuit\u00e0 con il \"bebop\" sia stata esagerata dai critici e molti dei musicisti coinvolti nel progetto fossero di estrazione \"bop\" (Charlie Parker stesso prese inizialmente parte alle discussioni a casa di Gil Evans) e continuassero a praticare lo stesso stile (alcuni non diedero per nulla seguito all'esperienza), \u00e8 innegabile l'influenza che questi 12 brani ebbero sulla scuola californiana e sul cool jazz di cui Lee Konitz e Gerry Mulligan furono esponenti di punta per tutti gli anni cinquanta. Le formazioni californiane di Mulligan e Chet Baker non contemplavano il pianoforte riprendendo quanto sperimentato in alcuni pezzi del nonetto di Davis.\n\"The Complete Birth of the Cool\".\nNel 1998 fu pubblicata una versione allargata del disco, intitolata \"The Complete Birth of the Cool\" come l'edizione del 1972, contenente, oltre alle 12 tracce originali, una eccezionale testimonianza delle esibizioni del primo nonetto al Royal Roost nel settembre 1948 rese disponibili grazie alle registrazioni effettuate durante alcune trasmissioni radiofoniche. La radio WMCA di New York aveva affidato infatti al disc jockey Symphony Sid Torin un programma che prevedeva trasmissioni live in vari locali e tra queste ci furono anche quelle del nonetto di Miles Davis dal Royal Roost. L'interesse delle registrazioni \u00e8 anche dovuta al fatto che sono compresi brani mai incisi successivamente in studio.\nTracce.\nClassics in Jazz\nBirth of the Cool\nThe Complete Birth of the Cool (the live session)\nFormazione.\nBirth of the Cool\nThe Complete Birth of the Cool (the live session)"}
{"id": "677856", "revid": "115974513", "url": "https://it.wikipedia.org/wiki?curid=677856", "title": "Cascavel (Paran\u00e1)", "text": "Cascavel \u00e8 un comune del Brasile nello Stato del Paran\u00e1, parte della mesoregione dell'Oeste Paranaense e della microregione di Cascavel. Dista 491\u00a0km dalla capitale Curitiba.\nGeografia fisica.\nSi trova su di un altopiano a 785 m s.l.m., 140\u00a0km a nord-est del confine triplo tra Brasile, Paraguay e Argentina.\nCultura.\nOltre il 90% della popolazione si dichiara di fede Cristiana Cattolica."}
{"id": "677860", "revid": "110157", "url": "https://it.wikipedia.org/wiki?curid=677860", "title": "Akropolis - La grande epopea di Atene", "text": "Akropolis \u00e8 un saggio di Valerio Massimo Manfredi inerente alla polis greca di Atene. Si passa dagli antichi miti che raccontano la fondazione della citt\u00e0 e le gesta dei primi re di Atene alle riforme di Solone, fino alla tirannide di Pisistrato e dei suoi due figli, che spianer\u00e0 la strada per il successo della democrazia, il governo del popolo, sotto Pericle. La tragica guerra intrapresa contro Sparta ed il periodo del filosofo Socrate chiudono brillantemente la narrazione. Alla fine di ogni capitolo troviamo i commenti dell'autore con un suo amico greco di nome Kostas."}
{"id": "677862", "revid": "599013", "url": "https://it.wikipedia.org/wiki?curid=677862", "title": "Chv", "text": ""}
{"id": "677866", "revid": "599013", "url": "https://it.wikipedia.org/wiki?curid=677866", "title": "Nwc", "text": ""}
{"id": "677871", "revid": "599013", "url": "https://it.wikipedia.org/wiki?curid=677871", "title": "Cor", "text": ""}
{"id": "677876", "revid": "110157", "url": "https://it.wikipedia.org/wiki?curid=677876", "title": "Sapiranga", "text": "Sapiranga \u00e8 un comune del Brasile nello Stato del Rio Grande do Sul, parte della mesoregione Metropolitana de Porto Alegre e della microregione di Porto Alegre.\nL'origine del nome deriva da un frutto molto diffuso nella regione, l'\"Araca Piranga\", che i primi coloni di origine tedesca che popolarono la zona, tramutarono nella parola \"Sapiranga\", da cui il nome della citt\u00e0.\nLe principali attivit\u00e0 economiche che la caratterizzano sono l'industria delle calzature, stante la vicinanza con Novo Hamburgo, e la metallurgia.\nDal punto di vista turistico Sapiranga \u00e8 conosciuta in Brasile per una festa annuale, la \"Festa delle Rose\". Inoltre degno di nota il contributo al turismo dato dalla montagna chiamata \"Ferrabras\", importante punto di riferimento per gli amanti del volo libero. Per tali motivi Sapiranga \u00e8 conosciuta soprattutto come \"La citt\u00e0 delle rose e del volo libero\"."}
{"id": "677877", "revid": "1155", "url": "https://it.wikipedia.org/wiki?curid=677877", "title": "Muskellunge", "text": ""}
{"id": "677879", "revid": "599013", "url": "https://it.wikipedia.org/wiki?curid=677879", "title": "Cre", "text": ""}
{"id": "677882", "revid": "599013", "url": "https://it.wikipedia.org/wiki?curid=677882", "title": "Crp", "text": ""}
{"id": "677886", "revid": "4506", "url": "https://it.wikipedia.org/wiki?curid=677886", "title": "Campagna degli abbracci liberi", "text": ""}
{"id": "677890", "revid": "599013", "url": "https://it.wikipedia.org/wiki?curid=677890", "title": "Crh", "text": ""}
{"id": "677895", "revid": "33888", "url": "https://it.wikipedia.org/wiki?curid=677895", "title": "Giovanni Anceschi", "text": "Biografia.\nCome artista, \u00e8 stato fra i fondatori del movimento dell'Arte cinetica e programmata (un'arte che negli anni sessanta era gi\u00e0 metamorfica, immersiva e interattiva).\nCome designer ha sviluppato in Italia e all'estero, progetti d'immagine coordinata, d'exhibition design, e alcuni esempi di multimedia, hypermedia e interaction design.\nCome docente, dopo essere stato il primo docente ad insegnare discipline del progetto di comunicazione nell'universit\u00e0 italiana, v'insegna da oltre trent'anni.\nCome critico, storico e teorico della disciplina del progetto di comunicazione ha pubblicato libri e contributi in Italia e all'estero. A lui si deve l'introduzione nel \"design discourse\" di nozioni come \u201cmonogramma\u201d, \u201cartefatto comunicativo\u201d (communication artifact), \u201cteoria protetica degli oggetti\u201d, \u201cimmagine coordinata hard e soft\u201d, \u201canafora elettronica\u201d, o come \u201cinterfaccia delle citt\u00e0\u201d e \u201ccura delle transizioni\u201d. \nLavora al progetto di una revisione della disciplina del design della comunicazione nel senso del passaggio dalla disciplina tattica del progetto di artefatto alla disciplina strategica del \u201cprogetto registico\u201d (Theory of staging), poi \u201cregistica multimodale\u201d.\n\u00c8 interessato in modo particolare alla rinascita degli interessi e degli studi sulla questione della propedeutica del design che coincidono con quelli della fondazione di una teoria della configurazione (Basic design), distinta da quella della raffigurazione o teoria della rappresentazione schematica.\nCome organizzatore di cultura della grafica, della visibilit\u00e0 e della multimodalit\u00e0 ha partecipato a pi\u00f9 di una stagione degli sviluppi della cultura (e della professione) del design della comunicazione in Italia e all'estero.\nFiglio di Luciano, spos\u00f2 nel 1973 la poetessa Milli Graffi \nGli inizi.\nStudia Filosofia teoretica con Enzo Paci e Psicologia con Cesare Musatti all'Universit\u00e0 Statale di Milano, 1958.\nA Brera studia Decorazione con Achille Funi, 1958.\nPrime esperienze artistiche: collaborazioni con Lucio Fontana, Enrico Baj, Piero Manzoni.\nCon Davide Boriani, Gianni Colombo, Gabriele Devecchi fonda, nel 1959, il Gruppo T.\nIl gruppo T sar\u00e0 protagonista del Movimento internazionale dell'Arte Cinetica e Programmata (con Bruno Munari, Gruppo MID, Gruppo N ecc.), e delle Nouvelles Tendences (con Jacoov Agam, il Groupe de Recherche d'Art Visuel, Bridget Riley, Len Lye, Karl Gerstner, Gerhard Von Grawenitz ecc.), esponendo alla Minami Gallery di Tokyo, alla Biennale di Venezia, al Moma di New York, ecc.\nVa segnalato che vi \u00e8 stato un forte ritorno d'interessi per la cultura visiva cinetica.\nSu consiglio di Gillo Dorfles, Anceschi s'iscrive nel 1962 al dipartimento di Comunicazioni Visive della Hochschule f\u00fcr Gestaltung di Ulm (con Tom\u00e1s Maldonado, Abraham Moles, Otl Aicher, Gui Bonsiepe, Tom\u00e1s Gonda, Martin Krampen ecc.). Si laurea nel 1966.\nAttivit\u00e0 didattico pedagogica.\nFormazione dell'hypermedia designer.\nAnceschi \u00e8 stato professore ordinario presso l'Universit\u00e0 IUAV di Venezia, Facolt\u00e0 di design e arti.\nPubblicazioni.\nCure.\nA sua cura sono usciti i volumi: \nSaggi e articoli.\nAnceschi ha pubblicato pi\u00f9 di trecento saggi e articoli dedicati alla teoria, alla storia e alla critica della disciplina, comparsi su riviste estere e nazionali (es. \u201cDesign Issues\u201d MIT Press, \u201cMorphia\u201d Buenos Aires, \u201cDomus\u201d, \u201cProgetto Grafico\u201d, ecc.).\nHa curato il numero monotematico de \u201cil verri\u201d \u201cVisibile e invisibile\u201d, n. 10-11 (novembre) 1999 e \u201cNella rete\u201d, n. 16 (maggio) 2001.\nEditorial boards.\nNel 1984 Anceschi \u00e8 stato membro (con Giovanni Lussu, Pino Grimaldi, Gelsomino D'Ambrosio, e altri), del comitato di direzione di \u201cGrafica\u201d Rivista di teoria, storia e metodologia, e, dal 1985 all'89 ne ha assunto la direzione.\nAnceschi \u00e8 membro (con Tom\u00e1s Maldonado, Umberto Eco, Paolo Fabbri) del comitato della rivista di alta cultura \u201cil verri\u201d fondata dal padre Luciano Anceschi nel 1956. Ne \u00e8 stato il direttore dal 1996 al 2004.\n\u00c8 membro altres\u00ec dell'advisory board di \u201cNoema\u201d, diretta da Pier Luigi Capucci, con Valerio Eletti, Franz Fischnaller, Franco Torriani, 2006."}
{"id": "677897", "revid": "2078560", "url": "https://it.wikipedia.org/wiki?curid=677897", "title": "Glossario di psicologia", "text": "Glossario dei termini psicologici. In esso afferiscono termini propri della psicologia, della psicoterapia e della psicoanalisi, nonch\u00e9 di scienze affini quali neuropsicologia, psichiatria, medicina e neuroscienze."}
{"id": "677929", "revid": "2108263", "url": "https://it.wikipedia.org/wiki?curid=677929", "title": "Roberto II di Scozia", "text": "Roberto II era figlio di Walter Stewart, sesto Grande intendente di Scozia e di Marjorie Bruce, figlia di Roberto I di Scozia. Quando questi era ancora vivo aveva nominato suo erede il fratello Edward, ma quando questi mor\u00ec il 3 dicembre 1318 senza lasciare eredi il giovane Roberto divenne il primo in linea di successione. Sei anni dopo Roberto retrocesse nuovamente quando nacque Davide il primo figlio maschio di Roberto I avuto dalla seconda moglie Elisabetta. Roberto eredit\u00f2 comunque il titolo paterno di \"Steward\", Intendente, alla sua morte avvenuta nel 1326, tre anni dopo il re mor\u00ec lasciando il trono al figlio Davide di appena cinque anni e reggente divenne Thomas Randolph (I conte di Moray). Nel frattempo Edward Balliol, figlio di Giovanni di Scozia, insieme agli inglesi e ai nobili scozzesi \"Diseredati\" da Roberto I invasero la Scozia nel 1332 mettendo a dura prova il governo del giovane Davide.\nNel luglio 1333 combatt\u00e9 alla Battaglia di Halidon Hill insieme a uno zio paterno che vi trov\u00f2 la morte e a seguito di questo i suoi possedimenti nell'ovest vennero dati a David III Strathbogie (1309 circa-30 novembre 1335). A quel punto egli si rifugi\u00f2 a Dumbarton Rock insieme al sovrano che nel maggio seguente si rifugi\u00f2 in Francia lasciando il paese nelle mani di Roberto e John Randolph, III conte di Moray (1306-17 ottobre 1346). Nello stesso periodo Roberto riusc\u00ec a riprendere possesso delle proprie terre, ma nel mese di luglio Randolph venne arrestato e Roberto perse di nuovo le sue propriet\u00e0. Questi eventi potrebbero essere stata la causa della sua sottomissione a Edoardo III d'Inghilterra e della sua rimozione dall'incarico di Steward nel mese di settembre.\nTale incarico and\u00f2 ad Andrew Murray (1298-1338), ma dopo la sua morte tre anni dopo Roberto torn\u00f2 al proprio posto e vi rimase fino al 1341 anno in cui Davide torn\u00f2 dalla Francia.\nNel 1346 egli combatt\u00e9 al fianco del sovrano alla Battaglia di Durham e lui insieme a Patrick, V conte di March (1285 circa-1369) riuscirono a scappare dal campo, mentre Davide venne fatto prigioniero e tale rimase fino al 1357 quando fu liberato dietro il pagamento di un riscatto ingentissimo che avrebbe dovuto essere pagato nell'arco di dieci anni.\nNel 1348 Roberto spos\u00f2 la propria amante Elizabeth Mure legittimizzando i loro nove figli, quando ella mor\u00ec nel 1355 si rispos\u00f2 con Eufemia de Ross, matrimonio dal quale nacquero altri quattro figli.\nNel 1363 Roberto si ribell\u00f2 contro Davide, ma ritorn\u00f2 a pi\u00f9 miti consigli quando venne minacciato circa i suoi diritti di successione, l'anno dopo il re present\u00f2 al parlamento una proposta secondo la quale il debito rimanente dal suo riscatto sarebbe stato cancellato se il trono scozzese fosse stato ereditato dai Plantageneti in caso egli fosse morto senza eredi. Il parlamento rifiut\u00f2 e quando egli mor\u00ec senza figli nel 1371 a succedergli fu Roberto ormai pi\u00f9 che cinquantenne. Gli inglesi occupavano ancora buona parte del Lothian e delle terre attorno ai confini cos\u00ec Roberto autorizz\u00f2 i conti che vivevano a sud di dare il via ad azioni di guerriglia, ferm\u00f2 gli scambi commerciali con l'Inghilterra e rimise in piedi l'alleanza con la Francia. Nel 1384 la Scozia si era ripresa quasi tutti i territori, ma un'inopportuna pace anglo-francese rischiava di lasciare isolato il paese qualora avesse voluto continuare a guerreggiare contro l'Inghilterra, motivo per cui Roberto prefer\u00ec entrare nel trattato di pace. Questa fu la causa della progressiva perdita del suo potere sul paese, prima a causa del primogenito John nel 1384 e poi per mano del nipote Robert.\nRoberto mor\u00ec il 19 aprile 1390.\nL'erede al trono.\nRoberto nacque nel 1316, figlio unico di Walter Stewart, sesto Grande intendente di Scozia, e Marjorie Bruce, figlia di re Roberto I di Scozia. L'anno dopo sua madre mor\u00ec probabilmente a seguito di una caduta da cavallo anche se altre fonti sostengono che mor\u00ec subito dopo il parto avvenuto con taglio cesareo. Due anni prima Marjorie era stata surclassata nella successione da suo zio Edward Bruce, fratello di Roberto I, che per\u00f2 mor\u00ec senza eredi alla battaglia di Faughart del 14 ottobre 1318.\nNello stesso anno il Parlamento scozzese decret\u00f2 che se Roberto I fosse morto senza figli, la corona di Scozia sarebbe stata data a Roberto, in quanto primogenito di Marjorie, ma la nascita di un figlio del re, Davide, nato il 5 marzo 1324 dalle seconde nozze del sovrano con Elisabetta de Burgh lo fece retrocedere nuovamente, tuttavia due anni dopo il Parlamento lo design\u00f2 erede di Davide nel caso fosse morto senza figli. A questo si accompagn\u00f2 la donazione di diverse terre ad Argyll, Lothian e Roxburghshire.\nGuardiano ed erede.\nIn Scozia la prima guerra d'indipendenza era cominciata con il regno di Giovanni di Scozia che di fatto venne imposto da Edoardo I d'Inghilterra nel 1292 quando venne chiamato ad arbitrare la Grande causa sorta a seguito della morte di Margherita di Scozia che aveva lasciato il trono senza un erede diretto. Tre anni dopo la Scozia sottoscrisse la Auld Alliance con la Francia vedendo nella guerra l'unico modo per liberarsi della pesante ingerenza inglese aggravata dalla debolezza di Giovanni. La Scozia invase l'Inghilterra in marzo 1296 e l'Inghilterra rispose prendendosi Berwick-upon-Tweed il 30 dello stesso mese e sconfiggendo gli scozzesi alla Battaglia di Dunbar (1296) nemmeno un mese dopo. Giovanni si sottomise quindi ad Edoardo che fu preso prigioniero e spedito a Londra, inaspettatamente in Scozia sorse un movimento di resistenza a favore di un re che non avevano voluto capeggiato da William Wallace ed Andrew de Moray che diedero la vita per l'indipendenza della Scozia. Dopo la loro morte il testimone della lotta pass\u00f2 a Robert Bruce, che sal\u00ec al trono come Roberto I di Scozia nel 1306.\nNel 1329 Roberto I mor\u00ec lasciando come erede il piccolo Davide di soli cinque anni, anche Roberto era da poco rimasto orfano, suo padre era infatti deceduto nel 1327 e lui era finito sotto la custodia dello zio John Steward, che, insieme a Thomas Randolph (I conte di Moray) e William Lindesey divennero i \"Guardiani\" del Regno. L'ascesa al trono di un minorenne riaccese le polveri della guerra e la seconda fase delle Guerre di indipendenza scozzesi ebbe inizio andando a minacciare il diritto alla successione di Roberto. Nel 1332 Edoardo Balliol, figlio di Giovanni di Scozia, attacc\u00f2 la Scozia con il beneplacito di Edoardo III d'Inghilterra e al fianco dei nobili cosiddetti \"Diseredati\" da Roberto I, riuscendo a minare profondamente il potere dei Bruce.\nNel 1332 Edward vinse alla Battaglia di Dupplin Moor e poi l'anno dopo alla Battaglia di Halidon Hill a cui partecip\u00f2 anche Roberto. Le propriet\u00e0 di Roberto vennero prese da Balliol che le don\u00f2 a uno dei propri seguaci, David III di Strathbogie (1309 circa-30 novembre 1335), Roberto riusc\u00ec ad evitare la cattura e si rifugi\u00f2 insieme al re a Dumbarton Rock. Nei mesi seguenti furono poche le roccaforti ancora in mano ai Bruce, il castello di Kildrummy (di Christina Bruce (1273 circa-1356 o 1357), sorella di Roberto I e moglie di Andrew Murray (1298-1338), il Castello di Loch Leven e il Castello di Urquhart. Nel maggio 1334 Roberto insieme a John Randolph, III conte di Moray (1306-17 ottobre 1346) divenne reggente del regno mentre il sovrano legittimo cercava rifugio in Francia. Roberto si mise subito in moto per riprendere le proprie terre e incontr\u00f2 l'appoggio di Strathbogie che aveva cambiato partito e si era allineato con i Bruce, al raduno del parlamento del 1335 Roberto ebbe l'appoggio di quest'ultimo cosa che scaten\u00f2 l'intensa disapprovazione di Randolph..\nIn agosto Strathbogie torn\u00f2 sotto la bandiera inglese e venne creato Guardiano di Scozia e fu sotto la sua persuasione o perch\u00e9 aveva nuovamente perduto le sue propriet\u00e0 che Roberto si sottomise a Balliol poco tempo dopo, perdendo ovviamente il posto di \"Steward\" che aveva ereditato dal padre. La resistenza dei Bruce sembrava ormai al collasso quando alla Battaglia di Culblean si pales\u00f2 il valore militare di Andrew Murray che sbaragli\u00f2 gli inglesi ed elimin\u00f2 Strathbogie che rimase ucciso nello scontro. Murray era stato preso dagli inglesi tre anni prima e solo nel 1334 era riuscito a pagarsi il riscatto dirigendosi immediatamente a nord dove mise sotto assedio il castello di Dungarg comandato da Enrico di Beaumont conquistandolo il 23 dicembre dello stesso anno. Fu Murray a subentrare a Roberto e vi rimase per tre anni fino a quando mor\u00ec al castello di Avoch e Roberto si ritrov\u00f2 di nuovo al posto che aveva perduto. Sempre nel 1335 Randolph, i cui rapporti con Roberto erano sempre stati tesi e conflittuali, cadde nelle mani degli inglesi e vi rimase fino al 1341.\nDal 1338 al 1341 Roberto divenne l'unico reggente, ottenendo con successo di restaurare l'autorit\u00e0 della corona di Scozia e permettendo cos\u00ec al legittimo sovrano di tornare in patria nel 1341. Questo pass\u00f2 attravers\u00f2 diverse battaglie e traversie, il comando di Murray aveva sbarrato la strada degli inglesi nel sud del paese e il fallimento dell'assedio al Castello di Dunbar ne fu la prova. Balliol cominci\u00f2 a perdere sostegno e terreno, Roberto si riprese Perth nel 1339, mentre Edimburgo fu riconquistata da William Douglas, I conte di Douglas due anni pi\u00f9 tardi. Dopo la sua liberazione Randolph si rec\u00f2 da Davide in Normandia, il re era particolarmente affezionato al conte e si fidava poco di Roberto per via del suo potere e della sua posizione di erede presunto. Nel giugno 1341 Davide torn\u00f2 in patria e cinque anni dopo, alla battaglia di Neville's Cross del 1346 fu preso prigioniero e Roberto venne nuovamente eletto reggente. Presto la cattura del re gli fecero cadere addosso delle false accuse di tradimento per aver disertato la battaglia di Neville's Cross a cui si deve aggiungere l'enorme affronto da lui subito dalla scelta del sovrano di eleggere erede al trono di Scozia Edoardo III d'Inghilterra o uno dei suoi figli.\nReggente ed erede.\nCon Davide prigioniero Roberto si trov\u00f2 di nuovo solo al comando. Nel 1347 Roberto cominci\u00f2 a muoversi per legittimare i nove figli avuti da Elizabeth Mure, sua amante da lunghi anni, chiedendo a Papa Clemente VI una dispensa per rendere legittima la loro unione.\nAnche se prigioniero Davide aveva ancora una certa autorit\u00e0 in Scozia ed ottenne che la reggenza di Roberto fosse condivisa con i Conti di Ross, Mar e Douglas, tuttavia questo stato di cose non dur\u00f2 e il parlamento lo rinomin\u00f2 come unico reggente nel febbraio 1352. A quella stessa sessione pot\u00e9 presenziare anche Davide che present\u00f2 le condizioni per il suo rilascio, non veniva richiesto un riscatto, ma la nomina di Giovanni di Gand quale erede al trono se Davide fosse morto senza eredi. Il parlamento si oppose e Roberto non appoggi\u00f2 una condizione che minava la propria ascesa alla corona e a Davide non rest\u00f2 che tornare prigioniero in Inghilterra.\nNel 1354 si misero in piedi nuovi negoziati che portarono alla definizione di un riscatto pari a circa 90.000 \u00a3 da pagare entro l'arco di un decennio, tuttavia la trattavia s'interruppe l'anno dopo quando Roberto si un\u00ec ai francesi in una guerriglia contro gli inglesi. La presa scozzese di Berwick-upon-Tweed e la presenza francese su suolo inglese scosse Edoardo III che avanz\u00f2 e bruci\u00f2 Edimburgo, Haddington e buona parte dei Lothian, Edoardo ebbe la meglio anche sui francesi e i negoziati per la liberazione di Davide ripresero. Nell'ottobre del 1357 si giunse a un accordo col trattato di Berwick che innalz\u00f2 l'ammontare del riscatto a 100.000\u00a0\u00a3 che dovevano essere versati entro il 1366. Il patto tuttavia non venne onorato e questo permise a Edoardo di continuare a premere perch\u00e9 Davide nominasse un plantageneto come suo successore, questione che venne sempre rifiutata dal parlamento e, probabilmente, anche dallo stesso Roberto.\nForse fu per questo che egli 1363 si ribell\u00f2 contro la politica della corona scozzese, ma venne presto catturato ed imprigionato insieme ai suoi quattro figli. Venne liberato solo poco prima della morte di Davide nel marzo 1371.\nIl re.\nDavide venne sepolto quasi subito alla Holyrood Abbey, ma la violenta protesta di William Douglas, I conte di Douglas ritard\u00f2 l'incoronazione fino al 26 marzo. Non \u00e8 chiaro il motivo della disputa, se era dovuta a qualcosa connesso al diritto di successione di Roberto o se era diretta a due dei suoi sostenitori, George Dunbar, Conte di March e Robert Erskine. La cosa venne comunque risolta, Roberto diede la figlia Isabella in sposa a James Douglas, II conte di Douglas, figlio di William, e William stesso rimpiazz\u00f2 Erskine come \"Giustiziere\" del Forth. Con l'ascesa al trono di Roberto gli Steward accrebbero enormemente i loro domini, i contadi di Fife e Menteith andarono al figlio Roberto, mentre quelli di Buchan, Ross e la signoria di Badenoch al figlio Alessandro, mentre al figlio Davide (1357-1386 circa) andarono i contadi di Strathearn e Caithness. Giovanni, il suo primogenito, fu fatto custode del Castello di Edimburgo, mentre a Roberto venne dato il Castello di Stirling, mentre Alessandro divenne Giustiziere del re e suo luogotenente nel nord.\nQuesta oligarchia degli Steward parve non suscitare risentimento negli altri magnati scozzesi, d'altro canto il re generalmente non minacciava i loro territori e i loro ruoli e quando vennero privati di qualcosa a favore dei figli e generi del sovrano vennero lautamente ricompensati. Se Davide aveva tentato di dominare i nobili Roberto deleg\u00f2 il proprio potere ai figli e ai generi generando un sistema che funzion\u00f2 per tutta la prima decade del regno, egli d'altronde dominava direttamente otto dei quindici contadi del paese o attraverso i figli o attraverso matrimoni strategici fatti contrarre alle figlie.\nNel 1373 Roberto dovette cominciare a delineare i dettagli della propria successione, a quel tempo nove dei suoi figli avevano avuto figli a loro volta e fu necessario definire esattamente i termini dell'eredit\u00e0 di ognuno di loro, anche se Roberto non si discost\u00f2 dalla legge della Primogenitura nominando suo erede al trono il figlio Giovanni. Nel primo decennio del suo regno Roberto stabilizz\u00f2 le finanze, diede luogo a un fiorente commercio della lana e sospese il pagamento del riscatto di Davide dopo la morte di Edoardo III avvenuta nel 1377. A differenza del suo predecessore Roberto visit\u00f2 frequentemente ogni regione del regno senza trascurare nemmeno le pi\u00f9 remote.\nRoberto regnava per altro su un regno dove esistevano enclave inglesi entro i territori scozzesi e diversi castelli di confine ospitavano guarnigioni inglesi che potevano cos\u00ec controllare gran parte del sud del paese. Nel giugno 1371 Roberto stipul\u00f2 di nuovo un'alleanza con la Francia e gli inglesi risposero rafforzando le proprie guarnigioni bench\u00e9 non ci fossero scontri in corso. Gli attacchi scozzesi cominciarono due anni dopo, quasi certamente con il placet di Roberto, raggiungendo il picco attorno al 1376-1377 probabilmente per via di una decisione presa a livello centrale e non per una escalation delle piccole incursioni portate avanti dai nobili locali.\nParlando con Edoardo III Roberto biasim\u00f2 i propri nobili per le azioni di guerriglia, ma gli scozzesi si tennero tutti i territori presi che vennero divisi fra i nobili minori cos\u00ec che essi stessi avessero interesse a proteggerli dagli inglesi, tuttavia nel 1378 quando la nobilt\u00e0 scozzese entr\u00f2 in conflitto con l'Inghilterra, il sovrano non vi prese parte, nemmeno quando venne incendiata Edimburgo.\nLa perdita del potere e la morte.\nIl primogenito di Roberto, Giovanni, era diventato il pi\u00f9 potente magnate del sud cos\u00ec come suo fratello Alessandro lo era nel nord. I metodi di amministrazione di Alessandro, che venivano fatti rispettare dai suoi mercenari gaelici, diedero luogo a diverse critiche da parte dei nobili locali, dei vescovi e del suo fratellastro Davide Stewart, Conte di Strathearn. Queste lamentele minarono la credibilit\u00e0 di Roberto in seno al concilio e furono in parecchi a criticare la sua mancanza di capacit\u00e0 nel tenere a freno l'ambizioso figlio Alessandro. Con l'altro figlio Giovanni le cose non andavano meglio, i due non si intendevano sui modi di Roberto di condurre i rapporti, sempre bellicosi, con gli inglesi e Giovanni non gradiva l'incapacit\u00e0 del padre di non saper trattare col fratello, tutto questo, nel novembre 1384, port\u00f2 il consiglio a privare Roberto dell'autorit\u00e0 di governo trasferendola a Giovanni che divenne luogotenente dell'intero regno.\nQuattro anni dopo Giovanni era ancora al comando e alla Battaglia di Otterburn dell'estate 1388 inflisse una dura sconfitta agli inglesi, ma nello scontro rimase ucciso uno dei suoi alleati pi\u00f9 fedeli, James Douglas, II conte di Douglas. James mor\u00ec senza un erede e questo port\u00f2 a diverse pretese di eredit\u00e0 sugl'immensi domini che lasciava, Giovanni support\u00f2 Malcolm Drummond, cognato del defunto, ma altri nobili, fra cui suo fratello, Roberto, conte di Fife si schierarono con Archibald Douglas, III conte di Douglas, cugino del padre di James. A questo punto il conte di Fife e si trov\u00f2 alleato al potente conte di Douglas e attorno a loro si raccolsero tutti coloro che rivolevano Roberto sul trono, nel dicembre dello stesso anno la custodia del regno pass\u00f2 da Giovanni al fratello Roberto per volere del consiglio. Vi fu anche chi sper\u00f2 che finalmente Fife avrebbe messo freno al fratello Alessandro che continuava a spadroneggiare al nord, cosa che in effetti egli fece, revoc\u00f2 i suoi incarichi e quello di Giustiziere del Forth and\u00f2 a suo figlio Murdoch Stewart. Giovanni non rest\u00f2 a lungo a lato della scena politica, il 19 aprile 1390 Roberto mor\u00ec ed egli gli successe con il nome di Roberto III di Scozia.\nDiscendenza.\nDalla prima moglie Elizabeth Mure, figlia di Sir Adam Mure di Rowallan ebbe\nDalla seconda moglie Euphemia di Ross, sposata nel 1355, ebbe:\nEbbe altri figli da varie amanti tra cui:"}
{"id": "677938", "revid": "125415148", "url": "https://it.wikipedia.org/wiki?curid=677938", "title": "Atrocity", "text": "Gli Atrocity sono una band Industrial Gothic metal tedesca formatasi a Ludwigsburg.\nStoria.\nIl gruppo ha iniziato come band death metal band con l'EP \"Blue Blood\" del 1989, seguito dall'album \"Hallucinations\". Il loro secondo lavoro fu l'album \"Todessehnsucht\" contenente la cover di \"Arch Angel\" dei Death. produssero il disco \"Blut\" nel 1994, seguito dal minicd \"Calling The Rain\".\nNel 1996 fu pubblicato l'album \"Willenskraft\", che vide l'introduzione di elementi industriali. Il seguente disco, \"Werk 80\", segu\u00ec un lungo periodo di inattivit\u00e0 della band, che inizi\u00f2 nel 2000 e si concluse nel 2004 con la pubblicazione di un nuovo album, \"Atlantis\", disco basato sulla storia mitologica di Atlantide."}
{"id": "677940", "revid": "1543377", "url": "https://it.wikipedia.org/wiki?curid=677940", "title": "Planetary", "text": "Planetary \u00e8 una serie statunitense di fumetti creata da Warren Ellis (testi) e John Cassaday (disegni) nel 1998, pubblicata dall'etichetta Wildstorm della DC Comics. \u00c8 tradotta in italiano dall'editore Magic Press.\nPlanetary \u00e8 anche il nome del gruppo protagonista delle avventure narrate, composto da 3 membri (Elijah Snow, Jakita Wagner e Drummer). Planetary comparve la prima volta in \"Gen\u00b9\u00b3\" n. 33 e \"C-23\" n. 6 del settembre 1998. Il numero 1 di \"Planetary\" usc\u00ec con data di copertina aprile 1999.\nInizialmente era prevista una durata di 24 numeri con periodicit\u00e0 bimestrale, ma a causa di un periodo di malattia di Ellis e di altri impegni di Cassaday la serie venne interrotta tra il 2001 e il 2003. \u00c8 stata ripresa ma lo stesso Ellis il 25 ottobre 2006 ne ha annunciato la conclusione con il numero 26, a cui \u00e8 seguito un numero di epilogo.\nLaura Martin ha colorato quasi tutti gli albi."}
{"id": "677942", "revid": "124342237", "url": "https://it.wikipedia.org/wiki?curid=677942", "title": "Il gabbiano", "text": "Il gabbiano ( \"\u010cajka\") \u00e8 un dramma in 4 atti scritto nel 1895 da Anton Pavlovi\u010d \u010cechov. Rappresentato per la prima volta al Teatro Aleksandrinskij di Pietroburgo l'anno successivo, fu un insuccesso clamoroso. Vera Komissar\u017eevskaja, che impersonava Nina, fu cos\u00ec intimidita dall'ostilit\u00e0 del pubblico che perse la voce. \u010cechov abbandon\u00f2 la platea e durante gli ultimi due atti rimase dietro le quinte.\nNel 1898 Konstantin Sergeevi\u010d Stanislavskij e Vladimir Nemirovi\u010d Dan\u010denko, che l'anno precedente avevano fondato a Mosca il Teatro d'Arte, misero in scena una nuova versione dell'opera. Questa volta fu un trionfo.\n\"Il gabbiano\" \u00e8 uno dei testi teatrali pi\u00f9 noti del drammaturgo russo, e uno dei pi\u00f9 rappresentati in assoluto. I personaggi della giovane Nina, della madre attrice Irina, dello scrittore Trigorin sono stati interpretati in tutto il mondo dai maggiori attori di teatro, in messe in scena memorabili tra cui quella di Orazio Costa Giovangigli (con Ilaria Occhini, Gabriele Lavia, Giancarlo Sbragia, Ettore Toscano e Anna Proclemer) e quelle recenti di Lev Dodin, Marco Tiburtini, Licia Lanera e Eimuntas Nekro\u0161ius.\nQuesto dramma ha una forte relazione intertestuale con l\"Amleto\" di Shakespeare. Arkadina e Treplev citano versi dell\"Amleto\" prima del \"teatro nel teatro\" nel primo atto (l'artificio stesso del \"teatro nel teatro\" \u00e8 usato anche nell\"Amleto\"). Ci sono anche molte allusioni a dettagli della trama shakespeariana. Per esempio, Treplev cerca di salvare sua madre dal vecchio Trigorin proprio come Amleto cerca di salvare la regina Gertrude da suo zio Claudio.\nTrama.\nAtto I.\nIl dramma si svolge in una tenuta estiva, propriet\u00e0 di Sorin, un ex Consigliere di Stato di salute cagionevole. Sorin \u00e8 il fratello della famosa attrice Arkadina, che \u00e8 appena giunta nella tenuta con il suo amante, Trigorin, per una breve vacanza. Nel primo atto, le persone che sono nella tenuta di Sorin si riuniscono per assistere a un dramma scritto e diretto da Konstantin Treplev, il figlio di Arkadina. Recita nel \"dramma nel dramma\" Nina, una giovane donna che vive in una vicina tenuta, che impersona \"l'anima del mondo\". Il dramma \u00e8 il pi\u00f9 recente tentativo di creare una nuova forma teatrale, e assomiglia a un'intensa opera simbolista. Arkadina ride del dramma, trovandolo ridicolo e incomprensibile, e Treplev si infuria. Il primo atto mette in scena i molti triangoli romantici del dramma. Il maestro elementare Medvedenko ama Ma\u0161a, la figlia dell'amministratore della tenuta. Ma\u0161a a sua volta ama, non corrisposta, Treplev, che fa la corte a Nina. Quando Ma\u0161a parla al dottor Dorn del suo amore, questi sconsolato attribuisce al lago l'umore romantico di tutti i presenti.\nAtto II.\nIl secondo atto si svolge di pomeriggio, fuori della tenuta, qualche giorno dopo. Dopo aver ricordato i bei tempi felici, Arkadina comincia un'accesa discussione con l'amministratore Samraev e decide di partire immediatamente. Nina invece rimane e riceve da Treplev un gabbiano a cui Treplev stesso ha sparato. Nina \u00e8 confusa e inorridita dal dono. Treplev vede Trigorin che si avvicina, e se ne va colto da una fitta di gelosia. Entra Trigorin, uno scrittore famoso. Nina gli chiede di parlarle della vita da scrittore. Trigorin risponde che non \u00e8 una vita facile. Nina dice che lei sa che anche la vita da attrice non \u00e8 facile, ma lei vuole questo pi\u00f9 di ogni altra cosa. Trigorin vede il gabbiano ucciso da Treplev e medita su come farlo diventare il soggetto di un racconto: \"Una giovane donna vive tutta la sua vita in riva a un lago. Lei ama il lago, come un gabbiano, ed \u00e8 felice e libera, come un gabbiano. Ma per caso arriva un uomo, e quando la vede la distrugge, per pura noia. Come questo gabbiano\". Arkadina fa chiamare Trigorin e questi parte mentre lei gli dice di aver cambiato idea e che non partiranno immediatamente. Nina indugia, affascinata dalla celebrit\u00e0 e dalla modestia di Trigorin ed esclama \"Il mio sogno!\".\nAtto III.\nIl terzo atto si svolge dentro la tenuta, il giorno che Arkadina e Trigorin hanno deciso di partire. Tra i due atti Treplev ha tentato il suicidio sparandosi alla testa, ma il proiettile gli ha solo scalfito il cranio. Per tutto il terzo atto egli ha il capo fasciato con delle bende. Nina arriva quando Trigorin sta facendo colazione e gli presenta un medaglione che mostra la sua devozione per lui con un verso tratto da uno dei libri di Trigorin: \"Se hai bisogno della mia vita, vieni e prendila\". Nina si ritira dopo aver implorato di avere un'ultima occasione per vedere Trigorin prima che lui parta. Entra in scena Arkadina, seguita da Sorin, la cui salute continua a peggiorare. Trigorin esce per finire di preparare i bagagli. C'\u00e8 una breve lite tra Arkadina e Sorin, dopo la quale Sorin si accascia per il dolore ed \u00e8 soccorso da Medvedenko. Entra Treplev che chiede alla madre di cambiargli le bende. Mentre lei gli cambia le bende, scoppia una lite tra madre e figlio anche perch\u00e9 Treplev denigra Trigorin, dopo la quale Treplev lascia la stanza in lacrime. Rientra Trigorin e chiede ad Arkadina se possono rimanere nella tenuta, in virt\u00f9 dell'attrazione che egli sente nei confronti di Nina. Arkadina lo lusinga e lo convince a tornare a Mosca. Partita Arkadina, arriva Nina per dare l'addio finale a Trigorin e informarlo che sta per fuggire via per diventare attrice, contro il volere dei genitori. I due si baciano appassionatamente e decidono di rincontrarsi a Mosca.\nAtto IV.\nIl quarto atto si svolge in inverno due anni dopo, nel salotto che \u00e8 diventato lo studio di Treplev. Ma\u0161a ha finalmente accettato di sposare Medvedenko e adesso hanno un bambino, anche se Ma\u0161a ancora ama, non corrisposta, Treplev. Vari personaggi discutono di quello che \u00e8 accaduto nei due anni che sono trascorsi: Nina e Trigorin hanno vissuto insieme a Mosca per un periodo, poi lui l'ha abbandonata ed \u00e8 tornato da Arkadina. Nina non ha mai avuto un vero successo come attrice e adesso \u00e8 in tourn\u00e9e in provincia con una piccola compagnia teatrale. Treplev ha pubblicato alcuni racconti, ma \u00e8 sempre pi\u00f9 depresso. La salute di Sorin sta peggiorando e gli abitanti della tenuta hanno telegrafato ad Arkadina perch\u00e9 torni a vederlo prima che muoia. La maggior parte dei personaggi va nel salotto per giocare a tombola. Treplev non si unisce a loro, ma passa il tempo lavorando a un manoscritto sulla sua scrivania. Il gruppo esce per andare a pranzo, entra Nina da una porta posteriore e racconta a Treplev la sua vita infelice degli ultimi due anni. Nina comincia a paragonarsi al gabbiano - l'uccello ucciso da Treplev - poi cambia idea e dice \"Sono un'attrice\". Dice di essere stata costretta ad andare in tourn\u00e9e con una compagnia teatrale di seconda categoria dopo la morte del bambino avuto da Trigorin, ma adesso sembra aver ritrovato la speranza, e chiede a Konstantin di venire a vederla quando \"sar\u00e0 diventata una grande attrice\". Treplev la supplica di restare, ma lei \u00e8 troppo confusa per accettare. Sconfortato, Treplev passa diversi minuti strappando il manoscritto prima di uscire dalla stanza in silenzio. Il gruppo rientra e ricomincia a giocare a tombola. C'\u00e8 uno sparo improvviso fuori scena e Dorn va a vedere che cosa \u00e8 successo. Ritorna e prende da parte Trigorin, dicendogli di portar via Arkadina in qualche modo, perch\u00e9 Treplev si \u00e8 appena sparato.\nStoria della rappresentazione.\nLa prima de \"Il gabbiano\" il 17 ottobre 1896 al Teatro Aleksandrinskij di Pietroburgo fu un disastro e fu fischiata dal pubblico. Vera F\u00ebdorovna Komissar\u017eevskaja, che alcuni consideravano la migliore attrice di Russia e che, secondo \u010cechov, aveva commosso il pubblico fino alle lacrime durante le prove, fu intimidita dal pubblico ostile e perse la voce. Il giorno seguente, \u010cechov, che si era rifugiato dietro le quinte durante gli ultimi due atti, annunci\u00f2 a Suvorin di aver chiuso con la drammaturgia. Quando dei sostenitori gli assicurarono che le rappresentazioni successive avevano avuto pi\u00f9 successo, \u010cechov credette che essi volessero solo essere gentili con lui.\n\"Il gabbiano\" comunque colp\u00ec il drammaturgo Vladimir Ivanovi\u010d Nemirovi\u010d-Dan\u010denko, il quale disse che \u010cechov avrebbe dovuto vincere il premio Griboyedev al suo posto quell'anno. Fu Nemirovich-Danchenko che convinse Stanislavskij a dirigere il dramma per l'innovativo Teatro d'Arte di Mosca nel 1898. La collaborazione di \u010cechov con Stanislavskij si dimostr\u00f2 cruciale per lo sviluppo creativo di entrambi. L'attenzione di Stanislavskij per il realismo psicologico e per il corpo recitante esaltava le sottigliezze del dramma e fece rivivere l'interesse di \u010cechov per la scrittura di scena, mentre la riluttanza di \u010cechov a spiegare o espandere il testo costringevano Stanislavskij a scavare sotto la superficie del testo in modi che erano del tutto nuovi in teatro."}
{"id": "677944", "revid": "121953620", "url": "https://it.wikipedia.org/wiki?curid=677944", "title": "Adobe Photoshop Lightroom", "text": "Adobe Photoshop Lightroom \u00e8 un programma fotografico sviluppato da Adobe disponibile per macOS e Microsoft Windows, progettato per assistere i fotografi professionisti nel gestire grossi quantitativi di immagini nel corso del processo di post-produzione.\nLightroom \u00e8 stato sviluppato seguendo i feedback degli utenti pi\u00f9 interessati al prodotto (fotografia professionale), ottenuti con il rilascio di molteplici versioni preliminari, ciascuna delle quali aggiungeva nuove caratteristiche al prodotto.\nLa prima release, denominata Beta 1, fu resa disponibile per la sola piattaforma Mac OS X, il 9 gennaio 2006. Il 18 luglio 2006, con la release Beta 3, venne aggiunto il supporto per i sistemi Microsoft Windows. La Beta 4 fu pubblicata il 25 settembre 2006, e poi rapidamente sostituita dalla beta 4.1 pubblicata il 19 ottobre 2006.\nLo sviluppo di Lightroom \u00e8 cominciato prima del 2002; il nome in codice del progetto era \"Shadowland\". Un aspetto interessante della sua implementazione \u00e8 che il 40% del codice \u00e8 scritto utilizzando il Lua, un linguaggio di scripting.\nIl nome \"Lightroom\" si traduce in italiano con \"Camera chiara\"; camera chiara o camera lucida \u00e8 il nome di un apparecchio progettato dall'inglese William Hyde Wollaston nel 1807 che consentiva a chiunque di disegnare facilmente una scena su un foglio appoggiato ad una tavoletta guardandole contemporaneamente attraverso un prisma. Ne fece uso anche W. H. Fox Talbot prima di sperimentare procedimenti fotografici. Aveva la stessa funzione della nota \"Camera oscura\" utilizzata dai pittori del XVII e XVIII secolo e che fu poi adottata nei primi decenni dell'800 per fissare l'immagine su lastre trattate con sostanze fotosensibili.\nInoltre \"La camera chiara\" \u00e8 il titolo di un famoso saggio di Roland Barthes sulla fotografia.\nModuli di lavoro e caratteristiche.\nA differenza dei software di fotoritocco tradizionali, Lightroom comprende un flusso di lavoro completo che parte dall'importazione, passa per la catalogazione e lo sviluppo dell'immagine, concludendosi poi con l'esportazione su file, pagina web oppure su carta mediante la stampa. Ogni step del workflow \u00e8 gestito da un'opportuna area di lavoro chiamata modulo. I moduli a disposizione con Lightroom sono:"}
{"id": "677945", "revid": "124718791", "url": "https://it.wikipedia.org/wiki?curid=677945", "title": "Album pi\u00f9 venduti negli Stati Uniti d'America", "text": "Questo elenco contiene gli album discografici che hanno venduto il maggior numero di copie negli Stati Uniti in conformit\u00e0 alla certificazione dell'associazione dell'industria discografica degli Stati Uniti, la RIAA (\"Recording Industry Association of America\"), che assegna il riconoscimento del disco d'oro ad ogni album discografico che raggiunge le 500.000 copie, disco di platino per 1 milione di copie, multiplatino per ogni milione che vende un album che ha gi\u00e0 venduto 1 milione di copie e disco di diamante per ogni 10 milioni che vende un album, tutto ci\u00f2 nel mercato statunitense.\nGli album contrassegnati con il simbolo \"\u02dc\" sono doppi 33 giri o doppi CD e dunque sono conteggiati due volte (due dischi di platino ogni milione di copie vendute dall'album).\nLista.\nQuesta lista contiene gli album che sono riusciti a superare i 10 milioni di copie e quindi a guadagnarsi uno o pi\u00f9 dischi di diamante."}
{"id": "677955", "revid": "1552438", "url": "https://it.wikipedia.org/wiki?curid=677955", "title": "Piazza Ognissanti", "text": "Piazza Ognissanti \u00e8 una piazza nella parte occidentale del centro di Firenze, lungo la riva destra dell'Arno. Si accede alla piazza dal lungarno Amerigo Vespucci, da via Montebello e da borgo Ognissanti. Deve il suo nome alla chiesa di Ognissanti che la domina, con la sua facciata neorinascimentale realizzata nell'Ottocento.\nStoria.\nLa piazza venne creata nel Duecento per permettere ai copiosi fedeli di assistere alle prediche, cerimonie e festivit\u00e0 degli Umiliati dalla chiesa di Ognissanti, analogamente ad altre grandi piazze cittadine che proprio per la popolarit\u00e0 degli ordini religiosi si venivano spianando (piazza Santa Maria Novella, piazza Santa Croce, piazza Santo Spirito e piazza del Carmine). Era anche come spazio dove estendere l'attivit\u00e0 di lavorazione della lana di cui il convento era il fulcro. \"Nel XIII secolo lo spazio era tutto occupato dai lavatoi degli Umiliati, tolti i quali, dal Cinquecento, la piazza serv\u00ec di mercato ai bovini, appendice del vicino Prato\" (Bargellini-Guarnieri). La denominazione, che rende conto di tale origine \u00e8 quindi antica, anche se tra il 1860 e il 1932 fu soppiantata da una titolazione in onore del patriota e politico italiano Daniele Manin.\nFerma restando la sua principale caratteristica che \u00e8 quella di inquadrare la facciata della chiesa, la piazza fu significativamente trasformata dal lato del fiume in occasione della creazione di questo tratto del lungarno. In tale occasione il piano stradale fu rialzato e fu abbattuta una cancellata eretta nel 1838 che chiudeva l'accesso al greto del fiume, con conseguente riduzione e riconfigurazione degli edifici che chiudevano la piazza da questo lato.\nDescrizione.\nAl centro della piazza \u00e8 attualmente un gruppo bronzeo di Romano Romanelli raffigurante \"Ercole e il Leone\", realizzato nel 1935 e qui collocato nel 1937, in sostituzione di un precedente monumento raffigurante Daniele Manin (opera di Urbano Nono del 1890) spostato al piazzale Galileo lungo il viale dei Colli, nella zona di Arcetri.\nOltre a caratterizzarsi per la chiesa e per il palazzo Lenzi Quaratesi (sede del Consolato Onorario di Francia e dell'Istituto Francese di Firenze), la piazza si qualifica per la presenza di due tra i pi\u00f9 esclusivi alberghi fiorentini che occupano estesi edifici riconfigurati nell'Ottocento, secolo che gi\u00e0 li vide punto di riferimento di una clientela altolocata e cosmopolita. Si tratta dell'Hotel Excelsior (palazzo Bonaparte) e del St. Regis (palazzo Giuntini).\nAccanto alla chiesa si trovano due edifici addossati pi\u00f9 bassi, con portali architravati e sormontati da arco in pietra, che un tempo davano accesso a zone particolari del monastero di Ognissanti. Nei portali di destra se ne vede uno con la lunetta scolpita con due incappucciati che adorano il Santissimo Sacramento (opera di Pietro Manetti da Brozzi): si tratta dell'insegna della Compagnia di San Giovanni Decollato che qui si riuniva; tra i due portali attigui (34-36 rosso di Borgo Ognissanti) si trova una lapide dei Signori Otto: \nTraducendo in italiano corrente si pu\u00f2 leggere: \"Per comandamento di Sua Altezza Serenissima gli Spettabili Signori della Balia di Firenze hanno fatto decreto il 26 settembre 1635 che vicino a 300 braccia da questa chiesa d'Ognissanti non abitino donne di malavita, con pena a chi non ubbidisce di essere subito cacciata e buttategli le robe in strada e ai padroni delle case di tenerle spigionate (sfitte) per due anni, e secondo l'arbitrio del magistrato. Stefano Cupres cancelliere.\"\nSull'altro lato, a sinistra della chiesa, si trova invece un portale sormontato da uno stemma mediceo coronato e piumato dei Della Robbia, con dedica al duca Alessandro:\nDa questo portale e dalla porta accanto si accede al Cenacolo di Ognissanti, piccolo museo statale ricavato nell'ex-refettorio, dove si trova il grande affresco dell'\"Ultima cena\" di Domenico Ghirlandaio."}
{"id": "677958", "revid": "6923", "url": "https://it.wikipedia.org/wiki?curid=677958", "title": "Tosa (razza canina)", "text": "Il , detto anche tosa inu, \u00e8 una razza di cane di origine giapponese.\nIl suo nome deriva dalla zona in cui \u00e8 stato originariamente allevato, che \u00e8 appunto la provincia di Tosa in Giappone.\nStoria.\nMolti secoli prima delle colonizzazioni europee nell'arcipelago nipponico erano presenti diverse tipologie di cani di tipo \"spitz\" che, in base all'area di appartenenza, si diversificavano per taglia, struttura e attitudini; generalmente erano cani portati alla caccia o alla guardia.\nAncora oggi l'evoluzione di quei cani \u00e8 presente nelle razze giapponesi che portano il nome dell'isola o citt\u00e0 di appartenenza come, tra gli altri, Shikoku ken, Akita Inu, Hokkaid\u014d ken, Kai kishu ken e Shiba Inu. Naturalmente \"tosa Inu\" significa \"cane della citt\u00e0 di Tosa\", antica roccaforte situata sul mare dell'isola di Shikoku, nella circoscrizione di Kochi; \"Inu\" o \"Ken\" in giapponese significa \"cane\". Il tosa \u00e8 una derivazione dello \"spizt\" autoctono dell'isola di Shikoku. Dopo le prime colonizzazioni, soprattutto di olandesi e inglesi, ci fu nell'allevamento di questi cani un'immissione di cani di tipo molossoide e braccoide, importati dall'Europa, che in quell'epoca erano i capostipiti delle attuali razze tipo San Bernardo, bulldog inglese, Bloodhound, bracco tedesco, bull terrier, broholmer, ecc.\nNella tradizione giapponese, il combattimento \u00e8 parte permeante della filosofia popolare. Tra le svariate discipline, troviamo il sumo, da cui prende vita la creazione del tosa. Appunto venne creato un cane pesante e pacifico capace di scendere nell'arena in modo silenzioso e con la sola forza fisica del corpo vincere l'avversario all'interno di veri e propri ring che ricordano proprio incontri di sumo.\nL'antica filosofia \u00e8 stata per\u00f2 ben presto abbandonata per lasciare lo spazio a combattimenti tra cani fini a s\u00e9 stessi, probabilmente con il solo scopo di nutrire le organizzazioni malavitose e fare spreco di soldi dietro la vita dei cani.\nDopo la seconda guerra mondiale ci fu un declino dell'allevamento del cane di razza un po' in tutto il mondo; il Giappone non ne fu esonerato. Cos\u00ec grazie a pochi appassionati inizio il lento recupero dei tosa rimasti, con grande difficolt\u00e0 di percepire quale fosse l'aspetto esteriore che pi\u00f9 si avvicinasse alla maestosa storia che accompagna questo cane. Negli anni cinquanta in Giappone erano presenti ben 5 taglie diverse con 3 diverse inclinazioni, pi\u00f9 o meno socievoli o intolleranti.\nNegli anni sessanta erano riusciti ad identificare un tipo ideale, utilizzando ancora quale segreto apporto di tipo mastino che non verr\u00e0 mai veramente dichiarato. Ma la razza era salva. Il Giappone, tuttavia, \u00e8 tradizionalmente una nazione molto purista e soprattutto poco incline a cedere all'estero i propri magnifici cani cos\u00ec bisogn\u00f2 attendere fino al 1972 quando ci fu la prima importazione ufficiale in Europa di una coppia di Tosa. Negli stessi anni anche gli Stati Uniti riuscirono ad importare alcuni soggetti, contribuendo prima di tutti a migliorare le linee di sangue fuori dalla patria della razza.\nSu spinta di allevatori olandesi, cechi e tedeschi con la supervisione ed il benestare dei padri giapponesi della razza, si chiese il riconoscimento alla razza alla Federazione cinofila internazionale.\nCos\u00ec nel 1982 venne riconosciuta ufficialmente come 260\u00ba razza canina. Ad oggi la sua conoscenza e diffusione al di fuori del Giappone \u00e8 ancora lenta, praticamente sconosciuto nella maggior parte del mondo. Di difficile reperimento fuori dal Giappone, \u00e8 un cane che risente ancora oggi delle leggende metropolitane e le false verit\u00e0, che spesso nascono da discorsi di chi non ha mai visto un Tosa neanche da vicino.\nDescrizione.\nLa coda \u00e8 molto forte alla radice, si assottiglia verso la punta. Viene portata pendente e deve arrivare fino ai garretti. Il colore preferito \u00e8 rossiccio carico e caldo; sono permesse delle macchie bianche su fondo rosso, o macchie rosse su fondo bianco o su una sfumatura a base del rosso. Il pelo \u00e8 duro e copre il corpo in modo molto folto. L'occhio \u00e8 abbastanza piccolo e di colore marrone rossastro. Le orecchie sono relativamente piccole, piuttosto sottili, e nelle parti inferiori poggiano sulle guance. La parte superiore del cranio \u00e8 larga; i seni frontali formano con il dorso nasale diritto un angolo ottuso (stop). Il muso \u00e8 di media lunghezza. Le mascelle sono forti.\nCarattere.\nIl tosa \u00e8 un cane che \"parla con lo sguardo\". Sopporta bene la solitudine, in grado di dormire un intero pomeriggio sulla sua poltrona preferita, tanto quanto seguirvi in campagna per un trekking un'intera giornata. Essendo un cane calmo e silenzioso, il tosa non abbaia quasi mai e, se lo fa, spesso \u00e8 soltanto perch\u00e9 non pu\u00f2 farne a meno. Sono al tempo stesso cani atletici, capaci di sprint e performance, dotati di grande stile ed eleganza.\nHanno una diffidenza verso chi non conoscono o ritengono ostile, il loro istinto di protezione li porta ad essere sempre vigili ed attenti senza farlo notare. Diplomatici e quasi snob, sanno stare al fianco del proprio padrone senza dare fastidio, anche in mezzo a gente e altri cani. Se socializzato fin da piccolo con altri animali, cani e bambini, dimostra uno straordinario affetto e dolcezza. Sar\u00e0 fedele sia verso il suo padrone che la sua famiglia. Sempre pronti al gioco amano allo stesso modo lo stare tranquilli, magari distesi su di un tappeto, \u00e8 una razza ideale per chi ama anche un po' di indipendenza nel cane.\n\u00c8 elencato tra le razze canine e di incroci di razze a rischio di aggressivit\u00e0 di cui all'art. 1, comma 1, lettera b), dell'Ordinanza 14 gennaio 2008 del Ministero della Salute(Tutela dell'incolumit\u00e0 pubblica dall'aggressione di cani) (GU n. 23 del 28-1-2008)."}
{"id": "677959", "revid": "1494169", "url": "https://it.wikipedia.org/wiki?curid=677959", "title": "Goccia (disambigua)", "text": ""}
{"id": "677963", "revid": "21880", "url": "https://it.wikipedia.org/wiki?curid=677963", "title": "Gir Forest Wildlife Sanctuary", "text": "Il Gir Forest Wildlife Sanctuary fu istituito nel 1965 per salvare dall'estinzione gli ultimi leoni asiatici sopravvissuti grazie alla protezione che godevano nella zona sin dal 1900 e il cui numero era andato tuttavia pericolosamente diminuendo negli ultimi decenni. All'interno di esso \u00e8 stato istituito il Gir Forest National Park, conosciuto anche come Sasan-Gir National Park.\nTerritorio.\nI confini della zona protetta furono ampliati in fasi successive fino a racchiudere un'area complessiva di 1451 chilometri quadrati. Nel 1975 \u00e8 iniziata la graduale trasformazione in parco nazionale con l'assegnazione alle popolazioni che vi risiedevano di territori adatti all'agricoltura e al pascolo, al di fuori della riserva.\nFlora.\nLe colline di Gir sono ricoperte da una foresta rada di alberi di tek e di acacie digradanti in ampie distese pianeggianti dove si aprono pozze d'acqua e piccoli laghi le cui dimensioni, durante la stagione delle piogge, aumentano notevolmente allagando grandi zone della pianura.\nFauna.\nIl leone asiatico \"(Panthera leo persica)\" \u00e8 la principale attrazione del parco, in quanto ormai vive solamente qui. Nella foresta vivono altre due specie elencate nel \"Libro Rosso\" dello IUCN delle specie animali in pericolo di estinzione: il leopardo indiano (\"Panthera pardus fusca\") e il coccodrillo di palude (\"Crocodylus palustris palustris\"), che sopravvive con alcuni esemplari nelle acque di un grande bacino presente nella zona centrale dell'area protetta.\nCompletano la fauna di Gir cinghiali, cervi pomellati, cervi porcini, nilgau, antilopi quadricorni e numerosi uccelli, tra cui il pavone comune, e diverse specie di parrocchetti che si riuniscono in gruppi numerosi e colorati intorno alle pozze d'acqua.\nStrutture ricettive.\nIl Parco Nazionale di Gir \u00e8 anche attrezzato con una foresteria per i visitatori che possono compiere interessanti e affascinanti safari per l'osservazione degli animali in libert\u00e0."}
{"id": "677966", "revid": "287204", "url": "https://it.wikipedia.org/wiki?curid=677966", "title": "Gilbert Sinoue", "text": ""}
{"id": "677967", "revid": "22643", "url": "https://it.wikipedia.org/wiki?curid=677967", "title": "Giovanni Setticelli", "text": ""}
{"id": "677969", "revid": "212348", "url": "https://it.wikipedia.org/wiki?curid=677969", "title": "Pil", "text": ""}
{"id": "677976", "revid": "22643", "url": "https://it.wikipedia.org/wiki?curid=677976", "title": "Settecelli", "text": ""}
{"id": "677980", "revid": "254059", "url": "https://it.wikipedia.org/wiki?curid=677980", "title": "Olimpia Mancini", "text": "Famiglia ed infanzia.\nOlimpia Mancini nacque l'11 luglio 1638 e crebbe a Roma. Suo padre era il Barone Lorenzo Mancini, un aristocratico italiano che era anche un negromante ed astrologo. Dopo la sua morte nel 1650, sua madre, Geronima Mazzarini, part\u00ec con le sue figlie da Roma a Parigi nella speranza d'utilizzare l'influenza del fratello, il Cardinale Mazarino, per far contrarre loro matrimoni prestigiosi.\nLe altre sorelle Mancini erano:\nLe Mancini non erano l'unica famiglia di donne che il Cardinale Mazarino ospit\u00f2 alla corte francese. Le altre cugine di Olimpia, furono le figlie della sorella maggiore di Mazarino. La maggiore, Laura Martinozzi, spos\u00f2 Alfonso IV d'Este, duca di Modena e fu la madre di Maria Beatrice d'Este, seconda moglie di Giacomo II d'Inghilterra. La minore, Anna Maria Martinozzi, spos\u00f2 Armando, Principe di Conti.\nLe Mancini avevano anche tre fratelli: Paolo, Filippo, ed Alfonso.\nMatrimonio.\nOlimpia spos\u00f2 il 24 febbraio 1657 il principe Eugenio Maurizio di Savoia-Carignano (1633-1673), da cui ebbe otto figli, tra cui il famoso condottiero il Principe Eugenio di Savoia. A corte, il conte di Soissons prese il titolo di \"Monsieur le Comte\". Come sua moglie, Olimpia era ricevuta a corte come \"Madame la Comtesse.\"\nIntrighi.\nPoco dopo il matrimonio di sua sorella Maria, Olimpia venne nominata Sovrintendente della Casa della Regina e la sua autorit\u00e0 era superiore a tutte le altre donne della Corte con l'eccezione delle Principesse di Sangue. Olimpia era, per natura, un'intrigante. Poco dopo il suo matrimonio, si ritrov\u00f2 coinvolta in numerosi intrighi a Corte. Vi erano state voci che prima del suo matrimonio, era stata per poco tempo amante di Luigi XIV. Anche se non esattamente bella, Olimpia era descritta come padrona di charme e di un indiscutibile fascino. I suoi capelli erano scuri, la sua carnagione brillante, i suoi occhi neri e vivaci, e la sua figura paffuta e rotonda. Dopo il suo matrimonio, si alle\u00f2 con la cognata del re, Enrichetta Anna, Duchessa d'Orl\u00e9ans, che era conosciuta a corte come \"Madame,\" della quale lui si era (probabilmente) innamorato. La loro relazione \u00e8 improbabile che sia mai stata consumata, anche se la Regina Madre vedeva la relazione come giusta. Quando Enrichetta e Luigi hanno cercato di nascondere la loro relazione, Olimpia si dice che abbia introdotta una delle dame di compagnia di Enrichetta, Louise de La Valli\u00e8re, cos\u00ec che il Re potesse affermare che la sua presenza con Enrichetta era per cercare le attenzioni di Louise e non di Enrichetta. Olimpia si rivolt\u00f2 contro Louise, tuttavia, il Re s'innamor\u00f2 sul serio di Louise con una lettera a scapito di Enrichetta Anna.\nL\"'affare dei veleni\".\nOlimpia fu accusata nel 1679 nell\"'Affare dei Veleni\" di avere complottato con La Voisin per avvelenare Louise de La Valli\u00e8re. Ha anche forse minacciato il Re con queste parole, \"\"tornate da me, o te ne pentirai\".\" Inoltre fu sospettata di aver avvelenato suo marito, ed inoltre il 12 febbraio 1689 la Regina Maria Luisa di Spagna, figlia di Enrichetta Maria e nipote di Luigi XIV confid\u00f2 che la sua fiducia matur\u00f2 dopo essersi stanziata in Spagna dopo la sua espulsione dalla Francia in seguito all'Affare dei Veleni.\nUltimi anni.\nIl 23 gennaio 1690 le fu ordinato di lasciare la corte spagnola; si trasfer\u00ec a Bruxelles, dichiarandosi innocente. Occasionalmente, viaggiava in Inghilterra con le sue sorelle Maria e Ortensia. A Bruxelles patrocin\u00f2 il musicista Pietro Antonio Fiocco, a cui accord\u00f2 una pensione di 900 lire. Mor\u00ec a Bruxelles il 9 ottobre 1708 giusto tre mesi dopo la vittoria di suo figlio Eugenio nella Battaglia di Oudenarde il 11 luglio 1708 il giorno del suo 70 compleanno."}
{"id": "677981", "revid": "287204", "url": "https://it.wikipedia.org/wiki?curid=677981", "title": "Revolution (Q65)", "text": "Revolution (1966) \u00e8 il primo album dei Q65 pubblicato dalla Decca.\nIl disco.\n\u00c8 un album eclettico, che raccoglie 12 brani di stili anche molto diversi fra loro: dal pop-rock pi\u00f9 commerciale (\"The Life I Live\", \"You're the Victor\") alla ballata acustica (\"Ann\") al power blues (\"I'm a Man\", \"Spoonful\"), attraverso passaggi anche esotici come l'arabeggiante \"Just Who's in Sight\". La strumentazione \u00e8 molto ricca, grazie anche alla presenza di fiati (ottoni, ma anche armonica a bocca e ocarina) che danno un tocco blues e quasi jazz ad alcuni brani.\nA fianco ai brani scritti dal gruppo sono presenti alcune cover: \"Get Out of My Life, Woman\" di Allen Toussaint, \"Mr. Pitiful\" di Otis Redding, \"Down at the Bottom\" di Willie Dixon e \"Bring It On Home\" di Sonny Boy Williamson II."}
{"id": "677985", "revid": "599013", "url": "https://it.wikipedia.org/wiki?curid=677985", "title": "Cus", "text": ""}
{"id": "677990", "revid": "810736", "url": "https://it.wikipedia.org/wiki?curid=677990", "title": "La nebbia", "text": "La nebbia \u00e8 un romanzo breve dell'orrore/fantascientifico dello scrittore statunitense Stephen King, occupa le prime 133 pagine del libro, ed \u00e8 la novella pilota della raccolta \"Scheletri\" del 1985. Venne tradotto per la prima volta in italiano nel 1989.\nTrama.\nAmbientato nella cittadina di Bridgton, nel Maine, dove improvvisamente arriva una fitta nebbia che avvolge completamente il paese, incluso il supermercato, uno dei luoghi principali in cui si svolge la vicenda. Nella piccola citt\u00e0 iniziano ad accadere cose strane: creature bizzarre e pericolose si aggirano tra la nebbia, imprigionando e facendo scomparire alcuni degli abitanti. Il supermercato, che inizialmente appare come l'unico luogo di salvezza, si rivela poi una pericolosa prigione. Le persone che hanno cercato riparo l\u00ec, infatti, non sono minacciate soltanto dalle misteriose creature nascoste nella nebbia, ma anche dalla follia che il terrore claustrofobico fa nascere tra i rifugiati.\nOpere derivate.\nNel 2007 dal romanzo \u00e8 stato tratto il film \"The Mist\", diretto da Frank Darabont, con Thomas Jane nel ruolo del protagonista.\nIl 16 settembre 2015 \u00e8 stato annunciato un adattamento a serie TV, per la sceneggiatura di Christian Torpe. La serie TV, intitolata come il libro \"La nebbia\", composta da 10 episodi, viene mandata in onda dal 22 giugno 2017 sul canale statunitense Spike."}
{"id": "677992", "revid": "287204", "url": "https://it.wikipedia.org/wiki?curid=677992", "title": "Punto di Lebesgue", "text": "In matematica, data una funzione Lebesgue integrabile formula_1, un punto di Lebesgue \u00e8 un punto formula_2 nel dominio di formula_1 tale che:\ndove formula_5 \u00e8 la sfera centrata in formula_2 di raggio formula_7, e formula_8 \u00e8 la misura di Lebesgue di quella sfera. L'insieme dei punti di Lebesgue di una funzione \u00e8 detto \"insieme di Lebesgue\".\nPer il teorema di Lebesgue, data una funzione formula_9, quasi ogni formula_2 \u00e8 un punto di Lebesgue."}
{"id": "677994", "revid": "1543377", "url": "https://it.wikipedia.org/wiki?curid=677994", "title": "Montmartre", "text": "Montmartre \u00e8 una collina nella zona nord di Parigi, capitale della Francia, di cui rappresenta il punto pi\u00f9 alto, all'interno del XVIII \"arrondissement\", sulla \"rive droite\", molto nota per la Basilica del Sacro Cuore posta sulla sua sommit\u00e0 e per essere stata il centro della vita dei \"boh\u00e9mien\" durante la \"Belle \u00c9poque\", rappresentando lo stile di vita non convenzionale di artisti, scrittori, musicisti e attori marginalizzati e impoveriti.\nEtimologia.\nL'origine del nome non \u00e8 del tutto accertata. In epoca gallo-romana c'era un tempio dedicato a Marte dove oggi sorge la chiesa di Saint-Pierre-de-Montmartre, per cui il nome deriverebbe dal latino \"Mons Martis\" (monte di Marte). \nUn'altra etimologia fa derivare il nome dal latino \"Mons Martyrum\" (monte dei martiri), in quanto Dionigi di Parigi fu vittima della persecuzione anticristiana (venne decapitato assieme ad altri due co-religiosi) in \"Rue des Martyrs\" (tuttora esistente nella zona di Montmartre). Intorno al IX secolo potrebbe essersi verificata la sostituzione del nome pagano con il nome cristiano. La doppia etimologia (Monte di Marte e Monte dei Martiri) \u00e8 ancora attualmente proposta. \nStoria.\nDurante il periodo di Napoleone III e del suo urbanista Haussmann, vicino al centro della citt\u00e0 gli abitanti originari si spinsero verso i confini di Parigi e da l\u00ec si diressero alla collina di Montmartre. Dato che Montmartre era al di fuori dei confini della citt\u00e0, libera dalle tasse di Parigi e con una produzione di vino locale (tuttora conserva le uniche vigne di Parigi), divenne in breve una zona popolare per il divertimento. L'area si svilupp\u00f2 come il centro dell'intrattenimento decadente alla fine del XIX secolo e all'inizio del XX, rappresentato dai cabaret del Moulin Rouge e de Le Chat noir; in questo stesso periodo Montmartre - a causa della sua economicit\u00e0 - fu il luogo prediletto da vari pittori, tra cui Pissarro, Toulouse-Lautrec, Steinlen, Van Gogh, Modigliani, Picasso e Maurice Utrillo, l'unico che vi era anche nato."}
{"id": "677996", "revid": "15756", "url": "https://it.wikipedia.org/wiki?curid=677996", "title": "Sacra Cintola", "text": "La Sacra Cintola, chiamata anche Sacro Cingolo, \u00e8 considerata la cintura della Madonna ed \u00e8 la reliquia pi\u00f9 preziosa di Prato, fulcro della religiosit\u00e0 cittadina. \u00c8 custodita nell'omonima cappella del Duomo e l'8 settembre, Nativit\u00e0 di Maria, viene esposta con particolare solennit\u00e0 durante il Corteggio Storico.\nLa \"Sacra Cintola\" \u00e8 una sottile striscia (lunga 87 centimetri) di lana finissima di capra, di color verdolino, broccata in filo d'oro, gli estremi sono nascosti da una nappa su un lato e da una piegatura sul lato opposto (tenute da un nastrino in taffet\u00e0 verde smeraldo), che la tradizione vuole che appartenesse alla Vergine Maria, che la diede a San Tommaso come prova della sua Assunzione in cielo.\nLa cintola \u00e8 un bene di tutta la citt\u00e0 di Prato da quando nel 1348, si \u00e8 stabilito che fosse di propriet\u00e0 per 2/3 del Comune e per 1/3 della Diocesi, tre infatti sono le chiavi per aprire la custodia sotto l'altare: due detenute dal Comune ed una dalla Diocesi.\nLa reliquia \u00e8 ancora conservata nella Cappella del Sacro Cingolo, affrescata interamente da Agnolo Gaddi con le \"Storia di Maria Vergine e della Cintola\" stessa. Sopra l'altare settecentesco dove viene conservata la reliquia \u00e8 collocata la piccola ed elegante statua della \"Madonna col Bambino\", opera di Giovanni Pisano (1301).\nStoria.\nSecondo la tradizione, San Tommaso, incredulo dell'assunzione in cielo della Madonna, volle aprirne il sepolcro ma vi trov\u00f2 solo la cintura del suo abito, lasciata da Maria per confortare la sua fede. L'evento viene rappresentato simbolicamente in moltissime pale d'altare di cappelle dedicate a San Tommaso mostrando la Madonna che sale al cielo e la cintura che pende verso San Tommaso sembra simboleggiare il legame fra l'uomo e la Vergine. Tommaso, prima di partire per le Indie, affid\u00f2 la reliquia ad un sacerdote di rito orientale, e da qui inizi\u00f2 la trafila dei vari passaggi di mano, fino a quando non giunse in possesso di Michele Dagomari da Prato, mercante in soggiorno a Gerusalemme nel 1141, in dote per il matrimonio con la figlia Maria discendente del sacerdote che l'aveva in custodia.\nMichele nello stesso anno torn\u00f2 in patria portando con s\u00e9 la reliquia e la ripose in una cassapanca. Per custodirla meglio, decise di dormirci sopra ogni notte con grande sdegno dei religiosi quando vennero a saperlo. Nel 1173, in punto di morte, Michele rivel\u00f2 l'importanza del suo tesoro e lasci\u00f2 la reliquia nelle mani del magistrato civile e del preposto. L'anno dopo venne portata in duomo con una solenne processione e riposta all'interno dell'altare maggiore. In seguito a tale evento si avviarono una serie di trasformazioni e ampliamenti della chiesa fino a raggiungere l'aspetto odierno.\nA seguito di un tentativo di furto da parte di un pistoiese nel 1312, quand'era conservata ancora nell'altare maggiore, venne espropriata dal Comune e dalla Cittadinanza al controllo ecclesiastico diretto (attualmente solo una delle tre chiavi che la custodiscono \u00e8 del vescovo) e posta all'ingresso del Duomo di Prato. Successivamente venne costruita una Cappella apposita sul fianco sinistro della chiesa, all'altezza della facciata. Pi\u00f9 in generale, l'intero Duomo sub\u00ec per questo parecchie modifiche fino al XV secolo.\nIl furto della reliquia.\nLa leggenda narra che il canonico, chierico secolare, Giovanni di ser Landetto da Pistoia, detto \"Musciattino\" abbia tentato di impadronirsi della reliquia della Sacra Cintola, per portarla nella propria citt\u00e0, il 28 luglio 1312. Quando per\u00f2 usc\u00ec da Prato, si perse nella nebbia che avvolgeva la campagna circostante e, senza rendersene conto, torn\u00f2 al punto di partenza. Credendo di essere giunto a Pistoia, grid\u00f2 alle porte della citt\u00e0: \"Aprite, aprite Pistoiesi: ho la Cintola de' Pratesi!\".\nSecondo le cronache riportate sui documenti conservati nell'archivio comunale, il ladro venne cos\u00ec catturato dai canonici del Capitolo, processato sommariamente fu condannato al taglio della mano destra, e dopo essere stato legato alla coda di un asino e trascinato sul greto del fiume Bisenzio, venne arso vivo al rogo, dopodich\u00e9 i resti del suo corpo furono buttati nel fiume.\nLa sentenza di condanna pronunciata il 28 luglio 1312 riportava testualmente:\n\"\u2026et predicta fecit per furtum et robariam et majus sacrilegium committendo contra honorem et reverentiam Dei et beate Virginis Marie et dicte cinture et ecclesie, et contra honorem et statum et in pregiudicium comunis et populi terre Pratiet in diminutionem, detractionem et damnum et in vituperium honoris et jurisdictionis et gratie multorum honorum que provenerunt et proveniunt et provenire possunt comuni et populo terre Prati occasione dicte cinture.\" Venne applicata questa terribile punizione perch\u00e9 il furto fu considerato dal popolo, un reato politico, perpetrato non tanto \"contro la riverenza di Dio e della beata Vergine Maria\", quanto \"contro il bene pubblico, ed in pregiudizio del Comune e del popolo della Terra di Prato\". La sua sottrazione avrebbe intaccato infatti il prestigio e la specificit\u00e0 della citt\u00e0. L'origine del ladro e la destinazione della reliquia fecero pensare alle due potenti citt\u00e0 vicine e nemiche di Prato, ossia Pistoia e Firenze.\nSecondo la tradizione popolare, si narra inoltre, che, dopo che gli fu mozzata la mano, la folla inferocita abbia scagliato l'arto tagliato verso la chiesa (\"tirata, dopo l'esecuzione, or qua, or l\u00e0 dal popolo per dispregio\"), cosicch\u00e9 esso abbia lasciato su una pietra del Duomo, una macchia di sangue a forma di mano.\nTale segno \u00e8 visibile ancora oggi, sulla pietra di marmo dell'angolo in alto a sinistra dello stipite della seconda porta (quella pi\u00f9 vicina al campanile) del fianco destro del Duomo.\nPresumibilmente ad aver commissionato il furto fu invece Firenze (eterna rivale insieme a Pistoia), che oltre ad ambire ad un \"tesoro\" cos\u00ec importante, mirava a controllare Prato, che proprio grazie alla Sacra Cintola e ai pellegrinaggi, stava diventando sempre pi\u00f9 importante, crescendo sia a livello economico che politico.\nSta di fatto, che tra storia e leggenda, la vicenda di Musciattino \u00e8 rimasta viva nei secoli a ricordare il significato emblematico che la reliquia del \"Sacro Cingolo\" ha avuto e ha per la comunit\u00e0 pratese.\nLa rivolta del 1787.\nDopo il Sinodo di Pistoia di impronta giansenista del 1786, ci fu un tentativo da parte del vescovo di Prato e Pistoia Scipione de' Ricci di contrastare il culto delle reliquie. In particolare a Prato la curia episcopale progettava di rimuovere dalla Cattedrale l'altare dedicato al Sacro Cingolo della Vergine: la notizia, diffusasi nella primavera del 1787, provoc\u00f2 un forte tumulto popolare. La notte del 20 maggio 1787 la popolazione di Prato insorse, la Cattedra episcopale fu smantellata e gli insorti non risparmiarono nemmeno il palazzo vescovile che, assaltato, sub\u00ec notevoli danni. Solamente l'intervento delle truppe granducali riport\u00f2 la calma, evitando che l'opposizione al vescovo Ricci potesse degenerare in una pi\u00f9 ampia insurrezione politica.\nL'ostensione.\nLa pubblica ostensione \u00e8 citata per la prima volta in uno statuto del Comune di Prato del 1276-1279 al fine di regolarne l\u2019ostensione pubblica in occasione della Pasqua e della Nativit\u00e0 di Maria (8 Settembre).\nUno statuto del 1297 conferma il desiderio di esercitare uno stretto controllo sulla reliquia, stabilendo che nessuno dovesse avvicinarsi a meno di tre braccia durante l'ostensione. Attualmente la Cintola viene mostrata ai fedeli, seguendo un preciso protocollo, cinque volte l'anno (8 settembre, Natale, Pasqua, primo maggio, 15 agosto) dal Pulpito di Donatello appositamente costruito sull'angolo destro della facciata della Cattedrale.\nLa storia narra, come gi\u00e0 detto in precedenza, che la Cintola venne donata alla pieve nel 1172, e che dopo un primo periodo di scetticismo, durante il quale venne tenuta nascosta, alla luce di vari \"prodigi\" avvenuti, venne mostrata al culto dei fedeli, e ben presto fu considerata il tesoro pi\u00f9 prezioso dell\u2019intera cittadinanza, tanto che la sua ostensione pubblica, dentro e fuori della chiesa, era regolata non soltanto dall'autorit\u00e0 religiosa, ma anche da quella civile, gli statuti del comune prevedevano infatti precise norme per la conservazione e l\u2019ostensione, e le chiavi per estrarre la cintola dall'altare, erano ripartite, come ancora oggi, fra le due autorit\u00e0.\nGli statuti del 1297, ad esempio, vietavano di avvicinarsi a meno di tre braccia dal prelato che portava la Sacra Cintola durante l'esposizione, e stabilivano la presenza delle massime magistrature cittadine all\u2019estrazione della reliquia dall\u2019altare ed alla sua ostensione dimostrando in questo modo l'inscindibilit\u00e0 dell'aspetto civile e religioso\nSi deve alla volont\u00e0 popolare l\u2019ampliamento dell\u2019antica pieve per dedicare uno spazio idoneo alla conservazione della reliquia. Fra il 1290 ed il 1336, fu creata la nuova grande piazza davanti all\u2019attuale facciata, abbattendo molti edifici (fra cui il vecchio battistero posto di fronte alla pieve, alcune antiche dimore comunali, ed abitazioni di privati), comunicante con l\u2019antica piazza della pieve situata lateralmente, dalla parte del campanile.\nLa tradizione che perdura ancora oggi, di mostrare per tre volte la reliquia, entrando e uscendo dalle porte del pulpito di Donatello, deriva dall\u2019uso di mostrare pi\u00f9 volte la reliquia ai fedeli raccolti dentro e fuori della chiesa, affacciandosi rispettivamente all\u2019esterno e all\u2019interno dell\u2019antico pulpito precedente a quello attuale, che si trovava sulla facciata laterale in prossimit\u00e0 del campanile.\nAlla fine de rito dell\u2019ostensione del 25 dicembre, L\u2019antica tradizione pratese prevede un singolare \u201cpassaggio di consegne\u201d tra la solennit\u00e0 del Natale e quella di Santo Stefano, patrono della Diocesi e della Citt\u00e0 di Prato. Nella Cappella del Sacro Cingolo, il Vescovo e il clero dismettono le vesti bianche e indossano quelle rosse che la liturgia prevede per la festa dei martiri. In processione viene portata all\u2019altare maggiore la reliquia del cosiddetto \u201cSasso\u201d di Santo Stefano, che la tradizione vuole sia una delle pietre usate per lapidare il santo patrono.\nLe date.\nOggigiorno, essa viene mostrata pubblicamente (\"Ostensione\") cinque volte all'anno, cio\u00e8:\nLa teca.\nXI secolo: il cestino di giunchi.\nIl primo contenitore per la sacra Cintola sembra essere stato un cestino di giunchi, nel quale, secondo la tradizione, la reliquia giunse a Prato. \u00c8 raffigurato pi\u00f9 volte sia nella predella di Bernardo Daddi (1338) che nel ciclo degli affreschi della cappella, di Agnolo Gaddi. Questo oggetto di modeste dimensioni, \u00e8 stato conservato insieme ad altre reliquie ed \u00e8 annoverato in alcuni inventari: nel 1413 si descrive: \u201cuna capsectina d\u2019abete coperchiata drentovi la sporta in che venne la cintola di Nostra Donna, involta in uno velo\"; nel 1438 e nel 1477, si nomina una cassettina \u201cquasi novam\u201d che contiene la cesta; nel 1645 si dice che era ancora conservata nell\u2019altare; dopo di che se ne perdono le tracce.\nXIV secolo: la cassetta in avorio.\nSembra invece che il primo reliquiario pratese, della seconda met\u00e0 del XIV secolo, sia una cassettina in avorio dove la cintola veniva riposta avvolta in un velo. In un documento del 1312 si legge: \u201c vasellum eburneum ubi consuevit stare et conservari dicta cintura \u201c\nIl 4 aprile 1395 quando fu traslata in una nuova cappella, si legge che la reliquia veniva riposta \u201c in capsectina eius solita eburnea\u201d a sua volta collocata \u201c in capsecta lignea ferrata \u201c a sua volta posta dentro il nuovo altare chiusa con uno sportello di legno rivestito in ferro, provvisto di quattro chiavi ripartite fra clero ed autorit\u00e0 civili.\nEd ancora nel 1446 lo sportello viene rifatto in bronzo \u201cbene e ottimamente gangherato\u201d, e la cassettina d\u2019avorio viene rinchiusa in un \u201cforzierino\u201d di bronzo con doppia chiusura.\nXVI secolo: la capsella di Maso di Bartolomeo.\nSempre nel 1446, furono commissionati un nuovo sportello ed un nuovo reliquiario a Maso di Bartolomeo, collaboratore di Donatello, che realizz\u00f2 un vero capolavoro di oreficeria, la piccola Capsella della Sacra Cintola , che ha ospitato la reliquia fino al 1633.\nSi tratta di un prezioso scrigno in rame dorato, corno e avorio, su intelaiatura lignea, che rielabora il motivo donatelliano della danza di putti tra le colonne di un tempietto, con coronamento a robuste volute di gusto brunelleschiano. La precocissima assenza di caratteri gotici, ne fa probabilmente il primo manufatto di oreficeria totalmente rinascimentale.\nQuesto prezioso cofanetto, restaurato nel 1572 ad opera di Francesco di Noferi, orefice in Prato, \u00e8 stato utilizzato fino a quando, nel 1632 viene notato:\n\u201cche la reliquia santissima del preciosissimo Cingolo della beata Vergine Maria in qualche parte si va recidendo, il che viene causato quando si fa la demostratione di essa nello spiegarla e ripiegarla, et ancora si va consumando nel farvi toccar sopra corone et altro\u201d\nviene cos\u00ec ordinata la realizzazione di un altro contenitore.\ndal 1633 in questo cofanetto, conservato nell\u2019altare, fu posta l\u2019antica cestina di giunchi marini di cui successivamente si perde traccia.\nXVII secolo: la cassetta in argento.\nNel 1633 viene realizzata nella \u201cBottega di Salvestro Mascagni, orafo in Firenze\u201d, dai suoi successori (forse dall\u2019argentiere Bastiano Guidi), una cassetta d\u2019argento \u201clunga quanto il preciosissimo Cingolo\u201d dove poterla riporre senza piegature, la cassetta \u00e8 lunga un braccio e un quarto, \u00e8 alta un quarto, realizzata in lamina d\u2019argento lavorata a sbalzo, bulino e cesello, con parti in fusione.\nVenne inoltre realizzata anche una cassetta di \u201crame inargentato\u201d, di maggiori dimensioni, dove riporre la cassetta d\u2019argento.\nMa anche questa aveva l\u2019inconveniente, gi\u00e0 lamentato in precedenza, che, per ogni ostensione la reliquia doveva essere tolta dal suo contenitore, mostrata prendendola con le mani, e poi riposta.\nXVII secolo: la teca reliquiario.\nPer ovviare a questo inconveniente, nel 1638 su probabile richiesta del proposto, il cardinale Carlo dei Medici, il granduca approv\u00f2 l\u2019acquisto di un reliquiario in cristallo da parte dell\u2019Opera, mentre il segretario di Stato Domenico Pandolfini, si occup\u00f2 di farlo eseguire per il tramite dell\u2019ambasciatore del Duca di Milano, Alessandro Cella, e fu realizzato il nuovo raffinatissimo reliquiario della lunghezza di 90\u00a0cm con pareti in cristallo, dove poter riporre la Cintola ed esporla alla vista dei fedeli senza doverla rimuovere.\nNello stesso anno (1638), sono registrati alcuni pagamenti che riguardano un orafo di Firenze, per aver aggiustato la custodia, ed un ottonaio\n\u201c per haver fatto una chiavicina d\u2019ottone allo scatolino dove si dovevano rinchiudere le nappe e bottoni levate dalla Cintola\u201d\ndi questa scatolina e del suo contenuto, per\u00f2 non ne \u00e8 pi\u00f9 stata trovata traccia. Nel 1641 viene effettuato un intervento importante sul precedente reliquiario (la cassetta d\u2019argento del 1633), che non veniva pi\u00f9 usato\n\u201caccrescere la lunghezza di circa un mezzo braccio, acci\u00f2 si possa conservarvi dentro, il Sacro Cingolo con la sua detta custodia di cristallo\u201d\nmodificato nelle dimensioni, ed opportunamente ingrandito, \u00e8 stato utilizzato, fino ad oggi, come contenitore per riporre il seicentesco reliquiario.\nL\u2019opera realizzata a Milano, \u00e8 in argento dorato, lavorato a fusione e sbalzo, rifinito a bulino e cesello, decorato all\u2019esterno con foglie d\u2019oro lavorate con smalti policromi, fissate alla teca stessa con piccoli perni. completato all\u2019estremit\u00e0 da due ricchi terminali a volute contrapposte portanti al centro un elegante cherubino. Lavorato allo stesso modo sulle due facce, ha forma allungata e sostiene la specchiatura in cristallo molato, suddivisa in tre parti.\nIl sistema di apertura.\nIl sistema di apertura della teca, molto ingegnoso, che non presenta serrature visibili, \u00e8 spiegato in un\u2019iscrizione ottocentesca, posta insieme ad una piccola chiave, in un contenitore d\u2019argento. Vi si legge:\n\u201c la teca nella quale \u00e8 rinchiuso il santo Cingolo di Maria Santissima, si apre come segue: nella parte posteriore della teca tenuta ritta nel suo piano sono due viti visibili una sopra e l\u2019altra sotto nel mezzo della teca. A sinistra della medesima che \u00e8 la destra di chi guarda, \u00e8 una valvula o caterata la quale si spinge al basso per mezzo di una presa o morsa, piccola si ma\nvisibile, e sotto questa valvula \u00e8 il foro per il quale si introduce una chiave d\u2019argento dorata, la quale si conserva nella cassa delle reliquie in una scatoletta di ebano. Tolte le viti e abbassata la valvula, introdotta la chiave e girata fino a muovere una molla interna, si alzi dalla parte della chiave il telaio che tiene fermi i cristalli, e la teca \u00e8 aperta\u201d\nla piccola chiave d\u2019argento dorato, con la presa a tre lobi, che si conserva oggi, si dice sia quella consegnata nell\u2019aprile del 1639 al Granduca, che volle fosse tenuta dalla sua consorte, e che poi \u00e8 stata restituita alla curia e conservata dentro un astuccio nell\u2019altare.\nIl restauro.\nNonostante il restauro effettuato a cura di Giuseppe Landini nel 1707, con l\u2019uso che si \u00e8 protratto per quattro secoli, una parte consistente delle decorazioni si \u00e8 staccata ed \u00e8 andata perduta.\nL\u2019uso secolare aveva provocato evidenti danni alle minute decorazioni e per questo si decise per la sostituzione e il restauro. Quest\u2019ultimo \u00e8 stato curato dall\u2019Opificio delle pietre dure di Firenze e si \u00e8 concluso nel 2017. Durante l'intervento si \u00e8 provveduto, anche mediante l'uso di microlaser, a recuperare le decorazioni rovinate ed alleggerire l'impatto sull'opera di precedenti operazioni di restauro che ne avevano appesantito lo stile.\nXXI secolo: la teca moderna.\nLa nuova teca della Sacra Cintola, realizzata dall'artista orafo Paolo Babetto, uno dei pi\u00f9 grandi artisti orafi a livello internazionale, il cui progetto ha previsto la realizzazione di una teca in oro bianco ed argento dorato, con pareti in cristallo di rocca, che, come l\u2019attuale, permette di vedere l\u2019oggetto di culto senza doverlo toccare.\n\u00c8 stato inoltre realizzato anche un contenitore in legno di rosa del Brasile, in sostituzione dell\u2019attuale scatola in argento al cui interno viene oggi custodito il reliquiario seicentesco.\nIl nuovo contenitore \u00e8 per un terzo a carico della Diocesi e due terzi a carico del Comune, (come sancito da Clemente VI, nel 1348).\n\u00c8 stata inaugurata l\u20198 settembre 2008.\nLa venerazione.\nLa Cintola \u00e8 divenuta un oggetto di venerazione e di culto la cui fama ha oltrepassato le mura cittadine, richiamando fedeli e pellegrini da citt\u00e0 e terre anche lontane, fra questi si possono ricordare San Francesco (nel 1212), Alessandro V e il Re Luigi d'Angi\u00f2 (nel 1409), San Bernardino (nel 1424), il Papa Eugenio IV e l'Imperatore bizantino Giovanni Paleologo (nel 1439), Giovanna d'Austria (nel 1565), Maria de' Medici (nel 1600), il Papa Pio VII (nel 1804 e nel 1815), il Papa Pio IX (nel 1857). Infine, venendo ai giorni nostri, dal Papa Giovanni Paolo II che durante la sua visita il 19 marzo 1986, afferm\u00f2: \u201cCitt\u00e0 e tempio crebbero insieme. La chiesa, incardinata nel tessuto urbano, fu il centro non solo culturale e religioso, ma anche morale ed ideale, la forza unificante di tutti i pratesi. Le date pi\u00f9 significative della citt\u00e0 si celebravano nel duomo, dove al culto del Santo Protomartire si aggiunse quello mariano del Sacro Cingolo, custodito dalla chiesa e dal Comune come eredit\u00e0 di tutti\u201d. Ultimo pontefice che ha venerato la reliquia \u00e8 stato Papa Francesco nel 2015.\nLa Madonna della Cintola nell'arte.\nLa \"Madonna della Cintola\" \u00e8 un soggetto pittorico che mostra la consegna della cintura, da parte di Maria, a san Tommaso durante l'assunzione in cielo. Di solito mostra la Vergine entro una mandorla o entro una gloria di angeli che, sporgendo un braccio, lascia cadere la preziosa reliquia nelle mani dell'apostolo.\nLa sua prima rappresentazione nota in Toscana, la tavola centrale del polittico di Bernardo Daddi per l\u2019altare principale del duomo di Prato, \u00e8 riecheggiata a Pisa. Intorno al 1340, in un mosaico eseguito nell\u2019abside sud del transetto della cattedrale, probabilmente dal pi\u00f9 noto pittore pisano del tempo, Francesco Traini, l\u2019Assunta \u00e8 trasportata al cielo da quattro angeli che reggono una mandorla mentre cala a Tommaso (non pi\u00f9 visibile) una cintola proprio nel colore verde pallido della reliquia pratese. Pochi anni dopo, nel 1351, Prato venne \u201cacquistata\u201d dai fiorentini. Tuttavia riusc\u00ec a mantenere la reliquia. Anzi, sotto il governo di Firenze si registrarono nel giro di un secolo numerose opere di abbellimento della Cappella del Sacro Cingolo, perlopi\u00f9 affidate a prestigiosi maestri fiorentini, col fine di promuovere il culto della cintola e il pellegrinaggio verso Prato. Nel tardo Trecento un celebre pittore fiorentino, Agnolo Gaddi (1392-1395), figlio e allievo di Taddeo, a sua volta allievo di Giotto, venne incaricato di completare la decorazione della cappella. Illustrando sulle pareti la leggenda \u201cpratese\u201d della reliquia, Gaddi essenzialmente ricalca le scene della menzionata predella di Daddi (Prato, Museo di Palazzo Pretorio). Nella focale scena dell\u2019Assunzione, Gaddi ribadisce il modo di raffigurare l\u2019Assunzione con Maria mentre cala la cintola entro una mandorla sostenuta dagli angeli, come visto sia nella tavola centrale del polittico di Daddi, sia nel coevo mosaico pisano. Nella corrispondente scena della vetrata tardo-duecentesca dell\u2019occhio absidale della cattedrale senese, che racchiude quello che \u00e8 stato definito il pi\u00f9 bel ciclo della morte e assunzione di Maria (attribuito a Duccio di Buoninsegna), ella tiene invece le mani giunte in preghiera. La cintola non compare. Tra la met\u00e0 e la fine del Trecento, la cintola viene riprodotta in una nuova iconografia mariana, la \"Madonna del parto\", che presto trov\u00f2 un amplissimo favore presso le donne che desideravano la maternit\u00e0 o la stavano vivendo. In questo caso la cintola sottolineava il grembo di Maria e la straordinaria gestazione in esso dell\u2019Incontenibile.\nAntiche fonti bibliografiche.\nLe pi\u00f9 antiche storie locali sulla cintola di Prato sono l\"Historia Cinguli sanctae Mariae de Prato\" (Firenze, BNC, Magliabechiano XXXVII, 323, ff. 4v-21r), presumibilmente risalente tra il tardo xii e i primi del xiv secolo e pubblicata da Anna Imelde Galletti, \"Storie della Sacra Cintola (schede per un lavoro da fare a Prato)\", in \"Toscana e Terrasanta nel Medioevo. Saggi\", a cura di F. Cardini, Firenze 1982, pp.\u00a0317\u2013338; un testo trecentesco, del maestro di grammatica pratese Duccio di Amadore, \"Il cinturale\", a cura di C. Grassi, \"Duccio di Amadore\", \"Il cincturale\", Prato 1984 (Biblioteca dell\u2019Archivio storico pratese 8); uno quattrocentesco, di Giuliano Guizzelmi, \"Historia della cinctola della Vergine Maria: testo quattrocentesco inedito\", a cura di C. Grassi, Prato 1990. Sulla figura di Duccio, si veda Robert Black, \"Education and Society in Florentine Tuscany\": \"Teachers\", \"Pupils and Schools, c. 1250\u20131500\", I, Leida 2007 (Education and Society in the Middle Ages and Renaissance 29), pp.\u00a061\u201362; su Guizzelmi (1446-1518), avvocato pratese al servizio della Signoria fiorentina, attento alle tradizioni cultuali locali, Robert Maniura, \"Ex Votos, Art and Pious Performance\", in \u201cOxford Art Journal\u201d, XXXII (2009), 3, pp.\u00a0409\u2013425. Si veda anche il recente contributo di Franco Cardini,\"Identit\u00e0 cittadina\", \"mariodul\u00eca e culto delle reliquie. Il \u201ccaso\u201d pratese\", in \"\u201cHonos alit artes\u201d. Studi per il settantesimo compleanno di Mario Ascheri\". Vol. II, \"Gli universi particolari\", a cura di P. Maffei, G. M. Varanini, Firenze 2014 (Reti Medievali, E-Book 19), pp.\u00a0177\u2013186.\nIl \"Sacro Cingolo\" nel mondo.\nMolti luoghi si fregiano di possedere la reliquia del \"Sacro Cingolo\" della Vergine Maria. Tra questi ci sono:\nPatronati della Madonna della Cintola.\nLa Madonna della Cintola \u00e8 la patrona del comune di Quarrata (PT) il giorno di festa \u00e8 il primo marted\u00ec di settembre anche se i festeggiamenti iniziano dalla domenica precedente con la processione in suo onore."}
{"id": "677997", "revid": "617444", "url": "https://it.wikipedia.org/wiki?curid=677997", "title": "Raffaele Ciriello", "text": "Biografia.\nNato a Venosa ma originario di Ginestra, con la famiglia si trasfer\u00ec a Milano all'et\u00e0 di due anni. Laureato in Medicina e specializzato in chirurgia plastica, cominci\u00f2 a fare il fotografo nei primi anni Novanta, lavorando per la rivista \"Motociclismo\". \u00c8 alla copertura nel 1991 della Parigi-Dakar che nacque l'amore per l'Africa che lo porter\u00e0 come fotoreporter di guerra \"freelance\" in Somalia nel 1993 diventando collaboratore del \"Corriere della Sera\". \nA soli 42 anni Raffaele Ciriello rest\u00f2 ucciso a Ramallah, in Palestina da sei colpi di un carro armato israeliano, diventando cos\u00ec il primo giornalista straniero caduto nell'Intifada. Il 13 marzo 2002 a Ramallah - mentre stava documentando un rastrellamento dell'esercito israeliano - venne inquadrato e ucciso da una raffica sparata da un carro armato: fu il quarto giornalista occidentale ad essere ucciso dall'IDF nei territori occupati. La magistratura italiana chiese al governo israeliano di far conoscere i nomi dell'equipaggio di quel carro armato, ma ne ebbe un rifiuto nonostante il trattato di collaborazione giudiziaria stipulato tra i due paesi. Il procedimento penale venne perci\u00f2 archiviato. Pur non essendo state chiarite le dinamiche dell'uccisione del fotografo italiano, il vice ministro israeliano della Difesa, Dalia Rabin-Pelosoff (figlia del premier Yitzhak Rabin) e il ministro degli Esteri israeliano Shimon Peres espressero il cordoglio del governo e del Parlamento israeliano per la morte di Ciriello.\nAl funerale parteciparono pi\u00f9 di cinquecento persone, tra cui diverse personalit\u00e0 del mondo politico e giornalistico: il ministro per gli italiani nel mondo Mirko Tremaglia, il sindaco di Milano Gabriele Albertini, il presidente del consiglio comunale Giovanni Marra, l'assessore regionale Carlo Lio, l'onorevole Giorgio La Malfa, il prefetto Bruno Ferrante, il questore Enzo Boncoraglio, il comandante provinciale dei carabinieri Pasquale Muggeo, il direttore del \"Corriere della Sera\" Ferruccio de Bortoli e Lorenzo Zolfo, giornalista cugino di Raffaele e consigliere comunale a Ginestra. Nel maggio 2009, Daniele Biacchessi scrive la storia di Raffaele Ciriello nel suo libro \"Passione reporter\"."}
{"id": "678001", "revid": "1494169", "url": "https://it.wikipedia.org/wiki?curid=678001", "title": "OPAC (disambigua)", "text": ""}
{"id": "678008", "revid": "767487", "url": "https://it.wikipedia.org/wiki?curid=678008", "title": "Afferrare una stella", "text": "Afferrare una stella \u00e8 un album raccolta di canzoni famose di Edoardo Bennato, alcune delle quali erano in origine pubblicate su singoli, divenuti difficili da reperire.\nTracce.\nCD 1\nCD 2\nLe musiche e i testi sono di Edoardo Bennato tranne:"}
{"id": "678011", "revid": "71699", "url": "https://it.wikipedia.org/wiki?curid=678011", "title": "Sacro Cingolo", "text": ""}
{"id": "678012", "revid": "4506", "url": "https://it.wikipedia.org/wiki?curid=678012", "title": "Architettura della Java virtual machine", "text": ""}
{"id": "678014", "revid": "819238", "url": "https://it.wikipedia.org/wiki?curid=678014", "title": "Deposito locomotive", "text": "Un deposito locomotive \u00e8 un impianto ferroviario al quale sono assegnate le locomotive, le automotrici ed eventualmente altri mezzi (carri officina, carri gru, mezzi di soccorso) al fine della gestione dei servizi di trazione e nel quale esse vengono ricoverate alla fine del loro turno di servizio e nell'attesa della successiva utilizzazione.\nImpianti e servizi.\nUn deposito locomotive prevede anche le officine di manutenzione e riparazione dei mezzi di trazione, nelle quali vengono svolte le manutenzioni, i controlli programmati e le opportune riparazioni. Nei depositi locomotive sono presenti anche gli impianti di rifornimento dei carburanti per i mezzi a gasolio, di rifornimento di carbone e acqua trattata per le locomotive a vapore, e i servizi di accudienza, oltre ai lubrificanti e a vari materiali di consumo.\nTra le attrezzature a terra di un deposito locomotive vi sono le \"fosse da visita\", una sorta di trincee che permettono il passaggio al di sotto dei rotabili, le attrezzature di pulizia e lavaggio, e le piattaforme girevoli o i ponti trasbordatori per il ricovero dei rotabili entro le rimesse o nei padiglioni delle officine.\nIl fascio di binari di un deposito locomotive in genere fa capo ad uno scambio di uscita tramite il quale si pu\u00f2 accedere alla stazione. Il movimento dei rotabili in uscita dal deposito \u00e8 regolato da un segnale luminoso a due luci, rossa o verde, oppure da apposito segnale basso o \"marmotta\". La condizione di via libera o via impedita per l'uscita da un deposito locomotive \u00e8 stabilita dal Dirigente movimento della stazione attigua o, in caso di telecomando dell'impianto, dal Dirigente centrale operativo, previo annuncio telefonico di \"pronto\", all'orario previsto di presentazione del mezzo di trazione allo scambio di uscita.\nUn deposito locomotive ha inoltre uffici di gestione del servizio e personale di macchina e di impianto per le pulizie, le accudienze e le riforniture. Un deposito locomotive \u00e8 diretto da un Capo deposito titolare al quale fanno capo altri Capi deposito che sovrintendono ai turni del personale e delle locomotive. In genere sono presenti anche degli uffici amministrativi e di gestione con personale apposito.\nAl deposito locomotive possono anche essere annessi edifici per la sosta e il riposo del personale, come i ferrotel (un tempo chiamati dormitori del personale) e locali di mensa aziendale e bar. Un tempo molto diffusi nel territorio per esigenze logistiche legate alle locomotive a vapore e ai cambi del personale, con la generalizzazione della trazione elettrica e l'aumento delle velocit\u00e0 dei treni, hanno subito un drastico ridimensionamento numerico."}
{"id": "678033", "revid": "125402035", "url": "https://it.wikipedia.org/wiki?curid=678033", "title": "Adica Pongo", "text": "La Adica Pongo \u00e8 stata una ditta italiana produttrice di giocattoli educativi attiva tra gli anni sessanta e ottanta con sede a Lastra a Signa. Il suo logo era costituito dalla scritta Adica Pongo in caratteri maiuscoli e multicolore (la prima A e la scritta PONGO in rosso, le lettere D, I, C e la seconda A rispettivamente celeste, verde chiaro, verde scuro, arancione), il tutto inserito in un fumetto bianco. Il simbolo era un pittore stilizzato in cammino con pennelli e valigetta nelle mani.\nStoria.\nProdotti.\nIl successo commerciale dell'Adica fu legato principalmente a due tipologie di prodotti: il DAS e il Pongo. A questi si aggiunsero altre sostanze malleabili, quali il Did\u00f2.\nIl DAS - inventato da Dario Sala - era una sostanza per modellare, simile alla creta, ma in grado di solidificare senza l'ausilio del calore di un forno. Inizialmente commercializzato dal 1962 al 1966 in polvere da miscelare con acqua, a partire dal 1967 venne venduto in pasta pronta all'uso.\nIl \"pongo\" \u00e8 invece una plastilina malleabile, di vari colori, riutilizzabile ed utilizzata anche nella creazione di modellini da progettazione. Furono lanciate versioni particolari quali il pongo pazzo (rimbalzante) ed il pongo luce, contenente materiale luminescente al buio.\nL'attivit\u00e0 dell'Adica si estese - a cavallo fra gli anni settanta e ottanta - anche alla progettazione ed al lancio di giocattoli da cartoleria. Fra i vari prodotti, si ricordano i \"veriplani\" (aeroplani a filo), il \"tenniset\" (1979), il \"paroliamo\", gioco in scatola mutuato dalle regole dell'omonima trasmissione su Rai 2 (1983), il \"crack\" (quadri animati). Alcuni dei giochi erano poi degli ibridi fra gioco da tavola e DAS, in un primo tentativo dell`azienda di fronteggiare le crisi di vendite senza per\u00f2 allinearsi alla concorrenza; basti pensare al \"Gioco del Calcio - Forza Azzurri\", in parte elettrico e in parte costituito da giocatori da costruire in DAS, oppure alla \"Dama Click\" magnetica.\nDeclino e chiusura.\nL'Adica Pongo entr\u00f2 in un declino irreversibile alla met\u00e0 degli anni ottanta, allorch\u00e9 il gusto dei bambini si orient\u00f2 definitivamente verso giocattoli legati ai cartoni animati giapponesi e verso i primi giochi elettronici. Uno degli ultimi tentativi dell'Adica per sopravvivere fu quello di concentrarsi sui giochi da tavola e sulla distribuzione dei giochi elettronici per i pi\u00f9 grandi, mantenendo almeno parte del proprio interesse primario per i pi\u00f9 piccoli. Furono ideati prodotti in linea con le nuove tendenze; con le scatole \"Play DAS\" - aggiunte di formine, accessori per completare soggetti e ambientazioni, e vernici brillanti (le \"vernidas\" o \"verniDas\") - era possibile riprodurre anche alcuni personaggi dei cartoni animati, per esempio i Puffi o il gatto Isidoro. Tali accordi, tuttavia, erano costosi e non permettevano di attrarre fette consistenti di utenza, orientata verso diversi gadget - gi\u00e0 completi - degli stessi personaggi. Altre confezioni DAS a tema lanciate in questo periodo furono il Presepe, lo Zoo, la Fattoria, il Villaggio.\nA met\u00e0 anni ottanta l'azienda diede il via al lancio del Did\u00f2, inoltre distribu\u00ec gli articoli di modellismo Revell e le cartucce da gioco dell'Activision per Atari 2600.\nNel 1989 dovette cedere una propria quota a Mondadori, aprendo peraltro un periodo di ristrutturazione aziendale; all'epoca l'azienda contava oltre 150 dipendenti. Dopo qualche tempo la ditta cess\u00f2 la propria attivit\u00e0 e, nel 1993, i suoi marchi pi\u00f9 famosi, Pongo, Did\u00f2 e DAS, furono completamente rilevati e distribuiti dalla Mondadori sotto il marchio \"Auguri Mondadori\" e - successivamente - gestiti dalla FILA. Sia il Pongo che il DAS hanno continuato ad essere prodotti sotto il nome aziendale Fila.\nControversie sulla presenza di amianto.\nUno studio condotto da ricercatori italiani rilev\u00f2 la presenza di amianto nel DAS prodotto dalla Adica Pongo tra il 1963 e il 1975, acquistato dalla Amiantifera di Balangero, e di cui la dirigenza dell'azienda ignorava la pericolosit\u00e0; l'amianto e altre polveri furono sostituiti in via precauzionale allorch\u00e9 emersero i primi sospetti di pericolosit\u00e0 dietro le diagnosi di tumore polmonare presso l'Amiantifera.\nI rilevamenti evidenziarono per\u00f2 anche come, pur essendo possibile la presenza di amianto in manufatti modellati in DAS tra il 1960 e il 1970, \u00abquesti articoli non rappresentano un rischio per la salute di chi li possiede\u00bb. Venne pertanto raccomandato \u00abdi non rompere tali oggetti e non ridurli in polvere, perch\u00e9 le fibre di amianto potrebbero ancora disperdersi in aria con il rischio di essere inalate\u00bb."}
{"id": "678037", "revid": "125724192", "url": "https://it.wikipedia.org/wiki?curid=678037", "title": "L\u00fcshunkou", "text": "L\u00fcshunkou (anche Lvshun o Lyushunkou, in cinese: ) \u00e8 una contea della citt\u00e0 cinese di Dalian, nella provincia di Liaoning. La contea, precedentemente nota anche come citt\u00e0 di L\u00fcshun (in cinese: ) o porto di L\u00fcshun (in cinese: ), \u00e8 stata in passato conosciuta coi nomi di Port Arthur () e . Al 2010, la popolazione stabile di L\u00fcshunkou \u00e8 di .\nL\u00fcshunkou sorge sulla punta estrema meridionale della penisola di Liaodong ed \u00e8 dotata di un eccellente porto naturale; tali motivi di vanto divennero il \"casus belli\" della guerra russo-giapponese combattuta, tra il 1904 e il 1905, anche per il possedimento e controllo della citt\u00e0. Una prima amministrazione giapponese, e successivamente russa, fu stabilita nel 1895 e continu\u00f2 fino al 1905, anno in cui il controllo fu ceduto al Giappone. Durante il corso di questa gestione, L\u00fcshunkou ottenne fama mondiale e divenne pi\u00f9 importante dell'altro porto della penisola, ovvero, della stessa Dalian.\nGeografia fisica.\nL\u00fcshun sorge all'estremit\u00e0 occidentale del piccolo promontorio meridionale della penisola di Liaodong e, con le sue abitazioni, abbraccia una baia interna, una sorta di lago a ridosso della costa che, con un'unica e stretta apertura sul mare, ne costituisce il porto naturale, ben protetto e facilmente fortificabile secondo i criteri dell'Ottocento. La restante parte centro-orientale del promontorio \u00e8 invece totalmente occupata dalla vasta area urbana di Dalian, che si collega a nord-est con la penisola di Liaodong.\nLa costa nordoccidentale \u00e8 bagnata dal mare di Bohai, il golfo pi\u00f9 interno del mar Giallo che, dalla sponda occidentale opposta (300\u00a0km di traversata da L\u00fcshun a Binhai, l'area commerciale di Tientsin), permette di raggiungere Pechino a circa 170\u00a0km di distanza con treni ad alta velocit\u00e0. Il mare di Bohai \u00e8 chiuso dall'omonimo stretto, da cui si accede alla costa meridionale, alla Baia di Corea e al mare aperto (mar Giallo).\nStoria.\nCircondato dal mare su tre lati, questo porto fu noto come Port Arthur () sotto l'amministrazione russa e successivamente sotto quella giapponese. Port Arthur venne cos\u00ec battezzato dal luogotenente William C. Arthur della Royal Navy che nell'agosto 1860, durante la seconda guerra dell'oppio, fece trainare la sua fregata danneggiata nel porto di L\u00fcshun (all'epoca un villaggio di pescatori) per ripararla. I russi e le altre potenze occidentali adottarono il nome britannico. Dopo la seconda guerra mondiale la regione si trov\u00f2 dapprima sotto il controllo russo e poi sotto quello cinese.\nPrima guerra sino-giapponese.\nAlla fine degli anni ottanta del XIX secolo la compagnia tedesca Krupp firm\u00f2 un contratto con il governo cinese per costruire una serie di fortificazioni intorno a Port Arthur. A quanto si racconta, la scarsa resa dipese da un costruttore locale che \"fece un lavoro abborracciato \".\nPort Arthur divenne di prominenza internazionale durante la prima guerra sino-giapponese (1894\u20131895). Nel settembre 1894, dopo la sconfitta giapponese delle truppe cinesi a Pyongyang in Corea, la Prima e Seconda Armata giapponesi conversero sulla penisola di Liaodong per terra e per mare. I piani giapponesi per il controllo della penisola ne avevano riconosciuto l'importanza strategica per il controllo delle rotte del Mar Giallo settentrionale e per il passaggio verso Tientsin.\nDopo una simbolica resistenza durante il giorno e la notte del 20-21 novembre 1894, le truppe giapponesi entrarono nella citt\u00e0 la mattina del 21 novembre. Diversi corrispondenti di giornali occidentali dell'epoca riportarono diffusi massacri di abitanti cinesi da parte delle truppe giapponesi vittoriose, apparentemente in risposta al trattamento assassino che i cinesi avevano mostrato verso i prigionieri di guerra giapponesi a Pyongyang e in altre localit\u00e0. Il principale tra questi fu James Creelman del \"New York World\". Sebbene almeno un corrispondente statunitense presente contraddica completamente il resoconto di Creelman, ci sono pochi dubbi che le truppe giapponesi \"uccisero indiscriminatamente\" migliaia di soldati e civili cinesi, e la storia del massacro giapponese si diffuse rapidamente nel pubblico occidentale, danneggiando l'immagine pubblica giapponese e il movimento statunitense per rinegoziare i trattati ineguali tra gli Stati Uniti e il Giappone. L'evento divenne noto come massacro di Port Arthur.\nUn resoconto di un marinaio statunitense che visit\u00f2 il porto qualche settimana prima dell'attacco comment\u00f2 che i soldati cinesi erano \"ridicoli\". Mancavano di ogni somiglianza di portamento militare, i loro vestiti erano sporchi e maltenuti e vagavano in giro senza la sicurezza e il portamento associati con i soldati professionisti. Afferm\u00f2 che la guarnigione ammontava a circa 20.000 soldati, ma dalla sua stima avrebbero potuto essere stazionati l\u00ec tra i 30.000 e i 40.000 soldati. Secondo la sua opinione i giapponesi avrebbero potuto conquistare il porto con un terzo di questa forza, ma contro dei soldati disciplinati il porto sarebbe stato impenetrabile. Il Giappone conquist\u00f2 e occup\u00f2 Port Arthur e l'intera penisola di Liaodong come bottino di guerra. Come previsto dai termini del Trattato di Shimonoseki, alla fine della guerra al Giappone venne concessa la penisola di Liaodong, ma dovette riconsegnarla quando venne minacciata congiuntamente dalla Francia, Germania e Russia in quello che venne chiamato Triplice Intervento del 1895. Questo fu visto come una grave umiliazione dal Giappone.\nDue anni pi\u00f9 tardi la Russia costrinse la Cina ad affittarle il Liaodong e a concederle il diritto di costruire una ferrovia che collegasse la penisola alla ferrovia Orientale Cinese con una linea che da Port Arthur arrivava alla citt\u00e0 cinese di Harbin (vedi Kwantung Leased Territory), e sistematicamente inizi\u00f2 a fortificare la citt\u00e0 e il porto. La linea ferroviaria divenne una branca orientale della ferrovia Orientale Cinese (da non confondere con la ferrovia della Manciuria meridionale, il nome della compagnia che la gest\u00ec nel tardo periodo giapponese dopo il 1905). Tutto questo fu ulteriore causa di offesa per il Giappone, una dura lezione di politica internazionale che il Paese non avrebbe dimenticato.\nDieci anni pi\u00f9 tardi, Port Arthur gioc\u00f2 di nuovo un ruolo centrale nella storia dell'Estremo Oriente. Si pu\u00f2 dire che la guerra russo-giapponese (1904-1905) fu nella sua essenza una battaglia estesa per il controllo di Port Arthur e della ferrovia che vi arrivava. Dopo che la Ribellione dei Boxer (1900-1901) era stata estinta da una coalizione internazionale di truppe, la Russia si rifiut\u00f2 di ritirare i suoi rinforzi dalla Manciuria e inizi\u00f2 invece a fortificare e a posizionare truppe lungo tutta la ferrovia della Manciuria meridionale. In seguito a questi sviluppi il Giappone propose che le due potenze si incontrassero per discutere i rispettivi ruoli nella Manciuria orientale, dato che entrambi la consideravano una porzione delle rispettive sfere di influenza. Le trattative si protrassero dal 1902 al 1904, ma anche se vennero stesi diversi proposte e accordi, la Russia continuava \"de facto\" se non \"de iure\" l'annessione e la fortificazione dei territori, mentre impiegava tattiche temporeggiatrici nei suoi negoziati. Alla fine, dopo due anni di negoziati bilaterali passati senza ottenere niente nel chiarire diritti, prerogative e interessi sulla Manciuria, il Giappone decise di dichiarare guerra alla Russia.\nGuerra russo-giapponese.\nIl 9 febbraio 1904 il Giappone attacc\u00f2 a sorpresa, senza una dichiarazione di guerra. La prima battaglia della guerra russo-giapponese fu l'attacco notturno a Port Arthur da parte di uno squadrone di cacciatorpediniere della Flotta Imperiale Giapponese contro le navi della Marina Imperiale Russa ancorate a Port Arthur, seguito da una breve schermaglia di superficie il giorno seguente. Il porto infine cadde il 2 gennaio 1905 dopo una lunga serie di battaglie in terra e in mare durante le quali i giapponesi occuparono tutta la penisola coreana, divisero in due l'esercito russo, devastarono la flotta russa, tagliarono i rifornimenti via ferrovia da Harbin e infine assediarono Port Arthur (luglio 1904 - gennaio 1905).\nAl termine della guerra, con il Trattato di Portsmouth il Giappone ottenne in prestito dalla Cina la penisola di Liaondong, compreso Port Arthur, da loro ribattezzata Ryojun, e ne mantennero il controllo fino al 1945 quando venne riconquistata dalla Russia e dopo un breve periodo di governo congiunto russo-cinese restituita totalmente alla Cina (1955).\nMonumenti e luoghi d'interesse.\nA L\u00fcshunkou hanno sede diversi musei, tra cui il museo della battaglia di Port Arthur, il museo delle auto classiche e il museo della Cultura Cinese."}
{"id": "678051", "revid": "48344", "url": "https://it.wikipedia.org/wiki?curid=678051", "title": "Gameboy Advance", "text": ""}
{"id": "678053", "revid": "1782831", "url": "https://it.wikipedia.org/wiki?curid=678053", "title": "Povera donna", "text": "La povera donna \u00e8 un'antica danza italiana tipica delle Quattro province.\nNon \u00e8 facile assistere all'esecuzione di questo ballo rituale. Viene danzato raramente da una coppia uomo/donna e pi\u00f9 sovente nel momento del carnevale da due uomini di cui uno vestito da donna.\nPaese particolarmente legato a questa tradizione \u00e8 Cegni in alta valle Staffora, Provincia di Pavia, dove la rappresentazione della storia del brutto che vuole sposare la povera donna ha il suo momento culminante in questa danza, eseguita per le vie del paesino in occasione del carnevale di Cegni.\nOltre che il sabato grasso il festeggiamento del carnevale viene ripetuto il sedici agosto per il \"carnevale bianco\".\nQuando il ballo \u00e8 eseguito da uomini, per il carnevale, si perde la connotazione di corteggiamento e spesso si scivola verso la farsa con espliciti riferimenti sessuali.\nParti del ballo.\nIl ballo della povera donna \u00e8 ripartito in tre parti coreutiche:\nLo schema viene ripetuto per tre coppie di balletti.\nDanza arcaica \u00e8 legata ai rituali di morte e resurrezione.\nPasso delle Quattro Province.\nIl passo delle quattro province, che esiste con questa struttura solo in questa zona, d\u00e0 il caratteristico movimento a queste danze e viene usato per il \"balletto\" e \"l'inseguimento\", mentre nel \"lamento\" i ballerini rimangono fermi in un punto. Composto di tre appoggi, il primo lungo e gli altri due corti con rimbalzo, obbliga a staccare velocemente i piedi da terra e d\u00e0 la possibilit\u00e0 ai ballerini di muoversi, come spesso succede, su terreni disagevoli come selciati, prati, vie, cortili.\nCome tutte le danze di questa zona viene suonata da una coppia di suonatori con piffero e fisarmonica."}
{"id": "678054", "revid": "41310", "url": "https://it.wikipedia.org/wiki?curid=678054", "title": "Don Giustino Russolillo", "text": ""}
{"id": "678057", "revid": "33689", "url": "https://it.wikipedia.org/wiki?curid=678057", "title": "Coreografia", "text": "La coreografia \u00e8 l'arte di comporre le danze e i balletti, principalmente per la scena, per mezzo di passi e figurazioni. L'autore delle coreografie \u00e8 il core\u00f2grafo.\nIl termine \u00e8 di origine greca ed \u00e8 composto da \"choreia\" (\"danza\") e \"graph\u00e8\" (\"scrittura\").\nStoria.\nEt\u00e0 antica.\nGi\u00e0 nelle danze primitive si rintracciarono i precursori dell'arte coreografica, con le figure del cerchio e della linea aperta che consentivano balli collettivi organizzati. Basti pensare al cerchio a spirale tipico delle danze estatiche, mentre le danze celebrative prediligevano le danze a file parallele o a catena.\nSe gli antichi Egizi danzavano attorno all'altare in modo circolare per rispettare i movimenti degli astri o ricordare lo Zodiaco, i greci rafforzarono l'importanza della coreografia istituendo la figura del 'corodidascalo', con il compito di dirigere le evoluzioni e la mimica dei coreuti.\nEt\u00e0 moderna.\nDopo un lungo periodo di oscurit\u00e0 per la coreografia nel mondo occidentale, a causa dell'avversione della Chiesa nei confronti della danza, intorno al XV secolo vennero diffusi i primi trattati dove si dettavano le regole per i passi e le figure: \"De arte saltandi et choreas ducendi\" (1450 circa) di Domenico da Piacenza (o da Ferrara), \"De pratica seu arte tripudii vulgare opusculum\" (1463) di Guglielmo Ebreo da Pesaro e il \"Libro dell'arte del danzare\" (1455) di Antonio Cornazzano. Nel 1489 il conte Bergonzio Botta ide\u00f2 una pregevole coreografia per uno dei cosiddetti \"balli conviviali\", che si eseguivano durante i banchetti di corte.\nNel XVI secolo, la prima scuola di ballo nobile milanese istru\u00ec Baltazarini di Belgioioso, che presso la corte francese di Caterina de' Medici ide\u00f2 nel 1581 uno dei primi esempi di balletto nel senso moderno del termine, denominato \"Ballet comique de la Reine\".\nIl primo a utilizzare il termine \"coreografia\" fu il maestro di ballo Raoul-Auger Feuillet nel trattato da lui pubblicato nel 1700, intitolato appunto \"Chor\u00e9graphie, ou l'Art de d\u00e9crire la dance par caract\u00e8res, figures et signes d\u00e9monstratifs\" (tr.: \"Coreografia, o l'Arte di descrivere la danza per mezzo di caratteri, figure e segni dimostrativi\"). Il termine in questo caso designava il sistema di notazione della danza ideato da Pierre Beauchamp, maestro di danza alla corte di Re Sole, e descritto nella pubblicazione curata dal Feuillet. Con questo sistema per la prima volta i balletti potevano essere trascritti, anche se solo riguardo ai movimenti delle gambe e ai percorsi dei danzatori nello spazio, ponendo una chiara associazione fra il motivo musicale e le figure danzanti.\nNel XIX secolo il termine \u00e8 passato a indicare l'arte di comporre i balletti, sostituendo quello precedentemente usato di \"ma\u00eetre de ballet\".\nEt\u00e0 contemporanea.\nNel XX secolo il fenomeno che ha reinventato la coreografia evolvendola in chiave moderna \u00e8 stato quello dei \"Ballets Russes\" di Sergej Djagilev e Michail Fokin nel 1914 ha i principi del coreografo moderno sintetizzabili in una sorta di 'discorso unitario' in cui la coreografia prevedeva una forte osmosi con la mimica, la danza, la musica, i costumi e la scenografia.\nNel 1935 il danzatore e coreografo Serge Lifar ha pubblicato il suo \"Manifeste du chor\u00e9graphe\" (\"Manifesto del coreografo\"), nel quale ha rivendicato a questo ruolo uno statuto di \u00abconcetto\u00bb, pari a quello del regista teatrale. Qualche anno pi\u00f9 tardi Lifar ha proposto di modificarne l'appellativo in \"chor\u00e9auteur\" (coreoautore), per liberare i termini \u00abcoreografia\u00bb e \u00abcoreografo\u00bb dalla loro ambiguit\u00e0.\nAl giorno d'oggi, la danza contemporanea ripropone la questione dell'autore delle opere e si tende a considerare sempre pi\u00f9 i mestieri del coreografo e dell'interprete come diversi e complementari.\nSignificato e sfumature del termine.\nFino agli \"Enciclopedisti\" e al \"Dictionnaire de la danse\" di Charles Compan (1787) il termine stava a indicare \u00abl'arte di scrivere la danza\u00bb e nel 1810 Jean-Georges Noverre ne parlava ancora come di una disciplina che \u00absmorza il genio del compositore di balletto\u00bb.\nSolo nel XIX secolo il termine si \u00e8 cominciato a riferire al creatore dei balletti, a colui che \u00abinventa\u00bb le figure e i passi di danza. Il primo a farne uso \u00e8 stato Carlo Blasis nel 1820, ma con scarso successo. Si parlava pi\u00f9 volentieri di \u00abmaestro di ballo\u00bb o di \u00abcompositore\u00bb, dato che i danzatori solisti avevano l'abitudine di sistemare da s\u00e9 le loro variazioni.\nNella seconda met\u00e0 del Novecento George Balanchine ha introdotto il termine \u00abchoreographer\u00bb nella commedia musicale e nel cinema americani, al posto di \u00abdance director\u00bb.\nOpera coreografica nel diritto d'autore italiano.\nL'opera coreografica \u00e8 tutelata dal diritto d'autore italiano. L'art. 2 comma n. 3 della legge sul diritto d'autore (L. 663/1941) prevede che siano tutelate \"\"[...]le opere coreografiche e pantomimiche, delle quali sia fissata la traccia per iscritto o altrimenti;[...]\".\" \nLa particolarit\u00e0 della tutela \u00e8 data proprio dal requisito della fissazione dell'opera e della suo forma espressiva, la quale pu\u00f2 essere sia per iscritto, sia attraverso altri metodi, come una videoregistrazione dell'esecuzione.\nLa S.I.A.E. ha aperto sul suo sito internet, una sezione specializzata per l'intermediazione dei diritti sulle opere coreografiche, \"Lirica e Balletto\", che permette di richiedere licenze d'uso, incassare i compensi dovuti dagli utilizzatori per lo sfruttamento delle opere e la ripartizione e liquidazione agli aventi diritto dei proventi incassati. Per le opere di tipo coreografico, \u00e8 abituale il deposito in S.I.A.E di una registrazione video che consenta l'immediata e completa individuazione."}
{"id": "678073", "revid": "1318658", "url": "https://it.wikipedia.org/wiki?curid=678073", "title": "Erkki Tuomioja", "text": "Ha ricoperto la carica di Ministro degli Affari Esteri finlandese dal 2000 al 2007. \u00c8 ritenuto uno degli uomini politici pi\u00f9 letti tra quelli ancora attivi nel panorama politico finlandese.\nTuomioja \u00e8 membro del Partito Socialdemocratico Finlandese, sebbene le sue visioni politiche siano ritenute pi\u00f9 orientate a sinistra rispetto alla linea del partito.\nNel 2001 molti politici israeliani fra cui Shimon Peres hanno duramente criticato le affermazioni di Erkki Tuomioja che paragonava il trattamento riservato ai palestinesi da parte di Israele alle persecuzioni nei confronti degli ebrei nella Germania nazista.\nNel 2006, , Tuomioja riferendosi alla guerra fra Libano e Israele ha scritto sul suo blog:\n\"Il vecchio principio 'occhio per occhio', nella versione aggiornata 'venti occhi per un occhio' non pu\u00f2 servire i legittimi interessi di sicurezza del popolo israeliano\"."}
{"id": "678074", "revid": "125604154", "url": "https://it.wikipedia.org/wiki?curid=678074", "title": "I due assi del guantone", "text": "I due assi del guantone \u00e8 un film commedia del 1971 diretto dal regista Mariano Laurenti.\nTrama.\nFranco Marsala e Ciccio Trapani sono due nullatenenti che vivono di espedienti. Per sfamarsi, vanno in ristoranti sempre diversi e a fine pasto, per non pagare il conto, ordinano una porzione di funghi, fingendo poi di sentirsi male. Il gioco per\u00f2 non riesce nel ristorante del sor Amleto, appassionato di pugilato e organizzatore di incontri dilettantistici.\nI due sono quindi costretti a lavorare come sguatteri di cucina. Per tirarsene fuori, Ciccio si finge un ex campione di pugilato e spaccia Franco per il suo pupillo. Anche per l'intervento della sorella Adele, infatuata di Ciccio, Amleto si lascia convincere a impiegare i due nella sua palestra, dove si allena Enzo, suo pupillo e campione della \"Rom.Po.\" (Romana Polisportiva).\nLa Rom.Po. \u00e8 in perenne competizione con la Pu.Zo.Ne. (Pugilistica Zona Nemorense), presieduta dal sor Giovanni. Enzo \u00e8 il campione imbattuto, grazie al quale Amleto vince le scommesse col sor Giovanni, ma la sua fidanzata Marisa, che odia la boxe, lo spinge a fingersi infortunato. Ciccio, speranzoso anche di guadagni facili, propone che sia Franco a sostituire Enzo, ma i primi risultati disastrosi dei suoi allenamenti spingono Adele a truccare l'incontro, corrompendo il suo avversario.\nIl gioco si ripete per pi\u00f9 incontri, ma all'orizzonte c'\u00e8 il combattimento del giorno di san Giovanni. Franco dovr\u00e0 combattere contro un avversario sconosciuto, che si dice sia forte e imbattibile: proprio l'alone di riservatezza che lo circonda non consente di truccare l'incontro. Ciccio compra in farmacia un potente eccitante, poi nascosto in una bottiglia di liquore, ma a seguito delle minacce del sor Giovanni decide di non usarlo.\nSul ring il campione sconosciuto si rivela essere Cesare De Cesari detto Golia, al quale Franco e Ciccio avevano pochi giorni prima smontato il motore dell'automobile. Deciso a vendicarsi, picchia duramente Franco per le prime due delle tre riprese previste, finch\u00e9 Enzo, senza sapere nulla delle minacce, fa bere a Franco l'eccitante nella pausa prima della terza ripresa.\nFranco, gasato dalla sostanza, picchia Golia fino a mandarlo al tappeto, vincendo l'incontro.\nDurante un pranzo nel locale del sor Amleto viene presentato il prossimo pugile che dovrebbe incontrare Franco: Cassius Clay. Franco e Ciccio scappano a gambe levate.\nColonna sonora.\nGli inni ufficiali delle due societ\u00e0 pugilistiche sono mutuati rispettivamente da \"La societ\u00e0 dei magnaccioni\" e da \"La famiglia dei Gobon\"."}
{"id": "678077", "revid": "123501599", "url": "https://it.wikipedia.org/wiki?curid=678077", "title": "Alberto Mario Cirese", "text": "Biografia.\nLa madre Aida Ruscitti era maestra elementare, cos\u00ec come il padre, il poeta molisano Eugenio Cirese, che poi divenne direttore, quindi ispettore scolastico.\nAlberto Cirese ha studiato all'Universit\u00e0 di Roma, dove si \u00e8 laureato con Paolo Toschi nel 1944. Nel 1942 partecip\u00f2 a Dresda in rappresentanza dell'Italia ad un incontro della giovent\u00f9 studentesca dell'Asse organizzato dalle autorit\u00e0 germaniche tenendo una relazione sul tema \"La coscienza europea\". Nel dopoguerra ha partecipato attivamente alla vita politica locale e nazionale. A Rieti \u00e8 stato consigliere comunale per il PSI ininterrottamente dal 1\u00ba gennaio 1946 al 21 aprile 1970, assessore dal 1946 al 1952 nella prima giunta comunale dopo il fascismo, guidata dal filologo Angelo Sacchetti Sassetti, poi assessore provinciale (1952-1956) e anche presidente della provincia di Rieti sebbene per due sole settimane, nel maggio 1958.\nTra il 1947 ed il 1957 scrive sull\"'Avanti!\", su \"Socialismo\", sul \"Calendario del Popolo\", su \"Mondo Operaio\", su \"Paese Sera\". Dal 1956 al 1959 fa parte della commissione cultura nazionale del Partito Socialista Italiano. Parallelamente proseguiva la sua formazione di ricercatore e di studioso. Ai primissimi anni Cinquanta risale l'avvio dell'attivit\u00e0 di raccolta sul campo di testi e musiche di tradizione orale. Queste rilevazioni, alcune delle quali in collaborazione con Diego Carpitella, furono svolte in Sabina e in Molise, in parte per il Centro Nazionale di Studi di Musica Popolare diretto da Giorgio Nataletti, in parte per la rivista \"La Lapa\", che Cirese curava insieme al padre Eugenio.\nDel 1953 \u00e8 un soggiorno con borsa di studio presso il Mus\u00e9e de l'Homme di Parigi, allora diretto da Georges Henri Rivi\u00e8re. Presso la Facolt\u00e0 di Lettere dell'Universit\u00e0 di Roma studia con Raffaele Pettazzoni alla Scuola di perfezionamento in Scienze etnologiche, e svolge attivit\u00e0 di assistente volontario presso la cattedra di Etnologia (1953-1957), per la quale collabora anche con Ernesto de Martino. La carriera accademica si avvia con l'abilitazione alla libera docenza in Letteratura delle tradizioni popolari, ottenuta nel 1956. A partire dall'anno successivo \u00e8 chiamato a insegnare Storia delle tradizioni popolari all'Universit\u00e0 di Cagliari, dove rimarr\u00e0 fino al 1972, insegnandovi anche Antropologia culturale e guidando, con Ernesto de Martino e Clara Gallini, un vario complesso di studi e interessi, individuato poi come Scuola antropologica di Cagliari, con collaboratori e allievi quali Enrica Delitala, Giulio Angioni, Placido Cherchi, Carla Pasquinelli, Pietro Clemente, Pier Giorgio Solinas e molti altri.\nNel 1961 \u00e8, con Giuseppe Bonomo e Giovanni Battista Bronzini, nella terna dei vincitori del secondo concorso a cattedra tenuto in Italia per la Storia delle tradizioni popolari (il primo concorso aveva visto vincitori nel 1948 Giuseppe Cocchiara, Paolo Toschi e Carmelina Naselli). Nella seconda met\u00e0 degli anni Sessanta Cirese collabora con il neonato Istituto Ernesto de Martino fondato a Milano da Gianni Bosio, e cura l'edizione di vari testi della collana \"Strumenti di lavoro. Archivi del mondo popolare\". Tra il 1968 e il 1972 coordina il lavoro di quaranta ricercatori che, per conto della Discoteca di Stato, effettuano la prima rilevazione di \u00abtradizioni orali non cantate\u00bb (fiabe, leggende, aneddoti, indovinelli, proverbi, ecc.) che documenta tutto il territorio italiano.\nL'inventario delle registrazioni, classificate per tipi, motivi e argomenti, verr\u00e0 pubblicato a cura dello stesso Cirese e di Liliana Serafini, sua moglie, nel 1975. Dopo Cagliari, Cirese passa a insegnare Antropologia culturale prima a Siena, dal 1972 al 1974, e poi a Roma, dal 1973 al 1991. A Roma \u00e8 anche il primo coordinatore del dottorato in Scienze etnoantropologiche, costituito nel 1988. Dal 1997 fu nominato Professore Emerito della Facolt\u00e0 di Lettere e Filosofia dell'Universit\u00e0 di Roma \"La Sapienza\". Nel 2003 fu infine nominato direttore del museo etnografico dedicato a Alfredo Majorano a Taranto.\nTemi di studio e di ricerca.\nMolti sono i temi di studio e di ricerca a cui Cirese ha dedicato la sua attenzione. Tra questi un posto di rilievo spetta alla storia degli studi. Riprendendo e rinnovando l'opera di Giuseppe Cocchiara, Cirese ha dedicato alla demologia italiana quadri d'insieme, storie locali, profili su temi specifici e numerosi contributi su singoli studiosi, raccoglitori e autori. A questo lavoro di ricostruzione storica si accompagnano le riflessioni teoriche sulla circolazione sociale dei fatti culturali, sui dislivelli di cultura, sulle relazioni tra cultura egemone e culture subalterne condotte soprattutto in rapporto allo studio dei testi di tradizione orale, scritta o mista diffusi in ambito popolare, e in dialogo con le posizioni di Giuseppe Vidossi, Vittorio Santoli e principalmente di Antonio Gramsci.\nLa letteratura popolare \u00e8 stata per Cirese anche uno dei terreni d'elezione per lo studio di forme e strutture. La logica, la semiotica, alcuni lavori di Propp e di L\u00e9vi-Strauss fanno da riferimento per esperimenti di formalizzazione e di modellizzazione condotti su proverbi e forme metriche tradizionali; ma anche lo studio delle relazioni di parentela \u00e8 stato condotto con particolare attenzione agli aspetti logico-formali, come nel caso dei \"mutos\" e dei \"mutettus\" sardi. L'interesse per la comparazione dei fatti culturali, per il loro studio condotto con metalinguaggi astratti e con il ricorso al mezzo informatico (che assume valore euristico e non solo strumentale), si associa alla convinzione che l'unit\u00e0 della mente e dell'esperienza umane siano non solo fondate su dati biologici, ma anche comprovabili con dati culturali. \u00c8 un tema gi\u00e0 presente in Tylor, in Frazer e in L\u00e9vi-Strauss, e a cui Cirese non vuol rinunciare, rivendicando per l'antropologia la possibilit\u00e0 dello studio delle invarianze accanto a quello delle differenze, la legittimit\u00e0 della considerazione dell'altro non come \u00abaltro da s\u00e9\u00bb ma come un \u00abaltro s\u00e9\u00bb.\nMolto presto Cirese ha iniziato a fare uso sistematico del computer per le proprie ricerche. Si collocano tra la fine degli anni Sessanta e l'inizio dei Settanta l'esperimento di elaborazione elettronica di un gruppo di testi della \"Raccolta Barbi\", l'apertura della collaborazione col Centro Nazionale Universitario di Calcolo Elettronico di Pisa per un progetto di soggettario demologico informatizzato e il trattamento al calcolatore dei testi di poesia popolare pubblicati da Niccol\u00f2 Tommaseo. Agli inizi degli anni Ottanta datano invece le prime versioni dei programmi per il calcolo delle relazioni di parentela elaborati da Cirese stesso. A questi se ne sono aggiunti altri che riguardano il funzionamento del calendario Maya.\nUn'altra delle aree del lavoro di Cirese \u00e8 quella dell'antropologia dei patrimoni culturali: il censimento, la catalogazione, la classificazione, la conservazione e la valorizzazione dei beni culturali demo-etno-antropologici (denominazione da lui stesso coniata). Cirese se ne \u00e8 occupato sia in termini teorici, scrivendo per esempio di museografia contadina e di arte popolare, e discutendo sulla nozione di beni volatili o inoggettuali (da altri autori detti \u00abbeni immateriali\u00bb), sia in termini pratici: ricordiamo solo il lavoro del \"Repertorio e Atlante Demologico Sardo\", avviato ai tempi dell'insegnamento a Cagliari, e quello gi\u00e0 ricordato condotto tra il 1968 e il 1975 con la Discoteca di Stato.\nIl fondo archivistico Cirese \u00e8 conservato presso la biblioteca della Fondazione Varrone (ex biblioteca Benedetto Riposati) a Rieti."}
{"id": "678078", "revid": "466539", "url": "https://it.wikipedia.org/wiki?curid=678078", "title": "Musiche di scena", "text": "Per musiche di scena (o musica incidentale) si intende l'insieme dei brani musicali che, in uno spettacolo di teatro di parola, contribuiscono, come la scenografia, i costumi e l'illuminotecnica a vivificare emotivamente l'espressione drammaturgica, unite in uno spettacolo di teatro musicale, e cio\u00e8 in un'opera lirica, in un'operetta o in un musical. In questi casi, infatti, l'azione scenica viene, di norma, portata avanti da una strettissima integrazione tra recitazione e musica (espressa il pi\u00f9 delle volte attraverso le modalit\u00e0 del canto o della danza), mentre nel caso della musica composta per il teatro (e quindi la \"musica di scena\" propriamente detta) questa interviene quasi sempre senza interferire sugli sviluppi della vicenda, andandosi a sovrapporre alla recitazione come sottofondo, creando cesure fra una scena e l'altra oppure commentando (anche come pezzo solistico e/o corale) la situazione drammatica.\nI confini fra i generi musicali sono ovviamente imprecisi e in alcuni casi molto indefiniti. Nel caso di uno dei massimi compositori teatrali del '900, il tedesco Kurt Weill collaboratore di Bertolt Brecht, spesso le sue opere vengono ascritte da alcuni nel campo delle musiche di scena mentre, forse, almeno nel caso de \"L'opera da tre soldi\" (il frutto pi\u00f9 famoso della collaborazione dei due), bisognerebbe parlare di \"teatro musicale\".\nIn questo senso il discorso sul rapporto fra musica e teatro \u00e8 molto difficile, soprattutto qualora ci si riferisca a un passato molto lontano. Fin dall'antichit\u00e0 il legame fra le due arti \u00e8 strettissimo, basti pensare alle origini, alla tragedia greca, in cui l'elemento musicale aveva una grande importanza. In questa sede, anche per restare sul preciso argomento \"musica di scena\", conviene affrontare solo i casi in cui non si possa rischiare la confusione tra la voce in oggetto e il \"teatro musicale\".\nDal Rinascimento alla nascita dell'opera.\nSi possono trovare primi significativi casi di vera e propria musica di scena in documentate rappresentazioni teatrali del Basso Medioevo e del primo Rinascimento, soprattutto in ambiente toscano. La Polifonia profana, nei suoi vari generi e stili, come la frottola, la caccia, ecc. compare in alcune sacre rappresentazioni, come la \"Rappresentazione di Abramo e Isacco\" di Feo Belcari, Firenze, 1449 o la \"Rappresentazione di San Giovanni e Paolo\" di Lorenzo de' Medici, Firenze, 1489. \u00c8 in questo periodo che comincia a germogliare il seme del melodramma, che porter\u00e0, un secolo dopo, alla nascita dell'opera. Nel frattempo, affermandosi il \"mestiere\" di \"compositore\", si creano accompagnamenti musicali sempre pi\u00f9 ricchi per gli spettacoli rappresentati nelle diverse corti. Erano i \"maestri di cappella\" che provvedevano alla composizione, senza troppa distinzione fra la musica composta per i banchetti e quella per il palcoscenico. Le opere dei drammaturghi cinquecenteschi vengono accompagnate da musiche sempre pi\u00f9 specifiche. Per un testo di Ruzante, Adrian Willaert compose la canzona \"Zoia zentil\", Claudio Merulo si occup\u00f2 della musica, nel 1574, per la \"Tragedia\" di Cornelio Frangipane il Giovane e molto importanti per lo sviluppo del madrigale furono le musiche composte da Philippe Verdelot per le commedie di Machiavelli \"La mandragola\" e \"Clizia\".\nQuesto aumento d'importanza graduale della musica all'interno dello spettacolo teatrale port\u00f2, alla fine del XVI secolo, come si \u00e8 gi\u00e0 accennato, a veri e propri spettacoli di \"teatro musicale\", in cui alla recitazione parlata si sostituiva il \"recitar cantando\". Gli spettacoli che segnano la nascita dell'opera furono \"Dafne\" e \"Euridice\" di Jacopo Peri (Firenze, 1598 e 1600), l'\"Euridice\" di Giulio Caccini (Firenze, 1602), le ultime due dall'\"Euridice\" del Rinuccini, e la \"Rappresentatione di Anima, et di Corpo\" di Emilio de' Cavalieri (Roma, 1600). Da questo momento in poi i due generi teatrali, musicale e di prosa, assumono caratteri di decisa autonomia e percorrono strade diverse.\nAnalogo percorso ebbe la musica di scena anche in altri paesi europei.\nInghilterra.\nIn Inghilterra, con l'affermarsi del teatro elisabettiano, si nota un uso della musica molto intenso, musica spesso prevista dall'autore e specificata nelle didascalie. Per le rappresentazioni shakespeariane scrissero musiche Robert Johnson, Thomas Morley e John Wilson, ma non \u00e8 rimasto nulla di queste composizioni. Per tutta la seconda met\u00e0 del XVII secolo un genere teatrale cos\u00ec in voga come il \"masque\" diede molto lavoro ai compositori, tra i quali si pu\u00f2 ricordare Matthew Locke.\nIl pi\u00f9 grande rappresentante dei compositori inglesi di musica di scena fu senza dubbio Henry Purcell, autore di partiture di altezza decisamente superiore a quelle dei suoi contemporanei.\nFrancia.\nQuello che rappresent\u00f2 Purcell in Inghilterra trova in Francia un corrispettivo nell'opera di Jean Baptiste Lully, collaboratore di Moli\u00e8re e musicista di corte di Luigi XIV. Egli compose le musiche per molte rappresentazioni del grande drammaturgo, arricchendole spesso di interventi danzati, tanto da portare alla nascita di un vero e proprio genere teatrale, di grande successo in Francia, la \"com\u00e9die-ballet\".\nDal Settecento ai giorni nostri.\nLa musica di scena nel corso dei secoli successivi fu un campo in cui si cimentarono moltissimi musicisti, con maggiore o minore frequenza: Henry Purcell (\"Abdelazer\"), Georg Friedrich H\u00e4ndel (\"The Alchemist\"), Franz Joseph Haydn (\"Il distratto\"), Wolfgang Amadeus Mozart (\"Thamos, re d'Egitto\"), Ludwig van Beethoven (\"Egmont\"), Carl Maria von Weber (\"Preciosa\"), Franz Schubert (\"Rosamunde\"), Felix Mendelssohn (\"Sogno di una notte di mezza estate\"), Robert Schumann (\"Manfred\"), Georges Bizet (\"L'Arl\u00e9sienne\") e Edvard Grieg (\"Peer Gynt\"), fino ad arrivare al gi\u00e0 citato Kurt Weill, a Paul Dessau e ad Hanns Eisler. Un'attivit\u00e0 particolarmente intensa in questo campo ebbero, nel XX secolo, i musicisti francesi del \ngruppo dei Sei, seguaci ideali di Eric Satie (\"Cinq grimaces pour le songe d'une nuit d'\u00e9t\u00e9\"), tra i quali lasciarono opere significative soprattutto Darius Milhaud e Arthur Honegger.\nIn Italia, oltre alle episodiche incursioni nel campo della musica di scena da parte di compositori prevalentemente dediti alla musica contemporanea, come, ad esempio, Luciano Berio e Sylvano Bussotti, nel dopoguerra si form\u00f2 una generazione di musicisti che, pur non tralasciando altre forme pi\u00f9 \"alte\" di composizione, divennero veri e propri \"specialisti\" del genere. Tra questi si possono ricordare innanzitutto Fiorenzo Carpi, collaboratore storico del Piccolo Teatro di Milano, autore di innumerevoli commenti musicali per le regie di Giorgio Strehler e di molti dei maggiori registi italiani, Gino Negri, compositore eclettico di musica per la prosa e per l'opera, Sergio Liberovici, Giancarlo Chiaramello, lo stesso Nino Rota, anche se sporadicamente. Alla generazione successiva appartengono altri musicisti come Nicola Piovani, Germano Mazzocchetti, Arturo Annecchino, Stefano Marcucci, Bruno Coli, Antonio Di Pofi, Massimiliano Pace, Francesco Di Fiore, Matteo Musumeci."}
{"id": "678079", "revid": "118822947", "url": "https://it.wikipedia.org/wiki?curid=678079", "title": "Impennaggio", "text": "L'impennaggio (o \"coda\") \u00e8 quella parte di aeromobile con funzioni stabilizzatrici e comprende uno o pi\u00f9 \"piani orizzontali\" e uno o pi\u00f9 \"piani verticali\". I piani orizzontali sono costituiti spesso da una parte fissa, lo stabilizzatore, e una parte mobile, l'equilibratore, incernierata posteriormente allo stabilizzatore. In alcuni casi il piano orizzontale \u00e8 formato da una superficie unica, lo stabilatore (contrazione di stabilizzatore ed equilibratore). I piani verticali sono costituiti anch'essi da due superfici, una fissa, la deriva, e una mobile, il timone, seppure in alcuni casi di aeroplani ad alte prestazioni (militari e acrobatici) sono presenti impennaggi verticali interamente mobili.\nSpesso sulla deriva sono montate le antenne dei sistemi di radionavigazione. \nIn alcuni velivoli, il piano verticale incorpora una gondola del motore, come ad esempio nei Lockheed L-1011 TriStar, McDonnell Douglas DC-10 ed MD-11, Boeing 727, Tupolev Tu-154 e Yakovlev Yak-40.\nFunzioni dell'impennaggio.\nFacendo riferimento a un sistema di tre assi ortogonali aventi origine nel baricentro dell'aereo e coincidenti con i tre assi principali d'inerzia del velivolo, per tali assi \u00e8 solito usare i simboli X per l'asse longitudinale (movimento di rollio), Y per l'asse perpendicolare al piano di simmetria (movimento di beccheggio), Z per l'asse normale agli altri due (movimento di imbardata). Lo stabilizzatore orizzontale e quello verticale, unitamente agli alettoni, hanno lo scopo di:\nTipi di impennaggi.\nLa tipologia degli impennaggi dipende dalla configurazione assunta a fronte del posizionamento, numero e forma, dello stabilizzatore verticale. \u00c8 da rilevare che l'impennaggio orizzontale \u00e8 sempre e comunque posto a una conveniente distanza dall'ala con giacitura all'incirca parallela a quella dell'ala stessa: esso ha una sezione a profilo simmetrico o quasi.\nImpennaggio classico.\nLo stabilizzatore verticale \u00e8 disposto nel piano di simmetria del velivolo, se unico, e lo stabilizzatore orizzontale si trova collocato alla base della deriva.\nQuesta \u00e8 la configurazione usata nella maggior parte degli aeroplani, in particolare nei monomotori a elica e nei grandi aerei commerciali con pi\u00f9 motori jet sotto le ali.\nImpennaggio bideriva.\nL'impennaggio a bideriva presenta due stabilizzatori verticali, anzich\u00e9 un singolo stabilizzatore. Sono disposti sempre simmetricamente rispetto al piano di simmetria del velivolo.\nImpennaggio a farfalla o a V.\nGli impennaggi a farfalla non presentano stabilizzatori verticali e orizzontali distinti. Le funzioni dei due stabilizzatori vengono riunite in una coppia di superfici portanti disposte in modo da formare un certo angolo (\u2248 45\u00b0), rispetto al piano di simmetria longitudinale del velivolo. Questa configurazione \u00e8 utilizzata nell'aereo da turismo Beechcraft Bonanza Model 35 e nel famoso caccia stealth F-117 Nighthawk.\nImpennaggio a T.\nLo stabilizzatore orizzontale \u00e8 montato sulla cima dello stabilizzatore verticale. I comandi e i motori per il beccheggio e il trimmaggio sono posizionati nell'interno della deriva. Questa disposizione \u00e8 comunemente presente nei velivoli a motore posteriore, quali il Boeing 727 e il Douglas DC-9, oltre che nella maggior parte dei turboelica, come gli ATR e in molti alianti.\nQuesta configurazione \u00e8 la seconda pi\u00f9 comune dopo quella classica. Presenta il vantaggio di ridurre i vortici d'estremit\u00e0 e togliere i piani di coda dal flusso turbolento dei motori, aumentando l'efficienza. Un'altra ragione per cui se ne fa uso \u00e8 per la posizione in coda dei motori.\nQuesta configurazione pu\u00f2 essere pericolosa in caso di stallo, perch\u00e9 i vortici creati dalle ali potrebbero colpire lo stabilizzatore rendendolo poco efficace nella manovra di rimessa, di fatto rendendo l'aereo quasi ingovernabile.\nImpennaggio cruciforme.\nLo stabilizzatore orizzontale interseca a mezza altezza lo stabilizzatore verticale in una configurazione a croce. Il Consolidated PBY Catalina (o il Gloster Meteor riportato in figura) adotta questa configurazione.\nImpennaggio trideriva.\n\u00c8 una variante dell'impennaggio bideriva, essendo costituito di tre stabilizzatori verticali. Il migliore esempio di questa configurazione \u00e8 il Lockheed Constellation. Questa configurazione venne adottata per dotare il velivolo della massima superficie verticale di stabilizzazione, mantenendo contemporaneamente la sua altezza entro limiti accettabili per consentirne l'accesso negli hangar di manutenzione.\nImpennaggio a doppia coda.\n\u00c8 costituito da due bracci longitudinali fissati all'ala principale con la possibilit\u00e0 di contenere elementi ausiliari. In alcuni casi contribuisce a distribuire i meglio i pesi e a irrigidire la struttura. Il Lockheed P-38 Lightning o il Selex ES Falco adottano questo impennaggio.\nSistema \"canard\".\nAlcuni aeroplani utilizzano un sistema detto \"canard\" (anatra in francese) in cui lo stabilizzatore si trova sul muso dell'aereo.\nAlette compensatrici e trim.\nLe alette compensatrici sono delle piccole superfici articolate sul bordo d'uscita di una superficie di comando di un velivolo. L'angolo delle alette relativo alla superficie di comando pu\u00f2 essere aggiustato, automaticamente o manualmente, per bilanciare le forze aerodinamiche e stabilizzare il velivolo in un assetto desiderato particolare senza la necessit\u00e0 di azioni di controllo costanti. Poich\u00e9 il centro di pressione dell'aletta risulta pi\u00f9 lontano dal bordo d'attacco della superficie mobile di quanto lo sia il centro di pressione di quest'ultima, il momento meccanico generato dall'aletta di compensazione bilancia il momento meccanico generato dalle superfici di controllo, e si realizza pertanto una esigenza di sforzo di barra ridotta o annullata. Come tali le alette di compensazione sono presenti sia sul timone di direzione sia sul timone di profondit\u00e0.\nLe stesse alette possono essere mosse dal pilota durante il volo (in particolare quelle sull'equilibratore) per mantenere l'assetto desiderato e sono dette trim.\nIn molti aerei commerciali recenti, il trimmaggio sul piano del beccheggio si ottiene con il movimento di pochi gradi del piano orizzontale \"fisso\", lo stabilizzatore, che perci\u00f2 nei fatti, diventa anch'esso parte mobile."}
{"id": "678083", "revid": "61146", "url": "https://it.wikipedia.org/wiki?curid=678083", "title": "Alfredo Piatti", "text": ""}
{"id": "678094", "revid": "1543377", "url": "https://it.wikipedia.org/wiki?curid=678094", "title": "Chiesa dei Francescani", "text": "La chiesa dei Francescani, in tedesco \"Franziskanerkirche\", \u00e8 una chiesa monastica di Bolzano, in Alto Adige.\nSituata a ridosso del centro storico cittadino, in via dei Francescani, \u00e8 un notevole esempio di architettura gotica che ha subito varie modifiche agli interni soprattutto fra la fine del Duecento e il Quattrocento.\nDopo i danni della seconda guerra mondiale ha subito una notevole ricostruzione, perdendo per\u00f2 i numerosi affreschi che decoravano le pareti interne. La chiesa conserva un importante altare ligneo di Hans Klocker, considerato una delle pi\u00f9 insigni opere d'arte gotica conservate a Bolzano. Di notevole pregio anche il chiostro annesso, decorato da un ciclo di affreschi risalenti al Trecento.\nStoria.\nLe prime notizie sull'esistenza della chiesa risalgono al 1221 circa, ma i frati francescani si erano insediati a Bolzano almeno dall'inizio del XII secolo. La preesistente cappella di Sant'Ingenuino, successivamente ridedicata a sant'Erardo, appartenente al capitolo del duomo di Bressanone, viene inglobata nel 1237 nel nuovo complesso in costruzione. La chiesa, comunque, viene edificata su un terreno di propriet\u00e0 del vescovo di Bressanone.\nLa chiesa viene danneggiata in un incendio nel 1291 e una effettiva ricostruzione si ha solamente nel 1348. Anche il coro viene ricostruito in quell'occasione. All'inizio del Trecento, inoltre, viene eretta la cappella della Vergine e poco dopo quella di San Giovanni, poi intitolata a sant'Anna. Nel 1358 \u00e8 attesta nei documenti una cappella dedicata a san Giodoco (\"St.-Jodok-Kapelle\") che in seguito scompare. Nel 1376 viene completato il campanile, edificato per donazione dei banchieri de' Rossi-Botsch.\nL'interno della chiesa subisce alcune modifiche durante il Quattrocento: le tre navate vengono coperte da volte reticolate verso il 1450 e le pareti vengono affrescate, in particolare nel secolo successivo. Anche le volte del chiostro vengono rifatte in questo periodo. Nel 1500 viene installato l'altare della Nativit\u00e0 di Hans Klocker. Verso i primi anni del Seicento i francescani, con l'intento di aggiornare la decorazione del chiostro, chiamano a Bolzano da Roma il pittore tedesco Ludwig Pfendter che giunge con uno stuolo di aiutanti per adempiere all'incarico. Fortemente contestato dai pittori locali, che temevano la concorrenza, viene costretto entro poco tempo ad abbandonare Bolzano, lasciando incompleta la decorazione delle volte dei lati sud e nord del chiostro. I nuovi affreschi, comunque, non avranno molta fortuna e verranno in parte ricoperti da affreschi settecenteschi.\nNel 1616 viene costruito l'organo con le ante dipinte da Georg Vischer, raffigurante le \"Storie di Ges\u00f9 Bambino\". Verso il 1680 vengono aggiunte le cappelle laterali sul lato sud.\nNella seconda met\u00e0 dell'Ottocento la facciata viene rifatta in stile neogotico. La chiesa subisce ingenti danni durante i bombardamenti della seconda guerra mondiale. La chiesa viene in seguito riparata, ma molti degli affreschi vanno perduti. Per contro, emergono cinque sepolcri di nobili di Greifenstein e di Rafenstein risalenti al Trecento. L'ultimo importante restauro risale al 1992.\nDescrizione.\nEsternamente, la chiesa si presenta con la facciata in stile neogotico assunto nella seconda met\u00e0 dell'Ottocento, comunque molto semplice e con chiari rimandi all'architettura tradizionale locale. Gli spioventi molto inclinati del tetto conferiscono alla facciata un notevole accenno verticale. Al centro, in basso, si apre il portale d'ingresso alla chiesa, sormontato pi\u00f9 in alto da un rosone. Siccome il complesso \u00e8 collocato un paio di metri al di sotto dell'odierno piano stradale, per accedervi bisogna scendere una breve scalinata.\nI fianchi della chiesa mantengono invece l'aspetto originale, con le sporgenze delle cappelle aggiunte nel tempo. In particolare nella zona del presbiterio e dell'abside poligonale, si possono osservare gli alti finestroni gotici che illuminano l'interno e il campanile di 44 metri d'altezza.\nAll'interno, la chiesa \u00e8 impostata su una pianta a tre navate senza transetto, con un profondo presbiterio concluso da un'abside poligonale. Le volte a crociera innalzate nel Quattrocento, attraversate da una fitta maglia di costoloni come da collaudata tradizione dell'architettura gotica, conferiscono all'interno, gi\u00e0 di per s\u00e9 stretto e alto, un forte accenno verticale. I pilastri divisori fra le tre navate sono invece di pianta ottagonale, molto semplici. La maggior parte di queste strutture, comunque, risale alle riparazioni del secondo dopoguerra e non sono molte le parti originali. Le pareti, oltretutto, sono tutte bianche, quando invece erano state completamente affrescate prima nel Trecento e poi, pi\u00f9 largamente, nel Cinquecento. Molti pi\u00f9 affreschi, risalenti al Quattrocento, si sono fortunatamente conservati nell'antica cappella di Sant'Erardo, annessa alla chiesa. La navata settentrionale della chiesa \u00e8 soperta dal cosiddetto \"fregio dei dottori\" (\"Doktorenfreies\") che ritrae gli studiosi pi\u00f9 eminenti dei minoriti, quali Bonaventura o Duns Scoto - di 35 figure originarie ne esistono tuttora 21, inquadrate in una successione di archetti polilobati su pilastrini.. Nel presbiterio sono posti gli stalli lignei del coro, mentre nell'abside spiccano le tre alte monofore decorate da vetrate, il tutto coperto nuovamente da fitte volte a crociera.\nL'altare della nativit\u00e0.\nFra le varie opere minori conservate nella chiesa spicca notevolmente l'altare maggiore, opera di inizio Cinquecento di Hans Klocker e dedicato alla Nativit\u00e0 di Ges\u00f9. Si tratta di un complesso ligneo di stile ricorrente per l'epoca di costruzione: un largo basamento sostiene un pi\u00f9 stretto piedistallo, sul quale si imposta il corpo centrale dell'altare costituito da un vano coperto dotato di ante, in modo da poter essere chiuso. Nel vano, mediante statue sempre lignee, \u00e8 riprodotta la scena della \"Nativit\u00e0\", mentre sia sulle ante, fronte e retro, sia sul piedistallo inferiore sono posti riquadri raffiguranti scene affini sul tema della Sacra Famiglia. L'opera, di altissimo valore storico e artistico, \u00e8 considerata una delle pi\u00f9 insigni opere d'arte gotica conservate a Bolzano.\nIl chiostro.\nIl chiostro del convento, risalente al Trecento, \u00e8 in stile gotico con archi gotici trilobati, il tutto decorato da un prezioso ciclo di affreschi della prima met\u00e0 del Trecento di scuola giottesca, anche se spesso frammentario. \u00c8 inoltre visibile il parziale intervento seicentesco di Ludwig Pfendter e le successive aggiunte settecentesche."}
{"id": "678100", "revid": "38275", "url": "https://it.wikipedia.org/wiki?curid=678100", "title": "Infantry Fighting Vehicle", "text": ""}
{"id": "678103", "revid": "4175", "url": "https://it.wikipedia.org/wiki?curid=678103", "title": "Regole del calcio", "text": ""}
{"id": "678105", "revid": "1573940", "url": "https://it.wikipedia.org/wiki?curid=678105", "title": "Lipotes vexillifer", "text": "Il lipote o delfino dello Yangtze (\"Lipotes vexillifer\" ), in cinese baiji, \u00e8 un delfino di acqua dolce che popolava le acque del Fiume Azzurro in Cina, dichiarato estinto nel 2006. Un presunto esemplare \u00e8 stato avvistato nell'agosto del 2007, ma resta il dubbio che si trattasse di una neofocena. \u00c8 l'unica specie del genere Lipotes e della famiglia Lipotidae.\nMorfologia.\nHa un corpo tozzo delle dimensioni di un uomo. Come altri delfini di fiume possiede occhi molto piccoli e un rostro lungo e stretto. A distanza, il colore della livrea appariva bianco o grigio, ma da vicino \u00e8 grigio-bluastro scuro sul dorso per sfumare al bianco-grigiastro sul ventre. La pinna dorsale, di forma triangolare, \u00e8 bassa, mentre quelle pettorali sono larghe e talvolta arrotondate.\nBiologia.\n\u00c8 pi\u00f9 attivo dal crepuscolo all'alba. Chi ha avuto la fortuna di incontrarlo riferisce di aver avvistato esemplari solitari o in gruppi al massimo di 6 individui alla confluenza dei fiumi, soprattutto in prossimit\u00e0 di bassi sbarramenti di sabbia. La specie \u00e8 tranquilla, riservata e difficile da avvicinare. In condizioni di riposo il soffio pu\u00f2 essere avvertito come una sorta di squillante starnuto, ed \u00e8 difficile da distinguere da quello della neofocena, l'unico altro cetaceo che vive nell'areale del lipote. I cetacei avvistati nel Fiume Azzurro molto spesso sono infatti neofocene, pi\u00f9 numerose e pi\u00f9 facili da vedere e da avvicinare.\nConservazione.\nLa \"Zoological Society of London\", in base a criteri di unicit\u00e0 evolutiva e di esiguit\u00e0 della popolazione, considera il \"Lipotes vexillifer\" una delle 100 specie di mammiferi a maggiore rischio di estinzione.\nNel 2006 il \"Lipotes vexillifer\" era stato dichiarato estinto: una spedizione scientifica risalita lungo il corso del Fiume Azzurro non era stata in grado di censire neanche un esemplare della specie. Un successivo avvistamento ha fatto riclassificare la specie come in pericolo critico.\nLa popolazione residua probabile di lipoti sarebbe comunque bassa (circa una decina; comunque intorno ai 10-11 esemplari) e destinata a scomparire: non vivono, per quanto si sappia, esemplari in acquario e l'ultimo, un maschio di nome Qi Qi, per\u00ec nel 2002.\nEcco la cronologia del rapido declino della specie:"}
{"id": "678110", "revid": "767487", "url": "https://it.wikipedia.org/wiki?curid=678110", "title": "Test Act", "text": "I Test Act furono una serie di leggi penali inglesi che imposero diverse interdizioni civili ai cattolici e ai nonconformisti.\nI Test Act affermavano che solo chi professava la religione di Stato (l'anglicanesimo) era eleggibile alle cariche pubbliche e istituivano gravi sanzioni nei confronti dei dissidenti.\nL'Act di Giacomo I d'Inghilterra obbligava tutti quelli che venivano \"naturalizzati\" a ricevere il sacramento dell'eucaristia secondo il rito anglicano. Non fu cos\u00ec per\u00f2 fino al regno di Carlo II d'Inghilterra in cui la condizione indispensabile per occupare una carica pubblica era di ricevere la comunione dalla Chiesa d'Inghilterra. Le prime imposizioni in questo senso iniziarono con il Corporation Act del 1661, il quale prevedeva che oltre al Giuramento di supremazia, tutti i membri delle corporazioni dovessero, entro un anno dall'elezione, ricevere il sacramento dell'eucaristia secondo i riti della Chiesa d'Inghilterra.\nAct del 1673.\nQuesto atto fu seguito dal Test Act del 1673 (1672 nel vecchio calendario giuliano, poi abolito) il cui titolo era :\"Un atto per prevenire pericoli che potrebbero accadere a causa dei dissidenti papisti\". Esso fece valere su tutte le persone che ricoprivano un incarico pubblico, civile o militare, l'obbligo di fare il giuramento di supremazia e fedelt\u00e0 e sottoscrivere una dichiarazione contro la transustanziazione oltre a ricevere il sacramento entro tre mesi dall'assunzione della carica.\nIl giuramento del Test Act del 1673 era:\nAct del 1678.\nL'Act non si estendeva ai membri della Camera dei Lord; nel 1678 l'Act fu esteso con un altro che obbligava i membri di entrambe le camere, Lord e Comuni, a fare una dichiarazione contro la transustanziazione, l'invocazione ai santi e il sacrificio della messa.\nAbrogazione.\nLa necessit\u00e0 di ricevere un sacramento per adempiere ad una carica pubblica fu abolita da Giorgio IV e tutti gli atti che richiedevano giuramenti e dichiarazioni contro la transustanziazione furono abrogati dal Catholic Relief Act del 1829.\nStati Uniti.\nI Test Act sono vietati negli Stati Uniti dall'articolo VI della costituzione."}
{"id": "678111", "revid": "2196166", "url": "https://it.wikipedia.org/wiki?curid=678111", "title": "Certosa", "text": "Una certosa \u00e8 un monastero di monaci certosini, di norma situato in zone solitarie.\nEtimologia.\nIl nome deriva dalla \"Grande Certosa\" (\"Grande Chartreuse\"), monastero principale dell'Ordine certosino, che si trova sul massiccio della Chartreuse sulle Alpi francesi a nord della citt\u00e0 di Grenoble in Val-d'Is\u00e8re. In origine la costruzione venne data da Sant'Ugo di Grenoble a San Bruno nel 1084. In questo monastero San Bruno costitu\u00ec l'ordine monastico.\nDocumentari.\nUn documentario sulla \"Grande Chartreuse\", chiamato \"Il grande silenzio\", diretto da Philip Gr\u00f6ning, fu realizzato nel 2004 ed ottenne un grande successo nei festival cinematografici in cui venne presentato."}
{"id": "678115", "revid": "35707", "url": "https://it.wikipedia.org/wiki?curid=678115", "title": "Bestie di satana", "text": ""}
{"id": "678150", "revid": "1522738", "url": "https://it.wikipedia.org/wiki?curid=678150", "title": "Caselline (Albinea)", "text": "Caselline \u00e8 una frazione del comune di Albinea. Situata a 1\u00a0km a nord dell'abitato di Albinea Fola, Caselline si estende dal fondo del rio Arianna (o Ariana), fino alle Saldine lungo viale Vittorio Emanuele II e via Achille Grandi.\nProssimamente verranno completati i lavori urbani che permetteranno la realizzazione della pista ciclabile di collegamento Albinea-Caselline-Bellarosa.\nA Caselline vi sono la Scuola Media \"L. Ariosto\" di Albinea, il Circolo Tennis di Albinea, Villa Arn\u00f2 e un ristorante-locanda. Un altro edificio degno di nota \u00e8 la Casa di Cura Giovanni XXIII, un ospedale geriatrico.\nComunicazioni.\nCaselline pu\u00f2 essere raggiunta comodamente con l'auto da Reggio Emilia, Scandiano e il comprensorio delle Ceramiche e dalla Val d'Enza; la frazione, infatti, \u00e8 percorsa da nord a sud dalla S.P. Reggio Emilia - Regnano.\nLe linee extraurbane ACT e la linea urbana 1 collegano Caselline con Reggio Emilia, Albinea, Botteghe e Regnano."}
{"id": "678152", "revid": "1793900", "url": "https://it.wikipedia.org/wiki?curid=678152", "title": "Grise Fiord", "text": "L'insediamento Inuit di Grise Fiord (Inuktitut: Aujuittuq; \u140a\u1405\u152a\u1403\u1466\u1450\u1585), che \u00e8 situato nella Regione di Qikiqtaaluk del territorio di Nunavut, fu l'insediamento abitato pi\u00f9 settentrionale del Canada e del mondo intero per un lungo periodo.\nPosizione.\nSi trova a sud dell'Isola Ellesmere, ed \u00e8 uno dei tre centri permanentemente abitati dell'isola. Grise Fiord si trova circa 720 miglia sopra il Circolo Polare Artico. La posizione di insediamento abitanti pi\u00f9 a nord \u00e8 stata soffiata da Alert, quando le Forze Canadesi hanno iniziato a stazionarvi permanentemente.\nIl clima di Grise Fiord \u00e8 estremamente freddo: la pi\u00f9 bassa temperatura registrata \u00e8 stata di -62,2 \u00b0C, mentre la pi\u00f9 alta di 22,3\u00a0\u00b0C.\nGli altri insediamenti sull'Isola Ellesmere sono Alert e Eureka.\nPopolazione.\nLa popolazione \u00e8 di 129 unit\u00e0, secondo il censimento del 2016.\nNome.\nIl nome inuit di Grise Fiord \u00e8 \"Aujuittuq\", che significa \"luogo che non disgela mai\"; mentre Grise Fiord significa \"fiordo del maiale\" in lingua norvegese. L'insediamento fu creato dal governo canadese negli anni cinquanta per rinforzare la sovranit\u00e0 del Canada e per obbligare gli Inuit che vivevano nella Baia di Hudson meridionale a spostarsi, promettendo loro case e una vita secondo la loro tradizione. Nel 1970 Bell Canada stabil\u00ec quella che era allora la rete telefonica pi\u00f9 settentrionale: essa \u00e8 rimasta in servizio fino al 1992."}
{"id": "678153", "revid": "1498232", "url": "https://it.wikipedia.org/wiki?curid=678153", "title": "Pamela Petrarolo", "text": "Nota soprattutto nella prima met\u00e0 degli anni novanta durante la partecipazione al programma televisivo di Canale 5 e Italia 1 \"Non \u00e8 la Rai\", sull'onda del successo ha pubblicato due album musicali per l'etichetta RTI Music (\"Io non vivo senza te\", 1994 e \"Niente di importante\", 1995). Successivamente ha provato con la carriera di attrice teatrale e di inviata per alcuni programmi televisivi ma riscuotendo poco successo, e ha partecipato nel 2006 alla terza edizione del reality show \"La fattoria\", e pubblicato un ulteriore album, \"A met\u00e0\", nel 2018, che segna il vero debutto discografico della cantante.\nBiografia.\nGli esordi e il successo.\nEsordisce in tv partecipando alle edizioni di \"Domenica in\" guidate da Gianni Boncompagni e Irene Ghergo tra il 1989 e il 1991, all'interno della quale, appena tredicenne, presenta un gioco per bambini. Dalla stagione 1991-1992 prende parte a \"Non \u00e8 la RAI\" su Canale 5, programma diretto anch'esso da Boncompagni e la Ghergo, dove rimane per tutte e quattro le edizioni, ottenendo un discreto successo e partecipando a tutti gli spin off del programma tra cui l'estivo \"Bulli &amp; pupe\", condotto da Paolo Bonolis. A \"Non \u00e8 la RAI\", dopo aver cantato per una stagione in playback tramite la voce di una \"vocalist\" (le sue esibizioni erano centrate soprattutto sul ballo), inizia a interpretare con la sua voce pezzi molto impegnativi di repertorio soul (soprattutto di Aretha Franklin), quali \"Respect\", \"(I Can't Get No) Satisfaction\", \"Born to Be Alive\". Nel febbraio del 1994 esce il suo primo album da solista, \"Io non vivo senza te\", che contiene alcuni dei pezzi da lei cantati in trasmissione, tutte cover in inglese tranne una canzone di Raffaella Carr\u00e0, che da il titolo all'album. L'album, uscito nel momento di massima popolarit\u00e0 del programma, vende circa trentamila copie, segnalandosi tra i debutti pi\u00f9 fortunati dell'anno. L'anno successivo, durante l'ultima stagione di \"Non \u00e8 la RAI\", viene promossa coreografa con l'aiuto di altre due ragazze, Federica Addari e Chiara Caputo. Sempre nel 1995 pubblica il suo secondo disco, \"Niente di importante\", un album di inediti in italiano (tranne la cover di \"Whole Lotta Shakin' Goin' On\"). Altri suoi brani sono stati pubblicati nelle compilation del programma insieme ad altre canzoni interpretate durante la trasmissione da altre ragazze. Pochi giorni prima della chiusura di \"Non \u00e8 la RAI\", nel 1995, partecipa a \"Un disco per l'estate\" insieme ad alcune ragazze di \"Non \u00e8 la RAI\" cantando i brani \"Luglio\" e \"Sei diventata nera\", e prende parte ad un tour in tutta Italia.\nNel 1997, per via di una malattia che la costringe al riposo per parecchio tempo, decide di ritirarsi temporaneamente dal mondo dello spettacolo, comparendo sul piccolo schermo soltanto in occasione di una puntata del \"Maurizio Costanzo Show\" \"uno contro tutti\" incentrata su Ambra Angiolini.\nGli anni duemila.\nNel 2001 ha presto parte alla trasmissione commemorativa \"Non era la RAI\", su Italia 1, dove fu anche trasmessa una parte del suo matrimonio con Gianluca Pea, celebratosi nell'estate di quell'anno. I due hanno poi avuto una figlia, Alice, nel 2003, seguita del 2016 dalla secondogenita Angelica.\nSempre nel 2001 ha lavorato per Rai International nel programma \"Passioni d'amore\", dove ricopr\u00ec il ruolo di inviata, trasmesso anche da Rai 2 nel 2006. In quello stesso anno \u00e8 stata inviata anche per la trasmissione \"Villaggio Vip: istruzioni per l'uso e per l'abuso\", in onda sulla piattaforma Stream. Nel 2003 fu invece protagonista di un mediometraggio dal titolo \"Carrozzelle felici\", diretta da Walter Garibaldi.\nNel 2005 ha debuttato come attrice teatrale con uno spettacolo di Walter Garibaldi dal titolo \"Mary, Pam, Sasha Show\". Nello stesso anno ha preso parte allo speciale \"Non \u00e8 la RAI - Speciale\", in onda su Happy Channel, programma che, come il precedente \"Non era la RAI\", propose interviste e ricordi dello storico programma di Italia 1.\nTorn\u00f2 a calcare le scene teatrali nel gennaio del 2006 con \"La fortuna vien dal cielo\", alla vigilia del suo ingresso, nel febbraio del 2006, nella terza edizione del reality \"La fattoria\", in onda su Canale 5, venendo eliminata nel corso della quinta puntata con il 55% dei voti. Subito dopo ha registrato un brano dal titolo \"Tomato de amor\" che, pur non trovando sbocco nei negozi, \u00e8 stato promosso dalla cantante nelle emittenti radiofoniche e in numerose serate. Il singolo \u00e8 stato prodotto dall'etichetta Media Records.\nNel dicembre 2006 ha partecipato al programma \"Libero\" condotto da Alessandro Siani per Rai 2 e, insieme ad altre dodici ex ragazze di \"Non \u00e8 la Rai\", ha posato per un calendario 2007. Dal 2008, proseguendo studi teatrali, ha partecipato a diversi spettacoli per le scene: \"Arrivederci, forse, mai\", \"Nostos\" e \"Ma il cielo \u00e8 sempre pi\u00f9 blu\", quest'ultimo del 2009.\nDal settembre 2009 prende parte a molte puntate di \"Domenica Cinque\", programma condotto da Barbara D'Urso e poi da Federica Panicucci, eseguendo alcune canzoni (tra cui \"Cicale\" di Heather Parisi, \"Milord\" di Milva e \"Believe\" di Cher). Nel 2010 ha partecipato al veglione televisivo di Canale 5 \"Capodanno Cinque\", condotto da Barbara D'Urso, in occasione del Capodanno 2010/2011, per poi apparire frequentemente nelle stagioni a venire in numerose trasmissioni televisive tra cui \"Mattino Cinque\", \"Pomeriggio Cinque\", \"I migliori anni\", \"Le amiche del sabato\" ed \"Unomattina\", \"Studio 5\". Nel 2013 ha posato per un calendario benefico contro la violenza per le donne assieme ad altre showgirls del mondo dello spettacolo. Il 12 ottobre 2016 \u00e8 stata ospite in prima serata su Italia 1 della trasmissione \"Bring the Noise\", condotta da Alvin. Nel 2017 \u00e8 spesso ospite e opinionista di Barbara D'Urso a Pomeriggio Cinque. Dopo diverse collaborazioni musicali con il progetto \"Affatto Deluse\", con cui ha inciso vecchi brani cantati a \"Non \u00e8 la Rai\", il 15 maggio 2018 ha pubblicato la sua versione di \"Please Don't Go\" \"Remix\" su etichetta GigaMusic Records / Halidon S.r.l., distribuzione digitale Believe. Il singolo in sole 24 h arriva alla 17\u00aa posizione dei singoli pi\u00f9 venduti, confermando l'affetto immutato dei numerosi fans della cantante. L'11 ottobre del 2018 ha pubblicato il brano \"Vivere a met\u00e0\", scritta dal cantautore Nicola Lombardo, anch'esso per l'etichetta discografica GigaMusic/Halidon; si tratta del primo singolo estratto dal suo terzo album in studio, \"A met\u00e0\", uscito il successivo 19 ottobre a distanza di ventitr\u00e9 anni dal precedente disco. Il disco a 48h dall'uscita raggiunge la 7\u00aa posizione nei dischi pi\u00f9 venduti. Il 16 maggio 2019 torna su Canale 5 in veste di giudice nel programma All Together Now. Il 30 giugno 2019 conduce la prima edizione della kermesse \u201cLe Terrazze sotto le stelle\u201d. Il 29 novembre 2019 esce il secondo singolo dell album \u201cA met\u00e0\u201d dal titolo \u201cFammi sognare\u201c. Il 7 dicembre 2020 esce il singolo Futura dedicato alla figlia appena nata.\nL'8 gennaio ospite a storie italiane dove presenta a un mese dalla nascita la piccola Futura e racconta il parto ai tempi del covid. Il 21 febbraio esce su tutte le piattaforme musicali una versione acustica del singolo a met\u00e0 arrangiata da Stefano Acqua. L'8 marzo 2021 esce l'ep di futura su tutte le piattaforme musicali. Il 1 maggio 2021 esce su tutte le piattaforme streaming il singolo fammi sognare remix\nIl 9 settembre 2021 in occasione dei 30 anni di non \u00e8 la rai, vengono pubblicati dalle Affatto Deluse due singoli Una versione di vorrei la pelle nera, e niente di importante live"}
{"id": "678155", "revid": "729019", "url": "https://it.wikipedia.org/wiki?curid=678155", "title": "Thomas Cochrane", "text": "Servizio nella Royal Navy.\nInizi\u00f2 il servizio nel 1793 nella marina inglese, all'epoca della Rivoluzione francese, e si batt\u00e9 lungamente contro la Francia. Tra il 1799 e il 1801 in servizio nel Mediterraneo cattur\u00f2 pi\u00f9 di 50 navi spagnole. Dimostr\u00f2 un comportamento altero e incostante con molti ufficiali britannici e realisti francesi, e fu coinvolto in almeno un duello. Ciononostante si distinse particolarmente in azioni di combattimento, catture in porto, sbarchi e distruzioni di piccole fortificazioni costiere in Spagna e in altre localit\u00e0; \u00e8 particolarmente ricordato per le crociere effettuate con il brigantino da 14 cannoni \"Speedy\", e soprattutto per il combattimento vittorioso che sostenne con lo sciabecco-fregata spagnolo da 32 cannoni El Gramo. Lo sciabecco spagnolo aveva un equipaggio di 319 uomini, mentre il brigantino aveva solo 54 marinai e ufficiali a bordo, ed una potenza di fuoco decisamente inferiore, questo \u00e8 considerato uno dei pi\u00f9 distinti combattimenti della Royal Navy ed \u00e8 stato fonte d'ispirazione per numerosi dipinti, romanzi (tra cui \"Primo comando\" di Patrick O'Brian, da cui \u00e8 stato tratto il film \"Master &amp; Commander - Sfida ai confini del mare\") e opere di fiction.\nCarriera politica.\nNel 1806 entr\u00f2 a far parte della Camera dei Comuni e si schier\u00f2 all'opposizione. Nel 1814, venne arrestato sotto l'accusa di aggiotaggio; aveva infatti speculato in Borsa dopo aver diffuso la falsa notizia della morte di Napoleone, di conseguenza il governo lo combatt\u00e9 senza riguardo e lo fece radiare dal parlamento e dai ruoli della marina.\nServizio nella Marina Cilena.\nCochrane nel 1817 conobbe a Londra il rappresentante cileno, Jos\u00e9 Antonio \u00c1lvarez Condarco che lo convinse a recarsi in Cile insieme ad alcuni ufficiali britannici che erano stati anche loro contattati e il 17 giugno 1818 Cochrane raggiunse Valpara\u00edso ricevuto dal director supremo Bernardo O'Higgins che gli concesse la cittadinanza cilena e il comando della flotta con il grado di viceammiraglio, perch\u00e9 proseguisse assieme al generale San Mart\u00edn la guerra contro gli spagnoli nel Per\u00f9. Cochrane considerato il fondatore della Marina cilena si distinse combattendo valorosamente contro gli spagnoli lasciando il comando della flotta il 10 maggio 1822, per dissidi con il generale San Mart\u00edn.\nServizio nella Marina del Brasile.\nDal 1823 al 1825 fu comandante in capo della flotta rivoluzionaria del Brasile, combattendo contro il Portogallo.\nServizio nella Marina Greca.\nTra il 1827 e il 1828 prese parte alla Guerra d'indipendenza greca appoggiando la flotta greca.\nRitorno nella Royal Navy.\nNel 1831 rientr\u00f2 in patria dove nel 1832 fu reintegrato nella Marina inglese con tutti gli onori, con il grado di retroammiraglio.\nNel 1847 ebbe il comando della flotta del Nord America e delle Indie Occidentali.\nNel 1854 venne nominato ammiraglio. Contrariamente all'immagine letteraria fu un uomo molto interessato ai \"trucchi poco cavallereschi\" con cui vincere le guerre, fu uno dei primi sostenitori delle mine navali in seno alla marina britannica (con successo), e consigli\u00f2 l'adozione di proiettili caricati a gas letali (senza successo); mostr\u00f2 sempre grande interesse per le marine \"minori\", lo spionaggio, le operazioni anfibie (di cui fu teorico) e le operazioni sottocosta, mentre non fu particolarmente interessato alla teoria e alla pratica delle battaglie tra squadre di vascelli, considerando le grandi battaglie poco utili alla vittoria, mentre gli scontri tra fregate, le occupazioni dei porti, e il dominio delle coste nemiche e lo strangolamento dei commerci avversari come fondamenti per la vittoria\nHa lasciato due opere: \u201c\"Memorie del servizio prestato per la liberazione del Chile, del Per\u00f9 e del Brasile dalle dominazioni spagnola e portoghese\"\u201d e \u201c\"Autobiografia di un uomo di mare\"\u201d.\nPersonaggio immaginario.\nLa figura di Thomas Cochrane ispir\u00f2 in parte due romanzieri britannici: Patrick O'Brian con Jack Aubrey, ripreso dall'attore Russell Crowe nel film Master and Commander - Sfida ai confini del mare, e Cecil Scott Forester per il suo Horatio Hornblower, (che venne interpretato da Gregory Peck nel film Le avventure del capitano Hornblower)."}
{"id": "678156", "revid": "124003496", "url": "https://it.wikipedia.org/wiki?curid=678156", "title": "Bob Hope", "text": "Biografia.\nQuinto di sette figli, nacque a Eltham in una famiglia modesta; il padre, William Henry Hope, inglese, operaio e muratore, e la madre, Avis Townes, gallese, ex cantante di operetta, donna delle pulizie. Alla ricerca di una migliore condizione sociale, la famiglia Hope si trasfer\u00ec nel 1908 negli Stati Uniti, e Bob ottenne la cittadinanza nel 1920. Da giovane intraprese vari lavori e attivit\u00e0 sportive, tra cui il pugilato in cui si ciment\u00f2 assumendo il nome di Packy East. Appassionato di recitazione, il giovane Bob negli anni venti fu uno degli animatori del vaudeville newyorchese.\nNegli anni trenta esord\u00ec al cinema con la commedia musicale \"Going Spanish\", diretto da Al Christie. Contemporaneamente fu uno dei pionieri delle trasmissioni televisive statunitensi, partecipando ai test sperimentali della CBS, con cui collabor\u00f2 per oltre sessant'anni. Grande amico di Bing Crosby duett\u00f2 spesso con il cantante in svariate pellicole degli anni quaranta e cinquanta.\nMolto conosciuto in America anche come barzellettiere e battutista, Bob Hope fu un continuo sostenitore delle missioni militari statunitensi e, a partire dalla seconda guerra mondiale, non fece mai mancare il suo apporto artistico alle truppe inviate all'estero. Fu insignito di quattro Oscar alla carriera e speciali per meriti umanitari. Il 20 gennaio 1969 il Presidente Lyndon B. Johnson gli concesse la medaglia presidenziale della libert\u00e0. Mor\u00ec all'et\u00e0 di 100 anni nella sua casa californiana.\nDoppiatori italiani.\nDa doppiatore \u00e8 stato sostituito da:"}
{"id": "678158", "revid": "260676", "url": "https://it.wikipedia.org/wiki?curid=678158", "title": "Laura Efrikian", "text": "Biografia.\nIl padre, Angelo Ephrikian, di origine armena, fu violinista, direttore d'orchestra e compositore.\nHa iniziato la carriera come annunciatrice alla Rai dalla sede di Milano, dopo aver studiato recitazione presso il Piccolo Teatro di Milano con la direzione di Giorgio Strehler.\nNel 1961 partecip\u00f2 a \"Canzonissima\" e nel 1962 present\u00f2 con Renato Tagliani e Vicky Ludovisi il Festival di Sanremo. In teatro ha interpretato \"I due gentiluomini di Verona, Il mercante di Venezia\", \"La tempesta\", \"Piccolo caff\u00e8\", ecc. Ha girato pochi film (molti dei quali sono musicarelli in cui era protagonista il marito); per il suo primo film, \"Ercole alla conquista di Atlantide\" di Vittorio Cottafavi, del 1961, us\u00f2 lo pseudonimo \"Laura Altan\".\nHa preso parte a due importanti sceneggiati televisivi, quali \"La cittadella\" e \"David Copperfield\", entrambi sotto la direzione di Anton Giulio Majano, e a molte commedie importanti prodotte dalla Rai, come ad esempio \"Le piccole volpi\" o \"Rossella\". Nel 1969 ha condotto la rubrica per i militari di leva, \"Speciale TVM\".\nIl 13 luglio 1966 ha sposato Gianni Morandi con cui ha avuto i figli Serena (prematura, vissuta 9 ore), Marianna e Marco che l'hanno resa nonna di cinque nipoti (due di Marianna avuti con Biagio Antonacci e tre di Marco). \nNel 1979 il matrimonio con Morandi finisce.\nNegli anni duemila \u00e8 apparsa nel ruolo di Medea, la mamma di Luca Laurenti nella serie \"Don Luca\", nella soap opera \"Ricominciare\" (2000) per la regia di Marcantonio Graffeo e Vincenzo Verdecchi e nel telefilm \"Il morso del serpente\" (2001) con la regia di Luigi Parisi.\nIl 16 dicembre 2008, nel corso di una serata di beneficenza presso il teatro San Carluccio di Napoli, ha ricevuto un premio alla carriera conferito dall\"'Ente Premio Le Donne e il Teatro\" edizione 2008, diretto dal giornalista Agostino Ingenito e svolto sotto l'Alto Patronato del Presidente della Repubblica. Il Premio alla sua terza edizione conferisce riconoscimenti alle attrici che meglio si sono distinte nel corso delle stagioni teatrali o per particolari meriti."}
{"id": "678159", "revid": "6923", "url": "https://it.wikipedia.org/wiki?curid=678159", "title": "Bombardier", "text": "Bombardier \u00e8 una azienda canadese attiva in vari settori, fondata da Joseph-Armand Bombardier come \"L'Auto-Neige Bombardier Limit\u00e9e\" nel 1942, a Valcourt (Qu\u00e9bec) nel Qu\u00e9bec. Ha sede a Montr\u00e9al, nel grattacielo \nall'800, boulevard Ren\u00e9-L\u00e9vesque West.\nSettori di attivit\u00e0.\nLa societ\u00e0 rappresenta un gruppo industriale di primaria importanza sia nel settore aerospaziale che in quello dei veicoli ferroviari, con proprie divisioni dedicate.\nBombardier Aerospace.\nLa Bombardier Aerospace \u00e8, in termini di fornitura annuale, la quarta societ\u00e0 al mondo per la produzione di aerei commerciali e al terzo posto per la fornitura annuale complessiva di aerei di ogni tipo.\nViene acquisita nel 2017 da Airbus per i prodotti della C series che completano l'offerta del costruttore europeo.\nBombardier Transportation.\nLa divisione che cura la costruzione di veicoli e sistemi di trasporto \u00e8 denominata Bombardier Transportation, presente con proprie sedi e stabilimenti produttivi in numerosi Paesi.\nAcquistata nel gennaio 2021 dalla Alstom.\nVeicoli tranviari.\nI prodotti per il mercato tranviario realizzati da Bombardier sono costituiti da elettromotrici articolate basate su piattaforme standard che si sono evolute nel tempo e che Bombardier Transportation riunisce con il nome commerciale \"Flexity\". Rilevata dalla precedente produzione Adtranz, la piattaforma denominata Eurotram, in seguito associata anch'essa alla famiglia Flexity, diede origine ad alcune commesse per i mercati francese, italiano e portoghese in seguito ereditate da Bombardier per la manutenzione delle flotte.\nPi\u00f9 recente la famiglia denominata Outlook, con numerosi esemplari in circolazione in Australia, Austria, Belgio, Francia, Germania, Italia, Polonia, Portogallo, Spagna, Svizzera e Turchia. In consorzio con altri produttori, Bombardier Transportation ha inoltre fornito i tram denominati \"Cobra\" alla rete tranviaria di Zurigo.\nIn totale sono stati prodotti da Bombardier pi\u00f9 di 1300 veicoli a piano ribassato.\nStoria.\nL'attivit\u00e0 primaria dell'azienda \u00e8 relativa ai settori dell'aeronautica e dei trasporti.\nBombardier \u00e8 uno dei quattro maggiori produttori aeronautici di linea del mondo con Boeing, Airbus ed Embraer, e il primo produttore planetario di velivoli e aerei regionali; \u00e8 inoltre la quarta industria mondiale per forza lavoro superata da qualche decennio dalla giovane azienda brasiliana Embraer. Per ci\u00f2 che riguarda gli altri settori Bombardier \u00e8 prima nella costruzione di veicoli spaccaghiaccio, spazzaneve, gatti della neve, trivelle, macchinari da lavoro tra i ghiacci e veicoli militari. Inoltre \u00e8 l'azienda costruttrice di gran parte delle metropolitane del mondo, fra cui quella di Montreal (dove ha sede l'azienda) e la DLR di Londra. Bombardier \u00e8 l'azienda produttrice degli aerei Canadair (chiaramente da Canada).\nIn Europa, nel 2001, ha acquisito la Daimler-Chrysler-Adtranz, rinominata Bombardier Transportation.\nDa ottobre 2017 la divisione CS seriers della ditta canadese \u00e8 stata acquisita al 50,1% dal consorzio Airbus. Di conseguenza tutti gli aeromobili medio raggio costruiti hanno assunto la denominazione Airbus pur essendo di progetto originale Bombardier. La serie Bombardier CS200 \u00e8 ora denominata Airbus A220."}
{"id": "678160", "revid": "767487", "url": "https://it.wikipedia.org/wiki?curid=678160", "title": "Cavaliere del Cigno", "text": "La storia del Cavaliere del cigno, \u00e8 una leggenda medievale su un misterioso salvatore che arriva su una barca a forma di cigno per difendere una damigella, con la sola condizione che lei non avrebbe mai dovuto chiedergli il suo nome.\nLa storia del Cavaliere del cigno era inizialmente collegata a quella della famiglia di Goffredo di Buglione, primo conquistatore di Gerusalemme nel 1099, nella francese \"chansons de geste\" nota come \"cycle de la croisade\".\nOggigiorno, la storia \u00e8 probabilmente meglio nota come la storia di Lohengrin, figlio del cavaliere del Santo Graal Parsifal. La leggenda di Lohengrin forma la trama della omonima opera di Richard Wagner, \"Lohengrin\", che si basa sulla canzone tedesca medievale.\nLe storie e le leggende del Cavaliere del Cigno sono riprodotte nel castello di Hohenschwangau, in Baviera, commissionate dal principe Ludwig, mecenate e amico di Richard Wagner."}
{"id": "678162", "revid": "599013", "url": "https://it.wikipedia.org/wiki?curid=678162", "title": "Cze", "text": ""}
{"id": "678164", "revid": "57342", "url": "https://it.wikipedia.org/wiki?curid=678164", "title": "Leslie Townes Hope", "text": ""}
{"id": "678166", "revid": "1566286", "url": "https://it.wikipedia.org/wiki?curid=678166", "title": "Luisa Rivelli", "text": "Biografia.\nFrequent\u00f2 il Centro sperimentale di cinematografia, dove si diplom\u00f2 in recitazione nel 1954, ma gi\u00e0 da alcuni anni frequentava i set cinematografici per piccole parti, usando il vero nome Lanfranchi. Nei circa cinquanta film girati sino al 1974 ebbe in prevalenza parti secondarie che non le permisero di mettersi in risalto. Anche i film che la videro protagonista non ebbero eccessiva fortuna. \nTelevisione.\nDopo oltre un ventennio di carriera da attrice, con ruoli secondari, la popolarit\u00e0 giunse attraverso il suo ruolo di conduttrice di programmi mirati all'informazione per i consumatori: \"Io compro, tu compri\" (dal 1970 al 1973), \"\" (dal 1975 al 1980), \"I problemi del signor Rossi\" (dal 1981 al 1985, trasmissione avente come \"testimonial\" l'omonimo personaggio creato da Bruno Bozzetto) e \"Il mercato del sabato\" (dal 1985 al 1993).\nIl Festival di Sanremo.\nNel 1968 ha presentato con Pippo Baudo il Festival di Sanremo.\nPartecipazione a Carosello.\nLuisa Rivelli prese parte a tre serie di \"sketch\" della rubrica pubblicitaria televisiva \"Carosello\", pubblicizzando, con Luigi Pavese, nel 1957 il \"cachet\" FIAT e nel 1958 la Bronchilina e il Citrovit, tutti e tre della FIAT (sigla che in questo caso non ha nulla a che fare con la casa automobilistica torinese)."}
{"id": "678168", "revid": "300067", "url": "https://it.wikipedia.org/wiki?curid=678168", "title": "Pavel Podkol'zin", "text": "Carriera.\nPodkolzin, alto 226 centimetri, giunse in Italia, dal Lokomotiv Novosibirsk, nel 2002 alla Pallacanestro Varese, dove non mostr\u00f2 mai le sue potenzialit\u00e0 tanto decantate di pivot veloce e dotato di buon tiro, ma solo di lento e non molto abile sotto canestro.\nEntrato nell'interesse degli scout NBA, soprattutto grazie alla sua altezza assolutamente fuori dalla norma che gli vale un posto tra i cestisti pi\u00f9 alti ad aver giocato nella NBA, fu scelto al draft del 2004 come seconda scelta dagli Utah Jazz. Fu scambiato ai Dallas Mavericks, dove fu frenato anche da una frattura al piede. In totale colleziona 6 presenze in NBA: nel frattempo gioca anche nella lega di sviluppo D-League ai Fort Worth Flyers, franchigia satellite dei Mavericks.\nQuindi torna in patria, giocando nella sua citt\u00e0 natale dopo una breve parentesi al Khimki."}
{"id": "678169", "revid": "135224", "url": "https://it.wikipedia.org/wiki?curid=678169", "title": "MRP", "text": ""}
{"id": "678172", "revid": "767487", "url": "https://it.wikipedia.org/wiki?curid=678172", "title": "Fausto Tommei", "text": "Biografia.\nNegli anni trenta inizi\u00f2 l'attivit\u00e0 nello spettacolo come cantante e attore comico (avendo avuto come maestro il famoso Antonio Gandusio) sia all'EIAR, che nei teatri di rivista e avanspettacolo, riuscendo ad avere una certa notoriet\u00e0; debutt\u00f2 anche nel cinema, in piccole parti brillanti.\nGiacomo Gentilomo lo scrittur\u00f2 per il film \"Ecco la radio!\", dove i pi\u00f9 famosi artisti della radiofonia interpretavano scenette e canzoni, che li avevano resi famosi davanti al microfono, permettendo agli spettatori delle sale di poter vedere i propri beniamini.\nAlla fine degli anni '50 ebbe una propria compagnia teatrale al teatro Alle Maschere a Milano e recit\u00f2 nella compagnia di Lida Ferro al teatro Sant'Erasmo con Lucio Rama, Leo Gavero, Umberto Ceriani, Ruggero de Daninos, Miriam Crotti.\nSuccessivamente si trasfer\u00ec a Varese, diventando una presenza fissa alla Radio della Svizzera Italiana.\nPresent\u00f2 il Festival di Sanremo 1956.\nA met\u00e0 degli anni 60 si trasfer\u00ec a Roma, per svolgere una intensa e apprezzata attivit\u00e0 di doppiatore.\nI primi sintomi della grave malattia che lo porter\u00e0 alla morte lo colsero a Venezia, sua citt\u00e0 natale, durante la ripresa di uno sceneggiato televisivo, sulla scalinata di Palazzo Ducale. Morir\u00e0 poco dopo all'Ospedale di Padova.\nIl doppiaggio.\nNegli anni quaranta inizi\u00f2 a lavorare nel doppiaggio, attivit\u00e0 che proseguir\u00e0 sino a poco prima della morte. Lavor\u00f2 soprattutto per le compagnie SAS (anni sessanta) e CVD (anni settanta).\nAlcuni attori da lui doppiati nel corso degli anni:\nLa radio.\nNegli anni quaranta entr\u00f2 a far parte della Compagnia di rivista di Milano della Rai, insieme ad attori come Liliana Feldmann, Evelina Sironi, Gianni Bortolotto, Franco Parenti e Febo Conti.\nFu l'ideatore e il conduttore della trasmissione dialettale milanese \"Ciciarem on cicinin\", che and\u00f2 in onda su Radio Milano negli anni quaranta e cinquanta.\nFra i variet\u00e0 radiofonici Rai cui partecip\u00f2 ci sono:"}
{"id": "678173", "revid": "729019", "url": "https://it.wikipedia.org/wiki?curid=678173", "title": "Battaglia di Beaumont", "text": "La battaglia di Beaumont ebbe luogo durante la guerra franco-prussiana il 30 agosto 1870, tra le forze guidate da Pierre Louis Charles de Failly facenti capo all'\"armata di Chalons\" francese, al comando del maresciallo di Francia Patrice de Mac-Mahon, e corpi d'armata prussiani al comando del Principe Alberto di Sassonia.\nAntefatti.\nNell'agosto del 1870 l'esercito francese era diviso in due corpi principali: l'armata del maresciallo di Francia Patrice de Mac-Mahon, concentrata a Ch\u00e2lons-en-Champagne (presso la quale si era trasferito lo stesso Napoleone III) e l'Armata del Reno, guidata da un secondo maresciallo di Francia, Fran\u00e7ois Achille Bazaine.\nDopo aver impedito l'accerchiamento il 16 agosto (battaglia di Mars-la-Tour), Bazaine rifiut\u00f2 di impiegare la totalit\u00e0 delle proprie truppe a contrastare la successiva azione prussiana del 18 agosto (battaglia di Gravelotte), venendo cos\u00ec spinto, pur disponendo ancora di forze ingenti, in una posizione strettamente difensiva nella piazzaforte di Metz (assedio di Metz). L'altra met\u00e0 dell'esercito francese, quella comandata da Mac-Mahon e forte di circa 150.000 uomini, tent\u00f2 il ricongiungimento, sotto le pressioni dei vertici militari parigini, con le forze di Bazaine assediate a Metz. Tuttavia, con l'armata del Reno impegnata nell'assedio, i prussiani potevano ora permettersi di indirizzare forze ingenti contro l'armata di Mac-Mahon. Il capo dello Stato Maggiore prussiano, feldmaresciallo von Moltke, era dell'intenzione non semplicemente di arrestare la marcia di Mac-Mahon ma piuttosto di condurre una battaglia di annientamento, schiacciando i francesi definitivamente a ridosso della frontiera belga, senza pi\u00f9 alcun margine di manovra. Rimandando lo scontro, egli correva l'unico rischio di indurre il nemico ad una prematura ritirata.\nL'avvicinamento a Metz.\nIl 26 agosto la cavalleria prussiana si imbatt\u00e9 per la prima volta nell'ala destra francese nei pressi di Grand Pr\u00e9 e il XII corpo sassone il 29 agosto incontr\u00f2 il V corpo di Pierre Louis Charles de Failly, che costituiva il fianco destro dell'avanzata francese a Montm\u00e9dy, presso Buzancy. Failly, dopo aver combattuto per tutto il pomeriggio e dopo che gli scontri avevano provocato 600 morti per entrambi gli schieramenti, si ritir\u00f2 con truppe stanche e privo della luce diurna nel bosco di Belval. Accampatosi all'uscita dal bosco, Failly fu brutalmente svegliato alla mattina del 30 agosto dall'ala destra dell'Armata della Mosa costituita dal I corpo bavarese.\nNel tardo 28 agosto von Moltke ordin\u00f2 all'Armata della Mosa di muoversi in direzione nord verso la Mosa e alla terza armata di marciare ad est da Buzancy e La Chesne, diversamente da come era stato pianificato all'inizio, quando si era progettato di unire le due armate sulla riva destra della Mosa.\nIl 27 a sera, con i tedeschi che operavano manovre tese ad accerchiare la posizione di Mac-Mahon, questi telegraf\u00f2 comunicando che se non fossero arrivate notizie di un suo prossimo avvicinamento, l'Armata di Chalons sarebbe stata costretta al ripiegamento su Charleville-M\u00e9zi\u00e8res. Il Conte Palikao il 28, all'1,00 di notte, comp\u00ec la mossa decisiva, telegrafando al maresciallo e comunicandogli che il ricongiungimento con Bazaine era necessario e paventando lo scoppio della rivoluzione a Parigi qualora non si fosse tentato lo sblocco delle armate imbottigliate nella roccaforte lorenana. Il primo ministro francese afferm\u00f2 in um messaggio che \"se tu abbandoni Bazaine, a Parigi scoppier\u00e0 la rivoluzione e tu saresti attaccato dalle intere forze nemiche...\".\nMac-Mahon e Napoleone III non seppero opporsi e ripresero la marcia che avevano abbandonato, pur avendo ben presente, e avendolo dichiarato, che tale decisione si sarebbe tradotta nella distruzione dell'armata. Il contrordine venne trasmesso nella pi\u00f9 completa confusione: i reparti che gi\u00e0 avevano cominciato la ritirata dovettero essere richiamati uno ad uno, costretti ad invertire l'ordine di marcia avanzando in lunghe colonne sotto la pioggia e percorrendo difficili strade. Solo la sera del 28 agosto l'armata riguadagn\u00f2 l'ordine richiesto e pot\u00e9 riposare.\nLa battaglia.\nNel frattempo il 28 sera von Moltke venne informato dell'inversione di marcia francese e si persuase che il nemico avrebbe tentato lanciare un attacco il 30 agosto, ordinando quindi l'organizzazione dell'armata della Mosa. Questa avrebbe agito come \"l'incudine per il martello dell'armata del Principe ereditario\". Ma le informazioni che giunsero convinsero il comandante supremo prussiano a prendere lui stesso l'iniziativa dell'attacco e ordin\u00f2 al XII e IV corpo di avanzare su Beaumont, mentre la Guardia Prussiana rimaneva come riserva.\nIl V Corpo d'armata francese del generale Pierre de Failly, intanto, era rimasto coinvolto negli scontri con il I corpo bavarese ed era riuscito a ritirarsi solo nella nottata del 29 agosto. La truppa, esausta, non era in condizione di marciare oltre e venne accampata per la notte. Fu qui che il V Corpo venne sorpreso dalle avanguardie prussiane. La reazione francese non si fece attendere ma Failly fu costretto a ritirarsi e alle 3,30 del pomeriggio si era collocato in una nuova posizione difensiva. La ritirata di Failly a questo punto si svolse in modo disperato e rovinoso con Lebrun che cercava di ostacolare l'incalzamento tedesco sulle truppe francesi in ritirata. I francesi furono inevitabilmente costretti ad avviare l'evacuazione attraverso la Mosa, subendo considerevoli perdite tra uomini, armi e munizioni.\nEsito e conseguenze.\nMac-Mahon era riuscito nell'intento di evitare una battaglia che non aveva voluto combattere e i suoi dubbi sulle difficolt\u00e0 di un ricongiungimento dell\"'Armata di Alsazia\" con la \"Armata del Reno\" di Bazaine avevano trovato ovvia conferma. Ora che l'unica opzione possibile restava una rapida ed efficace ritirata, Mac-Mahon riprese in considerazione l'alternativa del ripiegamento in direzione M\u00e9zi\u00e8res, come stabilito prima della correzione di marcia seguita al telegramma del 27 agosto. La strada prescelta passava anzitutto per la piazzaforte di Sedan, a pochi chilometri dalla frontiera belga, dove Mac-Mahon aveva intenzione di dare riposo all'Armata, rifocillarla, rifornirla, per poi ritirarsi e riprendere al pi\u00f9 presto la marcia.\nLe sue truppe, nondimeno, subiranno le conseguenze di un drammatico accerchiamento che dar\u00e0 corpo alla battaglia di Sedan. Con il Principe di Sassonia sul lato destro del fiume e il Principe di Prussia sul sinistro Mac-Mahon ormai non aveva scampo. Per circondarlo definitivamente von Moltke ordin\u00f2 al V e al XI corpo dell'Armata della Mosa a nord di Sedan, di collocarsi tra Mac-Mahon e la frontiera belga. La terza armata avrebbe poi raggiunto Sedan dalla sponda ovest della Mosa, allargando il proprio fianco sinistro ad impedire qualsiasi possibilit\u00e0 di ritirata verso Parigi o M\u00e9zi\u00e8res."}
{"id": "678176", "revid": "2039709", "url": "https://it.wikipedia.org/wiki?curid=678176", "title": "Mitsukurina owstoni", "text": "Lo squalo goblin (Mitsukurina owstoni ), detto anche squalo folletto, unico membro vivente della famiglia dei Mitsukurinidi (Mitsukurinidae), \u00e8 una specie di squalo abissale. La principale caratteristica distintiva di questo animale \u00e8 la peculiare forma della testa. Lo squalo goblin, infatti, possiede un lungo rostro simile ad un becco, a forma di cazzuola, molto pi\u00f9 lungo del muso delle altre specie di squalo. Tra le altre caratteristiche di questa specie ricordiamo il colore del corpo, quasi completamente rosa, e le lunghe mascelle protrudibili . Quando queste sono retratte all'interno della bocca, lo squalo goblin ricorda uno squalo toro, \"Carcharias taurus\", di colore rosa con un naso insolitamente lungo.\n\"Mitsukurina owstoni\" vive negli abissi oceanici, oltre i 200 metri di profondit\u00e0, in acque dove non giunge mai la luce del Sole. Si incontra in tutto il mondo, dall'Australia, nell'Oceano Pacifico , al Golfo del Messico, nell'Oceano Atlantico . La maggior parte degli esemplari conosciuti, tuttavia, proviene dalle acque al largo del Giappone, zona dove la specie fu scoperta.\nLo squalo goblin si nutre di una grande variet\u00e0 di organismi che popolano gli abissi. Tra le sue prede conosciute vi sono calamari abissali, granchi e pesci abissali. Si conosce molto poco della sua biologia e del suo comportamento riproduttivo, poich\u00e9 \u00e8 un animale che si incontra raramente. Sebbene possa sembrare una specie rara, non appare minacciata da alcuna sorta di pericolo e per questo non figura tra le specie considerate a rischio dalla IUCN .\nTassonomia.\nLo squalo goblin venne descritto per la prima volta nel 1897, col nome \"Mitsukurina owstoni\", a partire da un esemplare proveniente dalla Baia di Sagami, nei pressi di Yokohama (Giappone).\nUn altro esemplare catturato poco dopo venne descritto nel 1909, col nome \"Scapanorhynchus jordoni\", da Louis Hussakof. Per un certo periodo di tempo la specie venne considerata appartenente al genere \"Scapanorhynchus\" e gli scienziati la chiamavano \"Scapanorhynchus owstoni\", nome scientifico attualmente in disuso.\nTra i resti fossili sono presenti altre due dozzine circa di specie imparentate con lo squalo goblin, suddivise in due generi (ora estinti), \"Scapanorhynchus\" e \"Anomotodon\".\nLa specie deve il nome generico, \"Mitsukurina\", a Kakichi Mitsukuri, lo zoologo giapponese dell'Universit\u00e0 di Tokyo che consegn\u00f2 il primo esemplare noto alla scienza a David Jordan affinch\u00e9 questi lo identificasse tassonomicamente e lo descrivesse . Il nome specifico, invece, gli venne attribuito da Jordan in onore dell'avido collezionista di campioni naturalistici Alan Owston, il quale aveva acquistato il primo esemplare da un pescatore giapponese.\nIl nome comune dello squalo \u00e8 la traduzione del nome giapponese \"tenguzame\", il termine originale con cui i pescatori giapponesi chiamavano la specie prima che venisse descritta scientificamente. I \"tengu\" sono creature del folklore giapponese simili ai folletti, con un naso molto lungo che ricorda il muso dello squalo goblin .\nDistribuzione.\n\"Mitsukurina owstoni\" \u00e8 uno squalo abissale batidemerso che vive solitamente nei pressi del fondale, a profondit\u00e0 di circa 250 metri. Un esemplare, per\u00f2, venne catturato a 1300 metri di profondit\u00e0 .\nSono noti alla scienza solo 45 esemplari di \"Mitsukurina owstoni\".\nLa maggior parte degli esemplari di squalo goblin catturati proviene dal Giappone (dove la specie venne scoperta per la prima volta), per la precisione da un'area compresa tra la Baia di Tosa e la Penisola di Boso. L'areale pacifico della specie \u00e8 piuttosto esteso. Esemplari di \"M. owstoni\" sono stati trovati nelle acque al largo del Sudafrica e in vari siti sparsi un po' in tutto l'Oceano Pacifico occidentale. Altri squali goblin sono stati catturati al largo delle coste di Australia e Nuova Zelanda.\nNell'Oceano Atlantico la presenza della specie \u00e8 stata confermata al largo della Guyana francese a ovest e nel Golfo di Biscaglia e al largo di Madeira e del Portogallo a est . Dall'altro lato dell'Atlantico altri esemplari sono stati catturati anche nel Golfo del Messico.\nDescrizione.\nLo squalo goblin pu\u00f2 raggiungere i 3,3 metri di lunghezza e i 159 chili di peso. Presenta il corpo semi-fusiforme tipico di tutti gli squali. Contrariamente all'immagine comune che l'uomo ha di questi animali, \"M. owstoni\" ha pinne basse e arrotondate, non appuntite, e quelle anali e pelviche sono molto pi\u00f9 grandi di quelle dorsali. La coda, eterocerca, \u00e8 molto simile a quella degli squali volpe, con il lobo superiore molto pi\u00f9 lungo di quello di altre specie di squalo. Inoltre, la coda dello squalo goblin \u00e8 priva di lobo ventrale.\nLa colorazione rosa, unica tra gli squali, \u00e8 dovuta ai vasi sanguigni situati al di sotto della pelle semi-trasparente (molto delicata e tendente ad ammaccarsi con facilit\u00e0). Le pinne hanno un colorito bluastro. Lo squalo goblin \u00e8 privo di membrana nittitante, cos\u00ec come di tacca precaudale e di carene ai lati del peduncolo caudale. I denti anteriori sono lunghi e con i margini lisci, mentre quelli posteriori sono adatti per frantumare.\nFino al 25% del peso corporeo dello squalo goblin \u00e8 costituito dal fegato. Tale caratteristica si riscontra anche in altri squali, come lo squalo elefante e lo squalo dal collare, e contribuisce al galleggiamento di questo animale, che, come tutti gli squali, \u00e8 privo di vescica natatoria.\nBiologia.\nA causa dell'assenza di luce tipica degli abissi in cui vive, lo squalo goblin va in cerca di cibo percependo la presenza delle prede con gli organi elettro-sensitivi situati nel rostro. Una volta individuata una preda, protrude rapidamente le mascelle, utilizzando al contempo un muscolo simile a una lingua per risucchiarla tra gli acuminati denti anteriori. Tra le prede di cui si nutre ricordiamo una particolare specie di scorfano abissale (\"Helicolenus dactylopterus\", ritrovato all'interno del corpo di un esemplare), cefalopodi e crostacei .\nRiproduzione.\nNon sappiamo quasi nulla sulle abitudini riproduttive di questa specie. Sebbene non sia mai stata catturata o avvistata una femmina gravida, si presume che la specie sia ovovivipara, cos\u00ec come tutti i membri dell'ordine dei Lamniformi; le uova maturano e si schiudono all'interno del corpo della madre e i piccoli vengono partoriti vivi .\nImportanza per l'uomo.\nQuasi tutti gli squali goblin conosciuti sono esemplari catturati involontariamente dai pescatori. Dal momento che vivono nei pressi del fondale, vengono solitamente presi con reti e palamiti posti sul fondo. Talvolta vengono catturati anche con reti a strascico. Alcuni esemplari, inoltre, sono rimasti impigliati in lenze di profondit\u00e0 .\nAvvistamenti.\nIl primo squalo goblin noto alla scienza venne catturato da un pescatore giapponese nella Corrente di Kuroshio, al largo della costa di Yokohama, nel 1897. Questo esemplare venne in seguito identificato come un maschio di 106 centimetri.\nNel 1985 venne scoperto uno squalo goblin nelle acque al largo dell'Australia orientale. Alcuni esemplari, attualmente conservati all'Australian Museum, sono stati catturati nelle vicinanze del Nuovo Galles del Sud e della Tasmania . Sempre nelle acque al largo di quest'ultima isola, nel 2004 venne catturato un esemplare di quattro metri. Questo squalo fa ora parte della Collezione Nazionale di Pesci di Hobart. Nel 1988 uno squalo goblin venne catturato nelle vicinanze della Nuova Zelanda.\nNel 2003, pi\u00f9 di un centinaio di squali goblin vennero catturati al largo delle coste nord-occidentali di Taiwan, in un'area dove la specie era completamente sconosciuta. Secondo gli studiosi questi squali vennero catturati poco tempo dopo una scossa di terremoto avvenuta nella zona .\nUno squalo goblin catturato vivo visse per una settimana in un acquario dell'Universit\u00e0 giapponese di Tokai.\nIl 25 gennaio del 2007 un altro squalo goblin di 1,3 metri venne catturato vivo nella Baia di Tokyo, in acque profonde 150-200 metri. Immediatamente trasportato all'Acquario di Tokyo, venne esposto al pubblico, ma mor\u00ec due giorni dopo, il 27 gennaio.\nPi\u00f9 tardi, nell'aprile dello stesso anno, alcuni squali goblin furono visti nuotare in acque poco profonde del Mar del Giappone. Un esemplare vivo venne catturato nei pressi della Baia di Tokyo. Si trattava del primo squalo goblin visto nuotare in acque poco profonde.\nNell'agosto del 2008, sempre in Giappone, uno squalo goblin vivo venne filmato in natura da una \"troupe\" della NHK; la breve ripresa and\u00f2 in onda nel corso del programma \"NHK Tokushuu\" il 31 agosto. Nel filmato si vede uno squalo goblin mentre morde l'avambraccio di un subacqueo; tuttavia, questa scena venne realizzata per mettere in evidenza i movimenti della mascella dello squalo.\nPi\u00f9 recentemente, nel maggio 2014, nel Golfo del Messico, uno squalo goblin finisce nelle reti di pescatori di gamberetti.\nEcologia.\nNel suo habitat naturale lo squalo goblin gioca un ruolo di carnivoro di livello superiore. Come macro-organismo, d\u00e0 rifugio a vari parassiti esterni e interni. In un esemplare catturato al largo dell'Australia vennero scoperte due nuove specie di tenia, \"Litobothrium amsichensis\" e \"Marsupiobothrium gobelinus\" .\nConservazione.\nNel 2004, \"Mitsukurina owstoni\" venne catalogato dalla \"Shark Red List Authority\" della IUCN tra le specie a \u00abrischio minimo\u00bb. La spiegazione data per giustificare questa classificazione \u00e8 stata che, nonostante gli avvistamenti di questo animale siano relativamente rari, la distribuzione globale della specie, unita al fatto che viene catturata solo accidentalmente dai pescatori, fa pensare che essa non corra alcun rischio di estinzione. La IUCN indica come rischi maggiori per le popolazioni di \"M. owstoni\" la \"pesca intenzionale\", la \"mortalit\u00e0 accidentale\" (\"bycatch\") e, in misura molto minore, l'inquinamento idrico. Dal momento che non corre attualmente alcun rischio non \u00e8 stato effettuato alcun tentativo per conservare la specie."}
{"id": "678180", "revid": "1543377", "url": "https://it.wikipedia.org/wiki?curid=678180", "title": "KEGG PATHWAY Database", "text": "La KEGG PATHWAY Database (nota pi\u00f9 semplicemente come KEGG) \u00e8 una delle pi\u00f9 importanti banche dati bioinformatiche, realizzata dall'Universit\u00e0 di Ky\u014dto. Contiene informazioni sui pathway metabolici della cellula, focalizzando l'attenzione anche sulle variazioni delle vie metaboliche tra diversi organismi viventi. \nUna delle ambizioni del progetto KEGG \u00e8 riunire insieme le informazioni rese disponibili da diversi approcci bioinformatici, quali la trascrittomica, la metilomica (nota anche come epigenomica), la metabolomica e la proteomica.\nLa KEGG \u00e8 parte della Kyoto Encyclopedia of Genes and Genomes."}
{"id": "678181", "revid": "44939", "url": "https://it.wikipedia.org/wiki?curid=678181", "title": "KEGG", "text": ""}
{"id": "678185", "revid": "71814", "url": "https://it.wikipedia.org/wiki?curid=678185", "title": "Piano di rinascita democratica della Loggia P2", "text": ""}
{"id": "678186", "revid": "661526", "url": "https://it.wikipedia.org/wiki?curid=678186", "title": "Corrente (rivista)", "text": "Corrente fu una rivista fondata il 1\u00ba gennaio 1938 a Milano dal diciassettenne Ernesto Treccani, finanziato dal padre Giovanni, senatore e fondatore dell'Istituto Treccani.\nNata come giornaletto giovanile, \"Corrente\" si trasform\u00f2 in breve tempo maturando la propria azione collettiva fino a diventare importante organo dell'intellettualit\u00e0 italiana antifascista.\nLa rivista.\nSorta con il nome \"Vita Giovanile\", a cadenza mensile, la rivista \u00e8 poi diventata \"Corrente di Vita Giovanile\", con uscita quindicinale, per poi cambiare definitivamente il nome in \"Corrente\" nell'ottobre del 1938.\n\"Corrente\", diretta dallo stesso Ernesto Treccani, matura in breve tempo la propria azione collettiva diventando ben presto l'organo milanese-fiorentino dell'intelligenza italiana d'opposizione, e anche ovviamente del movimento artistico culturale omonimo, rappresentati da Raffaele De Grada, Giansiro Ferrata, Luciano Anceschi, Renato Birolli e dagli ermetici cosiddetti \"puri\" come Bo, Luzi e Bigongiari.\nMentre la situazione italiana precipita verso la guerra \"Corrente\" passa all'antifascismo, per influsso del filosofo Antonio Banfi, che dalle aule milanesi invita di continuo i giovani alla concretezza della realt\u00e0 storica, e delle lezioni del gobettiano Edoardo Persico, forte oppositore in arte del Novecento accademico protetto dal fascismo.\nNell'editoriale programmatico del 15 dicembre 1939, \"Continuit\u00e0\", la rivista afferma la tendenza verso \"un libero esame di quella \"realt\u00e0\" che si andava creando intorno a noi, \"realt\u00e0\" che noi dovevamo conquistare con le nostre forze per sentirla veramente nostra\", tendenza verso un modo nuovo, banfiano e antifascista di intendere l'uomo e la vita, l'arte e la societ\u00e0, e professa lo stesso esercizio artistico che accomuni \"tutti gli aspetti della realt\u00e0 che stiamo vivendo come impegno umano nella storia e possibilit\u00e0 d'intervento sul reale\".\nLa collaborazione di banfiani, fenomenologi milanesi ed ermetici fiorentini, tutti insieme per una cultura non asservita alla ragion di stato ma libera e non compromessa, porta \"Corrente\" ad approfondire le sue tematiche legate ai rapporti tra cultura e politica, arte e religione.\n\"Corrente\" porta le sue scelte tematiche ad approfondire i rapporti tra cultura e ideologia, tra arte e ideologia, combattendo con coerenza e forza contro la cultura asservita alla ragion di stato.\nAlla soppressione della rivista con \"sopruso poliziesco\" del 10 giugno 1940 i giovani non si lasciano scoraggiare e senza disperdersi, mentre l'Italia entrava nella guerra mussoliniana, riescono a trovare nuove forme di informazione culturale e nelle Edizioni di Corrente pubblicano \"I lirici greci\" di Salvatore Quasimodo, \"I lirici spagnoli\" di Carlo Bo, \"Frontiera\" di Vittorio Sereni, \"Occhio quadrato\" di Alberto Lattuada e \"L'ultima stazione\" di Beniamino Joppolo.\nIl movimento artistico di Corrente.\nSempre nel 1938 e nell'ambito del movimento creato da questa rivista, un gruppo di giovani pittori apre la \"Bottega di Corrente\" a Milano in Via della Spiga 9. La bottega promuove vari incontri ed ampi dibattiti dando spazio, essendo anche una galleria d'arte, a tutti quegli artisti che erano maturati nel periodo di pubblicazione della rivista, come Renato Birolli, Bruno Cassinari, Aligi Sassu, Renato Guttuso, Ennio Morlotti, Ernesto Treccani, Emilio Vedova, Giovanni Paganin, Arnaldo Badodi, Giuseppe Migneco.\nCoscienti della gravit\u00e0 della situazione politica e della minaccia di eventi ancor pi\u00f9 catastrofici, ribelli alla sempre pi\u00f9 gravi offese recate alla dignit\u00e0 della persona umana e alla libert\u00e0 della cultura, questi artisti reagiscono tanto al magniloquente conformismo di \"Novecento\" quanto alle problematiche puramente formali degli astrattisti, per affermare un'arte densa di contenuti umani e seriamente impegnata sul piano morale e civile, che li porter\u00e0 ad un'aperta opposizione al regime fascista.\nPertanto, il gruppo di \"Corrente\", pur cogliendo spunti dalle precedenti esperienze maturate nella cerchia di Edoardo Persico, si orient\u00f2 decisamente verso tematiche e forme del linguaggio espressionista, con riferimento anche ai pittori della Scuola di via Cavour (conosciuta anche come \"Scuola romana\"), ma soprattutto ai grandi modelli della cultura europea, da Van Gogh a Ensor ai \"Fauves\", dai \"Nabis\" a \"Die Br\u00fccke\" a Soutine e a Picasso. \nDopo due importanti mostre nel marzo e nel dicembre 1939 alla Permanente, che vedono la partecipazione di artisti quali Carlo Carr\u00e0, Renato Birolli, Raffaele De Grada e Giacomo Manz\u00f9, si organizzarono dibattiti, incontri e \"prime\" di quegli artisti maturati nel periodo di vita della rivista, come Renato Birolli, Giuseppe Migneco, Bruno Cassinari, Renato Guttuso, Ernesto Treccani, Aligi Sassu, Giovanni Paganin, Ennio Morlotti, Mario Mafai, Lucio Fontana, Fausto Pirandello, la cui opera trova tuttavia pi\u00f9 ampio sviluppo e pi\u00f9 precisa collocazione nel quadro delle esperienze maturate nel rinnovato clima culturale del dopoguerra.\nNel 1945, dopo la Liberazione, il movimento raggruppato attorno a \"Corrente\" fu promotore del Fronte nuovo delle arti ed una parte di esso conflu\u00ec attorno alla rivista \"Realismo\"."}
{"id": "678190", "revid": "599013", "url": "https://it.wikipedia.org/wiki?curid=678190", "title": "Pdb", "text": ""}
{"id": "678192", "revid": "6923", "url": "https://it.wikipedia.org/wiki?curid=678192", "title": "Principali tappe della psicologia", "text": "L'elenco schematico che segue costituisce un riassunto cronologico delle principali tappe della psicologia. Essendovi discussione su questo argomento anche ai pi\u00f9 alti livelli della disciplina, non v'\u00e8 pretesa da parte di chi scrive di detenere n\u00e9 la risposta definitiva n\u00e9 l'esatta prospettiva storiografica. Si legga il successivo elenco, perci\u00f2, con la dovuta \"vis critica\"."}
{"id": "678195", "revid": "287204", "url": "https://it.wikipedia.org/wiki?curid=678195", "title": "Senza misericordia", "text": "Senza misericordia \u00e8 un libro scritto da un gruppo di persone che si firmano come Discepoli di verit\u00e0. Dietro questo gruppo, asserisce la Kaos edizioni che pubblica il libro, si celerebbero dei prelati che avrebbero scelto questo nome di comodo per poter raccontare i segreti del Vaticano di cui sono a conoscenza senza incappare in problemi con le gerarchie ecclesiastiche. Questo perch\u00e9, come in altri libri scritti dallo stesso gruppo sempre per conto di Kaos Edizioni, l'immagine che ne esce della Chiesa Cattolica \u00e8 particolarmente negativa.\nIl titolo \"Senza misericordia\" si riferisce al cardinal Joseph Ratzinger la cui storia viene esaminata in tutto l'evolversi della sua parabola ascendente, culminata nell'elezione a Papa con il nome di Benedetto XVI. \nIl libro, diviso in quattro parti, pone dubbi sull'atteggiamento di Ratzinger nei confronti del nazismo, ricordando che il futuro Papa fece parte della Giovent\u00f9 Hitleriana dapprima e della Wehrmacht poi (dipendeva dalla caserma di Traunstein) \nIl volume si domanda come mai Ratzinger non evidenzi con rammarico l'indispensabile ruolo avuto dal partito cattolico tedesco dell'epoca denominato Zentrum - che era guidato direttamente da un prelato, monsignor Ludwig Kaas, e con molti preti in posizioni chiave - nella scalata di Hitler al potere, dato che in virt\u00f9 di una agognata alleanza tra il Zentrum ed il partito nazista Kaas fece arrivare i voti - decisivi - affinch\u00e9 Hermann G\u00f6ring, il 23 marzo 1933 fosse eletto presidente del Reichstag; come mai non faccia cenno alcuno nella sua autobiografia a violenze naziste come quelle della tragica Notte dei cristalli; come possa liquidare l'annessione dell'Austria da parte dei nazisti con le parole \n parlare del nazismo confrontato con la Repubblica di Weimar come \"unica alternativa al caos incombente\" (Joseph Ratzinger, \"La mia vita\", edizioni San Paolo, p. 10). \nIl volume mette altres\u00ec particolare accento sulla ammirazione pi\u00f9 volte testimoniata da parte di Ratzinger, in dichiarazioni, interviste e libri, nei confronti dell'allora arcivescovo di Monaco Michael von Faulhaber, pur avendo assistito all'atteggiamento di stima e appoggio nei confronti del nazismo e di Adolf Hitler da parte di quest'ultimo. Per dimostrarlo, \"Senza misericordia\" cita le conclusioni raggiunte nel suo saggio \"I nazisti e la Chiesa\" dallo storico Guenter Lewy, saggio nel quale vengono riportate missive dell'arcivescovo dirette a Hitler in cui il Fuhrer viene salutato con la frase \nin seguito alla stipula dell'accordo tra Santa Sede e Reich (mai rispettato da quest'ultimo),\npassi di sue prediche connotate da acre antisemitismo, come quella del 23 ottobre del 1936, in cui von Faulhaber cos\u00ec si esprime: \n e la condanna da von Faulhaber pronunciata contro l'attentato alla vita di Adolf Hitler, che il dittatore sub\u00ec il 26 luglio del 1944, definendolo \"orrendo crimine\", e aggiungendo:\n Si domanda anche, come mai non un accenno a tutti questi trascorsi di von Faulhaber ci sia da parte di Ratzinger neppure nel momento in cui il futuro Papa ricorda la cerimonia in cui, proprio da von Faulhaber, nel 1951, nel duomo della citt\u00e0 di Frisinga, viene ordinato sacerdote.\n\"Senza misericordia\" sottolinea poi i numerosi interventi di Ratzinger contro membri della Chiesa cattolica impegnati a contrastare dittature, a cui farebbe da contraltare una estrema blandizie nei confronti dei lefebvriani.\nSulla morale sessuale, infine, si chiede come possa Ratzinger giudicare la masturbazione come contraria alla morale cristiana e l'omosessualit\u00e0 un \"disordine oggettivo\"."}
{"id": "678201", "revid": "1718925", "url": "https://it.wikipedia.org/wiki?curid=678201", "title": "Societ\u00e0 Italiana per le Strade Ferrate Meridionali", "text": "La Societ\u00e0 Italiana per le Strade Ferrate Meridionali \u00e8 stata una societ\u00e0 ferroviaria privata, fondata nel 1862 dal conte Pietro Bastogi, che gest\u00ec un gran numero di linee ferroviarie in gran parte ricadenti nel nord e nel versante adriatico e meridionale della penisola italiana. Dal 1885 assunse la ragione sociale di Societ\u00e0 Italiana per le Strade Ferrate Meridionali. Esercizio della Rete Adriatica.\nNel 1906 in seguito al riscatto e alla successiva nazionalizzazione delle linee ferroviarie da parte dello Stato, la societ\u00e0 si trasform\u00f2 in finanziaria investendo nel settore elettrico, in imprese immobiliari e di costruzione, in obbligazioni e titoli di Stato nazionali ed esteri. Assorbita dall'IRI dopo la Crisi del 1929, viene risanata e riprivatizzata nel 1937.\nNel 1972 la societ\u00e0 assume la denominazione di Bastogi Finanziaria, nel 1978 di Bastogi IRBS e nel 1987 di Bastogi S.p.A..\nStoria.\nDurante il breve periodo in cui Garibaldi aveva assunto la dittatura a Napoli, aveva decretato la costruzione a spese dello Stato di linee ferroviarie allo scopo di attuare la congiunzione con la rete romana di ambedue i versanti adriatico e tirrenico del cessato regno borbonico.\nNe era stata incaricata la \"Societ\u00e0 Adami e Lemmi\", la cui concessione era stata poi ratificata dal Governo d'Italia. Ma gli stessi proponenti, per gravi difficolt\u00e0 finanziarie, abbandonarono l'impresa.\nFu a questo punto che il conte Pietro Bastogi, banchiere livornese, con l'appoggio determinante della \u00abCassa di Commercio e Industria\u00bb di Torino, guidata da Domenico Balduino, e il concorso di numerosi banchieri di Firenze, Genova, Torino, tra cui il barone Ignazio Weil Weiss, delle case bancarie Giulio Bellinzaghi e Zaccaria Pisa di Milano, di altre banche, raccolse un capitale di 100 milioni di lire per la costituzione di una societ\u00e0 ferroviaria.\nNel 1862 assunse la concessione per la \u00abcostruzione e l'esercizio di linee ferroviarie nell'Italia centrale e meridionale\u00bb, stabilita poi con la legge del 21 agosto dello stesso anno. La nuova concessionaria si costitu\u00ec a Torino il 18 settembre 1862 assumendo la ragione sociale di \"Societ\u00e0 Italiana per le Strade Ferrate Meridionali\", ebbe come presidente il conte Pietro Bastogi, e vice presidenti il barone Bettino Ricasoli ed il conte Giovanni Baracco. Successivamente la sede direzionale venne stabilita a Firenze. Il patrimonio sociale era costituito prevalentemente da capitali italiani. Domenico Balduino (Cassa di Commercio e Industria poi Credito Mobiliare), le case bancarie I. Weil Weiss, a Torino, Zaccaria Pisa e Giulio Belinzaghi sulla piazza di Milano, curarono la diffusione verso il pubblico dei titoli azionari e obbligazionari, che vennero anche quotati in Borsa e loro esponenti furono presenti a lungo accanto a Pietro Bastogi nel consiglio di amministrazione della societ\u00e0. Luigi Pisa prima (m. 1895), poi Giuseppe Pisa (m. 1904), poi Giuseppe Sullam (m. 1927), rappresentarono a lungo la casa bancaria Zaccaria Pisa nel consiglio di amministrazione.\nNel consiglio di amministrazione, su ventidue componenti, vi erano ben quattordici deputati. Il numero eccessivo gener\u00f2 sospetti, che si tramutarono in certezze quando si venne a sapere che la societ\u00e0 aveva pagato una forte somma al presidente della commissione parlamentare incaricata di vagliare le proposte dei concorrenti. Scoppi\u00f2 uno scandalo. Fu aperta un'inchiesta, che si concluse con una dichiarazione di censura nei confronti di Bastogi e degli altri deputati.\nNello stesso 1862, nel mese di giugno, venne firmata la convenzione per la ferrovia Adriatica da Ancona ad Otranto.\nNel corso del 1863 acquis\u00ec dalla Societ\u00e0 Bayard la Napoli\u2013Salerno e la diramazione per Castellammare.\nIn seguito, nel 1865, la societ\u00e0 ebbe, in aggiunta, la tratta Bologna\u2013Ancona, gi\u00e0 delle Strade Ferrate Romane, arrivando cos\u00ec a possedere l'intera ferrovia da Bologna ad Otranto, comprese le diramazioni da Bari per Taranto, da Foggia per Napoli e da Pescara per Ceprano.\nNel 1871 il capitale iniziale di 100 milioni di lire venne elevato alla cifra di 130 milioni. Nello stesso anno la societ\u00e0 ottenne dal governo la convenzione anche per le ferrovie calabro-sicule e fu incaricata di procedere anche al completamento e all'esercizio della costruenda rete dato che la societ\u00e0 concessionaria, la Vittorio Emanuele era entrata in una seria fase di difficolt\u00e0 finanziarie.\nTutto il nuovo ordinamento ferroviario previsto dalla legge del 1865 non ebbe per\u00f2 i risultati previsti e si manifestarono molti inconvenienti legati a molteplici fattori come la bassissima redditivit\u00e0 di alcune linee o le difficolt\u00e0 economiche delle societ\u00e0 esercenti in altri casi; imponendosi la necessit\u00e0 di provvedimenti, si cominci\u00f2 a profilare l'idea del riscatto di tutta la rete italiana da parte dello Stato visto che doveva intervenire spesso con propri finanziamenti o diretti interventi. Nel 1873 vi fu la prima fase di riscatto delle Strade Ferrate Romane in cambio del risanamento economico e un tentativo per le Meridionali, ma cosa non ebbe seguito; nel 1875 avvenne il riscatto delle linee costruite dalla SFAI.\nDopo le conclusioni della commissione parlamentare d'inchiesta che furono favorevoli al proseguimento dell'esercizio privato, il 23 aprile 1884 furono stipulate, per la durata di 60 anni le convenzioni tra lo Stato e tre grandi societ\u00e0 private e approvate il 6 marzo 1885. Le convenzioni ripartivano le linee in senso longitudinale e assegnavano alla Societ\u00e0 Italiana per le Strade Ferrate Meridionali presieduta dal conte Bastogi l'esercizio della maggior parte della rete ferroviaria gravitante sull'Adriatico, in parte di sua propriet\u00e0 e in parte in concessione, ed inoltre le linee della Lombardia ad est di Milano, del Veneto e dell'Emilia, (denominando il tutto \"Rete Adriatica\"), per un totale di 4379\u00a0km, con alcune tratte strategiche comuni con la Rete Mediterranea come la Piacenza-Parma e la Chiasso-Milano.\nIl ministro Depretis pi\u00f9 tardi provvide al completo riscatto delle linee romane e meridionali, concedendole in esercizio alle due societ\u00e0, Strade Ferrate del Mediterraneo \"Mediterranea\" e Strade Ferrate Meridionali \"Adriatica\", che avrebbero pagato un canone fisso allo Stato a determinate condizioni. Ci\u00f2 avvenne nel 1885, mediante una convenzione. La rete Adriatica venne concessa alla Societ\u00e0 Italiana per le Strade Ferrate Meridionali, che mantenne il suo assetto giuridico e societario e pag\u00f2 allo Stato la somma di 115 Milioni di lire ottenendo la concessione di quella che verr\u00e0 denominata Rete Adriatica; in seguito a ci\u00f2 aggiunse alla sua ragione sociale la dicitura \"Esercizio della Rete Adriatica\"; secondo l'annuario statistico del 1898, pubblicato dal Ministero di agricoltura, industria e commercio, a dicembre 1896 la Rete Adriatica aveva l'estensione di km 5.602.\nIn concomitanza con le convenzioni ferroviarie del 1885, la societ\u00e0 venne suddivisa in due settori di attivit\u00e0: gestione dell'esercizio ferroviario e gestione di capitali. \nIl riscatto della rete ferroviaria della societ\u00e0, in seguito alla statalizzazione delle ferrovie italiane del 1905, avvenne in ritardo, nel 1906, dopo estenuanti trattative e la caduta di ben due governi (Fortis e Sonnino), a causa della situazione proprietaria molto pi\u00f9 complessa rispetto a quella di altre societ\u00e0 e compagnie ferroviarie dato che molte tratte ferroviarie erano di propriet\u00e0 diretta della Societ\u00e0 per le Strade Ferrate Meridionali, presieduta ora dal principe Corsini, la quale per la cessione delle stesse richiedeva somme esorbitanti.\nTrovato finalmente un accordo di compromesso con il nuovo governo di Giovanni Giolitti, che prevedeva per lo Stato il riscatto attraverso il pagamento di 30 milioni per la durata di 60 anni, la Societ\u00e0 Italiana per le Strade Ferrate Meridionali cedette la propria rete e si trasform\u00f2 in una finanziaria d'investimento, pur mantenendo la ragione sociale originaria; borsisticamente la Societ\u00e0 era chiamata da tempo \"Bastogi\". Nel nuovo ruolo il Consiglio di amministrazione, anche con il contributo del suo direttore ing. Secondo Borgnini, ag\u00ec con decisione, investendo prevalentemente in societ\u00e0 elettriche, ma anche meccaniche, di costruzioni, immobiliari e nei mercati azionari e finanziari, spesso insieme alla Banca Commerciale Italiana e al Credito Italiano. Il passaggio allo Stato venne ufficializzato con Legge del 15 luglio 1906, n. 324. Gli interessi residui della societ\u00e0 nel campo ferroviario cessarono del tutto con il passaggio alle FS, nel 1908 delle linee laziali ancora in suo possesso.. Fu da quel momento la nascente industria elettrica a focalizzare principalmente la strategia aziendale: nel 1915 la societ\u00e0 era ormai in possesso di pacchetti azionari di sedici imprese del settore, per circa 28 milioni di lire, su un capitale totale delle stesse di 180 milioni (tra queste la Adriatica, la Ligure\u2011Toscana, la Sme, la Conti, l'Adamello, la Maira, la Cellina e la Societ\u00e0 Elettrica della Sicilia Orientale - SESO gestita da Enrico Vismara).\nPrincipali progetti.\nL'ufficio studi e progettazione della locomotive della Rete Adriatica aveva sede a Firenze; (nella stessa sede nacque nel 1905 l'ufficio materiale e trazione delle Ferrovie dello Stato).\nAlcuni tra i pi\u00f9 importanti progetti di locomotive di vario tipo:\nDallo sviluppo di progetti della Rete Adriatica derivano anche le locomotive Gruppo 730 e Gruppo 680.\nArchivio storico.\nL'archivio storico \u00e8 conservato presso la Fondazione ISEC di Sesto San Giovanni nel fondo Bastogi (estremi cronologici: 1862 - 1983)."}
{"id": "678205", "revid": "1305772", "url": "https://it.wikipedia.org/wiki?curid=678205", "title": "Ahm", "text": ""}
{"id": "678206", "revid": "327773", "url": "https://it.wikipedia.org/wiki?curid=678206", "title": "Megachasma pelagios", "text": "Lo squalo bocca grande o squalo megamouth (Megachasma pelagios \u00e8 un pesce cartilagineo dell'ordine dei Lamniformi. \u00c8 l'unica specie del genere Megachasma e della famiglia Megachasmidae.\nIl primo squalo bocca grande fu catturato il 15 novembre 1976, a circa 25 miglia al largo della costa di Kaneohe, Hawaii, quando rimase impigliato nell'ancora della nave AFB-14 della Marina degli Stati Uniti ad una profondit\u00e0 di circa 165 m. La specie \u00e8 stata identificata come appartenente a un nuovo genere all'interno delle specie di squali planctivori. L'esame dell'esemplare di 4,5 m e 750 kg da parte di Leighton Taylor ha mostrato che si trattava di un tipo di squalo del tutto sconosciuto, rendendolo, insieme al celacanto, una delle scoperte pi\u00f9 sensazionali in ittiologia del XX secolo. La pinna pettorale dello squalo megamouth \u00e8 stata studiata, insieme al suo sistema scheletrico e muscolare, per mostrare la sua relazione filogenetica con gli altri due squali filtratori.\nEtimologia.\nI nomi comuni con cui la specie \u00e8 conosciuta sono dovuti alla sua caratteristica bocca. Il suo nome scientifico \"Megachasma pelagios\" deriva dal greco \"megas\", che significa \"grande\", e \"chasma\", che indica una grande apertura, e dal latino \"pelagios\", che significa \"del mare aperto\".\nDescrizione.\nL'aspetto dello squalo bocca grande \u00e8 caratteristico, ma si sa poco altro al riguardo. L'interno delle sue fessure branchiali \u00e8 rivestito da rastrelli branchiali simili a dita che catturano il suo cibo. Nuotatore relativamente povero, il megamouth ha un corpo morbido e flaccido e manca di chiglie caudali. La specie \u00e8 notevolmente meno attiva degli altri squali planctivori filtratori, lo squalo elefante e lo squalo balena. Il megamouth ha un corpo robusto, con una testa bulbosa, lunga e larga e presenta una coda asimmetrica con un lungo lobo superiore, simile a quella dello squalo volpe.\nI megamouth sono grandi squali, in grado di crescere fino a 5,49 metri di lunghezza. I maschi maturi hanno in media una lunghezza di 4 m, mentre le femmine di 5 m. Sono stati segnalati pesi fino a 1.215 kg. Gli squali megamouth possono essere trovati fino al nord del Giappone; California meridionale (LACM 43745-1) e vicino a Punta Eugenia, Baja California e Hawaii. Gli squali bocca grande sono blu scuro, nero-brunastro o grigi sopra e pi\u00f9 chiari sotto; con una fascia bianca lungo la mascella superiore; mentre il margine posteriore delle sue pinne \u00e8 bianco.\nCome suggerisce il nome, i megamouth hanno un'ampia bocca con piccoli denti, con fino a 50 file di denti nella mascella superiore e fino a 75 file nella mascella inferiore. L'interno sporgente del labbro superiore \u00e8 di un bianco argenteo brillante, molto visibile a bocca aperta e potrebbe essere un meccanismo di alimentazione o eventualmente essere utilizzata come mezzo per identificare altri individui di squali megamouth. Le bocche di questi squali possono raggiungere fino a 1,3 m di larghezza.\nDistribuzione.\nLa specie \u00e8 stata osservata nelle acque temperate e tropicali dei maggiori oceani, a profondit\u00e0 comprese tra 5 e 1.500 m. Le segnalazioni pi\u00f9 numerose provengono dall'oceano Pacifico occidentale (Taiwan, Giappone e Filippine). Alcuni esemplari sono stati avvistati anche nelle acque vicino a Hawaii, California, Messico, Indonesia, Australia, Brasile, Senegal, Sud Africa, Porto Rico, Ecuador e forse Vietnam.\nBiologia.\nNel 1990, uno squalo megamouth maschio di 4,9 m fu catturato vicino alla superficie al largo di Dana Point, in California. Questo individuo fu poi rilasciato con un piccolo chip radio attaccato al suo corpo. Durante il giorno, lo squalo nuotava a una profondit\u00e0 di circa 120\u2013160 m, ma al tramonto saliva e trascorreva la notte a profondit\u00e0 comprese tra 12 e 25 m. Sia di giorno che di notte, la sua velocit\u00e0 di movimento \u00e8 stata molto lenta, intorno agli 1,5\u20132,1 km/h. Questo modello di migrazione verticale \u00e8 visto in molti animali marini mentre seguono il movimento del plancton nella colonna d'acqua.\nRiproduzione.\nLa riproduzione \u00e8 ovovivipara, il che significa che i giovani squali si sviluppano in uova che rimangono all'interno del corpo della madre fino alla schiusa. Campioni di tessuto sono stati ottenuti da ventisette esemplari catturati in diverse localit\u00e0 per eseguire un'analisi genetica, i cui risultati non hanno indicato alcuna diversit\u00e0 genetica tra popolazioni che si trovano in distinte aree geografiche, il che indica che la specie forma un'unica popolazione ibrida, altamente migratoria.\nStoria evolutiva.\nOltre al \"M. pelagios\" vivente, recentemente sono state proposte anche due specie estinte di megamouth, il \"M. alisonae\" del Priaboniano e il \"M. applegatei\" dell'Oligocene-Miocene, sulla base di resti di denti fossilizzati. Un primo antenato della specie recente \"Megachasma pelagios\" \u00e8 stato segnalato dal Miocene inferiore (Burdigaliano) del Belgio. Tuttavia, il \"M. comanchensis\" del Cretaceo \u00e8 stato recentemente riclassificato come squalo odontaspide nel genere Pseudomegachasma, ed \u00e8 in effetti non correlato allo squalo megamouth nonostante la morfologia dei denti simile. Gli adattamenti di filtraggio del megamouth probabilmente si sono evoluti indipendentemente da altri squali filtratori esistenti rendendolo un esempio di evoluzione convergente."}
{"id": "678213", "revid": "110157", "url": "https://it.wikipedia.org/wiki?curid=678213", "title": "Hlinsko", "text": "Hlinsko \u00e8 una citt\u00e0 della Repubblica Ceca facente parte del distretto di Chrudim, nella regione di Pardubice.\nLe prime tracce scritte risalgono all'XI secolo. La citt\u00e0 \u00e8 situata sulle sponde del fiume Chrudimka, ai piedi delle regioni montagnose della Boemia-Moravia."}
{"id": "678219", "revid": "1305772", "url": "https://it.wikipedia.org/wiki?curid=678219", "title": "Sostegno", "text": ""}
{"id": "678251", "revid": "409613", "url": "https://it.wikipedia.org/wiki?curid=678251", "title": "Declinazione magnetica", "text": "La declinazione magnetica \u00e8 il valore dell'angolo sul piano orizzontale tra la direzione dell'ago magnetico e la direzione del meridiano del luogo.\nPi\u00f9 semplicemente \u00e8 la distanza angolare tra \"Nord Geografico\" (il punto di intersezione dell'asse di rotazione terrestre con la superficie dell'emisfero boreale) e il \"Nord Magnetico\" (il punto di intersezione dell'asse del campo magnetico terrestre con la superficie dell'emisfero boreale). Il suo valore varia da luogo a luogo e varia nel tempo in quanto il Nord Magnetico a differenza di quello Geografico non \u00e8 statico. La declinazione pu\u00f2 essere Est (E) od Ovest (W) in funzione dell'orientamento delle locali linee di flusso del campo magnetico terrestre (parallelamente alle quali si allinea l'ago magnetico della bussola) rispetto al meridiano locale. Essendo una distanza angolare, viene misurata in gradi. Nello specifico essa varia, partendo dal meridiano geografico, da 0\u00b0 a 180\u00b0 verso Est (E) e da 0\u00b0 a 180\u00b0 verso Ovest (W). Si considera positiva se il Meridiano Magnetico si trova ad Est (E) del Meridiano Geografico e negativa se il Meridiano Magnetico si trova ad Ovest (W) del Meridiano Geografico.\nPoich\u00e9 i poli magnetici terrestri non coincidono con i poli geografici (intesi come i punti di intersezione dell'asse di rotazione con la superficie terrestre), il nord magnetico, indicato da una bussola magnetica, non indica esattamente la direzione del nord geografico. Per orientarsi correttamente al nord occorre correggere l'indicazione della bussola di un valore angolare che \u00e8 dato appunto dalla declinazione magnetica. Tale valore alle coordinate geografiche di Roma (41\u00b0 53' 42\" N, 12\u00b0 29' 05\" E), calcolato al 25 marzo 2014, \u00e8 pari a 2\u00b0 37' 20\" E e diminuisce ogni anno di 6' 30\".\nPer poterla misurare, bisogna servirsi di un ago magnetico libero di ruotare intorno ad un asse verticale alla superficie terrestre; una volta che quest'ago ha raggiunto la posizione di equilibrio, misurando l'angolo che si forma tra il piano verticale passante per l'ago e il piano del meridiano terrestre nel punto considerato, si ottiene la declinazione magnetica.\nStoricamente fu Edmund Gunter, un matematico e astronomo inglese, ad accorgersi della variazione annuale della declinazione magnetica."}
{"id": "678252", "revid": "44939", "url": "https://it.wikipedia.org/wiki?curid=678252", "title": "Anfibolismo", "text": ""}
{"id": "678255", "revid": "124291497", "url": "https://it.wikipedia.org/wiki?curid=678255", "title": "Chartreuse (liquore)", "text": "La chartreuse (o certosino) \u00e8 un liquore prodotto in origine dai monaci certosini nelle cantine della certosa \"Grande Chartreuse\", situata nelle prealpi della Chartreuse a Voiron, nel dipartimento dell'Is\u00e8re nella Francia meridionale. Oggi il liquore \u00e8 prodotto in una fabbrica nei pressi di Voiron sotto la supervisione dei monaci della certosa. A Serra San Bruno, dove \u00e8 situata l'unica Certosa aperta in Italia, ci sono diversi punti vendita compreso lo shop situato in prossimit\u00e0 della suddetta Certosa e presso il Ristorante Santa Maria situato nel Santuario dove c'\u00e8 il Laghetto (in cui San Bruno pregava inginocchiato) oltre al Dormitorio e la chiesetta fondata ed eretta da San Bruno ed i suoi frati Certosini.\nStoria.\nLa Chartreuse nacque nel 1605 quando i monaci certosini di Vauvert (Parigi), nel luogo dell'attuale \"Giardino del Lussemburgo\", rinvennero un manoscritto con la formula di un \"elisir di lunga vita\".\nA causa della sua complessit\u00e0, la ricetta non venne prodotta, ma nel 1737, presso la \"grande certosa\" di Grenoble cominciarono a fare uno studio approfondito. Iniziarono quindi la produzione che rimase per\u00f2 limitata alle citt\u00e0 vicine di Grenoble e Chamb\u00e9ry.\nQuesto elisir \u00e8 tutt'oggi commercializzato sotto il nome di \"Elisir vegetale della Grande-Chartreuse\".\nLa Chartreuse verde venne invece elaborata nel 1764.\nDurante la Rivoluzione francese i monaci, volendo conservare la ricetta, la diedero al farmacista di Grenoble, Liotard. La ricetta torner\u00e0 ai monaci alla sua morte nel 1816.\nLa \"Chartreuse gialla\" fu commercializzata per la prima volta nel 1838.\nI certosini vennero espulsi dalla Francia nel 1903, e la Chartreuse venne prodotta a Tarragona in Spagna fino al 1929, quando ritorn\u00f2 ad essere prodotta in Francia, a Fourvoirie.\nDal 1935, a seguito di una frana a Fourvoirie, il liquore viene prodotto a Voiron dove \u00e8 situata la pi\u00f9 lunga cantina di liquori al mondo (164\u00a0m).\nDal 1990, data nella quale la distilleria di Tarragona venne chiusa, la Chartreuse \u00e8 prodotta soltanto a Voiron.\nInvestiti da questa missione dal loro ordine religioso, i certosini della \"grande certosa\" sono i soli a conoscere la famosa ricetta (in realt\u00e0 solo due o tre di loro la conoscono realmente).\nAncora oggi la formula \u00e8 rimasta un mistero nonostante i moderni metodi di indagine.\nI liquori.\nI principali liquori Chartreuse sono:\nLe sue etichette speciali sono:\nGusto.\nIl Chartreuse ha un sapore caratteristico molto forte. \u00c8 molto dolce, ma varia fra lo speziato e il pungente. Come paragone \u00e8 abbastanza simile al Liquore Strega o al Galliano. Il sapore dipende dalla temperatura di servizio. Spesso \u00e8 servito con ghiaccio, e pu\u00f2 essere aggiunto ai cocktail o in un mixer. Alcune ricette di drink richiedono soltanto poche gocce di Chartreuse, tanto \u00e8 assertivo il suo aroma."}
{"id": "678261", "revid": "228587", "url": "https://it.wikipedia.org/wiki?curid=678261", "title": "Forex", "text": ""}
{"id": "678267", "revid": "228587", "url": "https://it.wikipedia.org/wiki?curid=678267", "title": "Controllore di volo", "text": "I controllori di volo sono il personale dei centri di controllo missione che controlla un veicolo spaziale durante il volo spaziale, ad esempio il Centro di controllo missione Christopher C. Kraft Jr. della NASA o il Centro europeo per le operazioni spaziali dell'ESA. I controllori di volo lavorano ai computer delle postazioni (anche chiamate \"console\") e usano la telemetria per monitorare vari aspetti tecnici di una missione spaziale in tempo reale. Ogni controllore \u00e8 un esperto in un'area specifica e comunica costantemente con altri esperti nella \"backroom\". Il Direttore di volo, che guida i controllori di volo, monitora le attivit\u00e0 della sua squadra di controllori e ha la responsabilit\u00e0 per il successo e la sicurezza della missione.\nControllori di volo della NASA.\nLa sala in cui lavorano i controllori di volo ha assunto nomi diversi nel tempo, Sala di controllo delle operazioni di missione (\"Mission Operations Control Room\", MOCR) fino agli anni '80, mentre ora \u00e8 conosciuta come Sala di controllo di volo (\"Flight Control Room\", FCR). I controllori sono esperti in singoli sistemi e esprimono consigli al direttore di volo sulle loro aree di responsabilit\u00e0. Qualsiasi controllore pu\u00f2 chiamare per un'interruzione della missione (\"Abort\") se le circostanze lo richiedono. Prima di eventi significativi, il direttore di volo domanda ad ogni controllore di decidere se proseguire o interrompere la missione, il cosiddetto GO/NO-GO o \"Launch Status Check\". Se i loro sistemi non presentano problemi, ogni controllore da un GO, ma se c'\u00e8 un problema che richiede una sospensione (\"Hold\") o un'interruzione, la risposta sar\u00e0 un NO-GO. Un'altra forma di questo procedimento \u00e8 il STAY/NO-STAY, nel momento in cui la navicella ha completato una manovra ed \u00e8 \"parcheggiata\" vicino ad un altro corpo, ad esempio in orbita intorno alla Terra o alla Luna, o durante gli atterraggi lunari.\nI controllori delle MOCR/FCR sono supportati dalle \"backroom\", sale in cui sono situate altre squadre di controllori. La backroom in passato veniva formalmente chiamata Sala del personale di supporto (\"Staff Support Room\", SSR), mentre ora \u00e8 conosciuta come Sala di supporto multiuso (\"Multi-Purpose Support Room\", MPSR), anche se il termine backroom resta quello pi\u00f9 diffuso, in contrapposizione con la \"Frontroom\", la sala principale. I controllori di volo della backroom sono responsabili dei dettagli del sistema assegnato loro e di formulare consigli sulle azioni necessarie da eseguire per tale sistema. I controllori di volo della Sala principale sono responsabili dell'integrazione delle esigenze del loro sistema e con quelle del resto della squadra dei controllori per sviluppare un piano d'azione coeso, anche se tale piano non \u00e8 necessariamente il migliore per il sistema di cui sono responsabili i singoli. All'interno della catena di comando del MCC, le informazioni e le raccomandazioni passano dalla backroom alla sala principale al Direttore di volo, e poi, potenzialmente, all'equipaggio in orbita. Generalmente, la squadra dei controllori di volo nella MOCR/FCR ha pi\u00f9 esperienza rispetto a quella della SSR/MPSR, anche se i controllori di volo pi\u00f9 esperti periodicamente tornano nella backroom per supportare i controllori meno esperti.\nUn esempio dell'utilit\u00e0 di questo sistema si \u00e8 verificato durante la discesa del Modulo Lunare dell'Apollo 11, quando sono scattati gli allarmi del programma \"1202\" e \"1201\". Il controllore GUIDO Steve Bales, non sicuro se dichiarare o meno l'interruzione della missione, si \u00e8 fidato degli esperti GUIDO della backroom, in particolare del controllore Jack Garman, che gli ha riferito che si trattava di un sovraccarico del computer, ma che poteva essere ignorato se intermittente. Bales dichiar\u00f2 \"GO\", il Direttore di volo Gene Kranz accett\u00f2 la sua decisione facendo proseguire la missione che venne completata con successo. Senza il supporto della backroom, un controllore potrebbe prendere una decisione non corretta in base ad un ricordo sbagliato o informazioni non prontamente disponibili per la persona nella postazione. Le operazioni oggigiorno pi\u00f9 tranquille a bordo della Stazione Spaziale Internazionale (ISS) hanno reso non pi\u00f9 necessaria la presenza del supporto continuativo della backroom. I controllori di volo FCR si assumono infatti la responsabilit\u00e0 delle operazioni per la maggior parte del tempo, e la backroom viene usata solo per i periodi di attivit\u00e0 ad alta intensit\u00e0.\nI controllori di volo della FCR e backroom sono ulteriormente supportati da progettisti hardware e software, analisti e specialisti ingegneri in altre parti dell'edificio o strutture remote. Queste squadre di supporto esteso possiedono strumenti di analisi pi\u00f9 precisi e l'accesso a dati di sviluppo e test che non sono facilmente accessibili alla squadra di controllo di volo. Queste squadre di supporto vengono indicate con il nome della loro stanza nel Controllo Missione, nei programmi passati come Sala di integrazione delle operazioni di missione (\"Mission Operations Integration Room\", MOIR), e ora come Sala di valutazione della missione (\"Mission Evaluation Room\", MER). Mentre i controllori di volo e le loro backroom sono responsabili del processo decisionale in tempo reale, la MOIR/MER fornisce i dati dettagliati e la cronologia necessari per risolvere i problemi a lungo termine.\nAnche le missioni spaziale senza equipaggio americane hanno controllori di volo, ma sono gestite da altre organizzazioni, il Jet Propulsion Laboratory o il Applied Physics Laboratory dell'Universit\u00e0 Johns Hopkins per le missioni nello spazio profondo o il Goddard Space Flight Center per missioni vicino alla Terra.\nOgni controllore di volo ha un indicativo di chiamata univoco, che descrive le responsabilit\u00e0 della postazione. L'indicativo di chiamata e la responsabilit\u00e0 si riferiscono alla particolare postazione, e non alla persona, dal momento che le missioni di lunga durata vengono gestite 24 ore su 24 e ad ogni cambio di turno una persona diversa assume il controllo della postazione.\nLe responsabilit\u00e0 dei controllori di volo sono cambiate nel tempo e continuano ad evolversi. Vengono aggiunte nuove postazioni e certe attivit\u00e0 vengono riassegnate ad altre per tenere il passo con i sistemi tecnici in continua evoluzione. Ad esempio, l'EECOM gestiva i sistemi di comunicazione del modulo di comando e di servizio dell'Apollo fino alla missione Apollo 10, che in seguito venne assegnato ad una nuova postazione chiamata INCO.\nPostazioni pi\u00f9 comuni.\nCi sono alcune postazioni che hanno svolto e svolgeranno la stessa funzione nella squadra de controllo missione per ogni veicolo. Gli individui che servono in quelle postazioni possono essere diversi, ma saranno chiamati con lo indicativo di chiamata e svolger\u00e0 lo stesso ruolo.\nDirettore di volo (FLIGHT).\nGuida la squadra dei controllori di volo e ha la responsabilit\u00e0 operativa generale per la missione, le operazioni del carico utile, l'equipaggio e per tutte le decisioni per ottenere una missione sicura e di successo. Questa persona monitora gli altri controllori di volo, rimanendo in costante comunicazione verbale con loro tramite canali chiamati \"loops\".\nFlight Operations Directorate (FOD).\n\u00c8 un rappresentante della direzione del Johnson Space Center (JSC) ed \u00e8 presente per aiutare il direttore di volo a prendere quelle decisioni che non hanno conseguenze sulla sicurezza della missione, ma che possono avere conseguenze sui costi o sulla percezione pubblica. Il FOD non pu\u00f2 prevalere sul direttore di volo durante una missione. L'ex Direzione delle operazioni di missione (\"Mission Operations Directorate\", MOD) \u00e8 stata rinominata FOD quando la Direzione delle operazioni dell'equipaggio di volo (\"Flight Crew Operations Directorate\", FCOD) \u00e8 stata fusa con MOD a partire dall'agosto 2014.\nSpacecraft communicator (CAPCOM).\nIn generale, solo il CAPCOM comunica direttamente con l'equipaggio in orbita di un veicolo spaziale. L'acronimo risale al Programma Mercury quando la navicella era originariamente definita \"capsula\". La NASA riteneva importante che tutte le comunicazioni con gli astronauti nello spazio passassero attraverso un singolo individuo del Centro di controllo missione. Tale ruolo era precedentemente conosciuto come \"Capsule Communicator\" o CAPCOM ed sempre \u00e8 stato ricoperto da un altro astronauta, spesso uno dei membri dell'equipaggio di riserva o di supporto. La NASA ritiene che un astronauta sia maggiormente in grado di comprendere la situazione a bordo del veicolo spaziale e di passare le informazioni nel modo pi\u00f9 chiaro.\nPer le missioni di lunga durata \u00e8 presente pi\u00f9 di un CAPCOM, ciascuno assegnato ad una squadra di controllori con turni diversi. Dopo che il Centro di controllo americano venne spostato al JSC nei primi anni '60, ogni CAPCOM ha utilizzato l'indicativo di chiamata \"Houston\". Quando i non-astronauti comunicano direttamente con il veicolo spaziale, il CAPCOM agisce come Controllore delle comunicazioni.\nDal 2011, a causa della riduzione delle dimensioni del corpo astronauti alla fine del programma Shuttle, sono disponibili meno astronauti per eseguire i compiti di CAPCOM, per questo gli astronauti non ancora assegnati ad una missione e i controllori di volo svolgono anche il ruolo CAPCOM durante le missioni ISS. Nonostante ci\u00f2, sono sempre gli astronauti a occupare la postazione CAPCOM durante eventi critici come l'attracco di veicoli spaziali o attivit\u00e0 extraveicolari (EVA).\nNel contesto di potenziali missioni con equipaggio su Marte, il Ames Research Center della NASA ha condotto prove sul campo di supporto informatico avanzato per astronauti e squadre scientifiche remote, per testare le possibilit\u00e0 di automatizzare il ruolo di CAPCOM.\nFlight Surgeon (SURGEON).\nIl medico di volo dirige tutte le attivit\u00e0 mediche durante la missione tra cui monitorare la salute dell'equipaggio tramite telemetria, fornire consulenza all'equipaggio e consigliare il direttore di volo dal punto di vista medico. Un canale di comunicazione privato pu\u00f2 essere stabilito tra l'equipaggio in orbita e il medico di volo, per garantire la riservatezza medico-paziente.\nPublic Affairs Officer (PAO).\nFornisce il commento della missione per integrare e spiegare le trasmissioni \"air-to-ground\" e le operazioni del Controllo missione ai mezzi d'informazione e al pubblico. L'individuo che ricopre questo ruolo \u00e8 spesso definito colloquialmente come \"La Voce del Controllo Missione\".\nPostazioni del Controllo missione della ISS fino al 2010.\nLe postazioni del controllo missione della Stazione Spaziale Internazionale (ISS) utilizzate dalla NASA a Houston sono diverse da quelle utilizzate nei precedenti programmi della NASA. Queste differenze esistono principalmente per arginare la potenziale confusione che potrebbe altrimenti derivare dall'utilizzo dello stesso nome in due sale di controllo diverse durante le stesse operazioni, come quando lo Space Shuttle era attraccato alla Stazione Spaziale. Di seguito \u00e8 riportato un elenco di queste postazioni dei controllori di volo situati nel Centro di Controllo Missione a Houston (MCC-H).\nPostazioni precedentemente usate ma poi eliminate o modificate:\nA partire dal 2001, la Sala di controllo della ISS ha ridotto le postazioni da sei a due, per ridurre il personale durante i periodi di bassa attivit\u00e0; questo concetto \u00e8 conosciuto come \"Gemini\". Dopo il completamento dell'assemblaggio, il concetto di Gemini \u00e8 stato eliminato tornando alle posizioni principali di controllo della ISS.\nAttitude Determination and Control Officer (ADCO).\nLavora in collaborazione con i controllori di volo russi per determinare e gestire l'orientamento della Stazione, controllato dai sistemi di controllo del movimento a bordo. Questa postazione prevede e calcola anche gli orientamenti e le manovre future della Stazione ed \u00e8 responsabile dell'attracco dei veicoli con la ISS.\nPostazioni associate nella backroom\nBiomedical Engineer (BME).\nIl BME monitora i sistemi della Stazione legati alla salute e le apparecchiature Crew Health Care Systems (CHeCS) dell'equipaggio. Fornisce supporto tecnico e operativo per i CHeCS e tutte le altre attivit\u00e0 operative mediche. Insieme al SURGEON funge da rappresentante della Divisione delle operazioni mediche della squadra del controllo missione dell'USOS.\nCommunication And Tracking Officer (CATO).\nResponsabile della gestione e delle operazioni dei sistemi di comunicazione statunitensi, inclusi audio, video, telemetria e sistemi di comando.\nEnvironmental Control and Life Support System (ECLSS).\nResponsabile dell'assemblaggio e del funzionamento dei sistemi relativi al controllo e all'approvvigionamento atmosferico, al controllo della temperatura e dell'umidit\u00e0 dell'aria in cabina, al flusso d'aria, al rilevamento e alla soppressione degli incendi, alla raccolta e al riciclo dell'acqua e attrezzature igieniche dell'equipaggio.\nExtraVehicular Activity officer (EVA).\nResponsabile di tutte le attivit\u00e0 relative alle tute spaziali, alle attivit\u00e0 extraveicolari e all'equipaggiamento quando l'attivit\u00e0 extraveicolare (EVA) viene svolta dalla ISS.\nInventory and Stowage Officer (ISO).\nResponsabile del monitoraggio giornaliero e dell'inventario di tutti i carichi utili statunitensi sulla ISS. ISO \u00e8 l'integratore per tutto il carico che viene consegnato da e per la ISS con i veicoli HTV, Dragon, Cygnus e in passato ATV.\nIntegration Systems Engineer (ISE).\nL'ISE \u00e8 responsabile del collegamento dei sistemi della ISS e dei veicoli in visita che sono agganciati al segmento statunitense della ISS. \u00c8 responsabile della sicurezza della ISS, ad esempio controlla che il veicolo in visita possa avvicinarsi, attraccare e integrarsi in modo sicuro con la ISS. Questo include HTV, Dragon, Cygnus e anche missioni di prova come il dispiegamento di Bigelow Expandable Activity Module (BEAM) e i nuovi veicoli con equipaggio Dragon 2 e CST-100 Starliner. ISE lavora a stretto contatto con il controllore VVO.\nOnboard data interfaces and networks (ODIN).\nL'ODIN \u00e8 responsabile del sistema di Comando e gestione dei dati (\"Command and Data Handling, C&amp;DH\"), del Sistema dei computer portatili (\"Portable Computer System\"), del sistema d'allarme (\"Caution &amp; Warning\", C&amp;W), delle interfacce con i sistemi avionici dei Partner Internazionali. Il sistema C&amp;DH \u00e8 costituito dai Multiplexer/DeMultiplexers (MDM), software di base in ogni MDM (non User Application Software), bus di dati MIL-STD-1553, interruttori del carico automatizzati (\"Automated Payload Switches\", APS), rete in fibra ottica, Payload Ethernet Hub Gateway (PEHG) e rete Ethernet. Non sono inclusi le Ops LAN, i Station Support Computers (SSC) o il file server.\nPostazioni associate nella backroom - Resource AVionics ENgineer (RAVEN)\nOperations planner (OPSPLAN).\nGuida il coordinamento, lo sviluppo e la manutenzione delle attivit\u00e0 a breve termine della Stazione, comprese le attivit\u00e0 dell'equipaggio e del controllo missione. Tra le attivit\u00e0 \u00e8 presente la creazione e l'invio del piano di bordo della Stazione e il coordinamento e la manutenzione delle liste di inventario e stivaggio a bordo.\nPostazioni associate nella backroom\nOperations Support Officer (OSO).\nResponsabile delle funzioni di supporto logistico che hanno in carico la manutenzione in orbita, i dati di supporto e la documentazione, i sistemi informativi logistici, la raccolta dei dati di manutenzione e l'analisi della manutenzione. OSO \u00e8 anche responsabile dei sistemi meccanici, come quelli utilizzati per attaccare i nuovi moduli al veicolo durante l'assemblaggio.\nPlug-in port utilization officer (PLUTO).\nIl nome PLUTO \u00e8 stato ereditato dal ruolo originale del controllore di volo che doveva mantenere e coordinare le modifiche al segmento statunitense del piano di plug-in elettrico (\"Plug-in Plan\", PiP). Il PiP \u00e8 il monitoraggio di apparecchiature elettroniche portatili, assicurandosi che l'apparecchiatura collegata sia compatibile e che non violi i vincoli. Oltre a questo, PLUTO \u00e8 responsabile della manutenzione dell'OPSLAN (\"Operations Local Area Network\") e della JSL (\"Joint Station LAN\"). Ha capacit\u00e0 di amministrazione e monitoraggio remoto dei desktop in orbita da Terra. PLUTO \u00e8 anche responsabile di alcuni obiettivi di test di sviluppo della Stazione (\"Station Developmental Test Objectives\", SDTO) durante la missione. Ci\u00f2 include la programmazione del \"Wireless Instrumentation System\" (WIS) e anche di comandi al desktop remoto per le attivit\u00e0 del ROBONAUT, il robot umanoide presente sulla ISS.\nPostazioni associate nella backroom \u2013 Hydra\nPower, heating, articulation, lighting control officer (PHALCON).\nGestisce le attivit\u00e0 di generazione, immagazzinamento e distribuzione dell'energia.\nRemote Interface Officer (RIO).\nPrecedentemente noto come il Responsabile dell'interfaccia russa (\"Russian Interface Officer\", RIO). Responsabile dell'integrazione delle operazioni tra MCC-Houston (MCC-H) e gli altri centri di controllo dei Partner internazionali. Il controllore RIO ha una postazione nel FCR-1 del MCC-Houston e lavora a stretto contatto con le squadre di \"Houston Support Group\" (HSG) situati presso i Centri di controllo dei Partner internazionali:\nRobotics operations systems officer (ROBO).\nResponsabile delle operazioni del Mobile Servicing System canadese, che comprende un sistema di base mobile, un braccio robotico della stazione (Canadarm2) e la mano robotica della stazione. ROBO rappresenta una squadra congiunta di specialisti CSA-NASA per pianificare ed eseguire le operazioni robotiche.\nThermal operations and resources (THOR).\nResponsabile dell'assemblaggio e del funzionamento di pi\u00f9 sottosistemi della Stazione che raccolgono, distribuiscono e disperdono il calore in eccesso da apparecchiature critiche e carichi utili.\nTrajectory operations officer (TOPO).\nResponsabile della traiettoria della Stazione. Il controllore TOPO lavora in collaborazione con i controllori russi, ADCO e il U.S. Space Command per mantenere aggiornati i dati riguardanti la posizione orbitale della Stazione. TOPO pianifica tutte le manovre orbitali della Stazione.\nVisiting vehicle officer (VVO).\nVVO \u00e8 il collegamento tra la ISS e veicoli in visita, come le navicelle cargo Sojuz, Progress, Dragon, Cygnus, HTV e i nuovi veicoli con equipaggio Dragon 2 e CST-100 Starliner.\nPostazioni del Controllo missione della ISS dal 2010 \u2013 presente.\nDopo il completamento dell'assemblaggio nel 2010, le postazioni principali del controllo missione della ISS sono state reintrodotte e il concetto di Gemini \u00e8 stato eliminato. Mentre le altre postazioni di specializzazione \u2013 ADCO, BME, EVA, ISO, ISE, OPSPLAN, OSO, PLUTO, RIO, ROBO, TOPO, e VVO \u2013 sono rimaste invariate, le nuove postazioni introdotte sono:\nCommunications RF Onboard Networks Utilization Specialist (CRONUS).\nSi tratta di una combinazione delle postazioni precedenti ODIN e CATO. \u00c8 responsabile del controllo e del monitoraggio dei sistemi di comando e dati di bordo (ad esempio computer). Le videocamere, sia a bordo che esterne, sono gestite da CRONUS. Il \"Caution &amp; Warning System\" viene utilizzato anche per avvisare l'equipaggio e i controllori di volo di situazioni di emergenza gravi e pericolose. Le comunicazioni radio, sia per la comunicazione \"space-to-ground\" (Banda S e Banda Ku) che per la comunicazione \"space-to-space\" (C2V2), sono gestite da CRONUS.\nPostazioni associate nella backroom \u2013 RAPTOR\nEnvironmental and Thermal operating systems (ETHOS).\nResponsabile del sistema ECLSS e dei sistemi di controllo termico interno del THOR.\nPostazioni associate nella backroom \u2013 TREC\nStation power, articulation, thermal, and analysis (SPARTAN).\nResponsabile dell'alimentazione elettrica (il vecchio PHALCON) e dei sistemi di controllo termico esterno del THOR.\nPostazioni associate nella backroom \u2013 SPOC"}
{"id": "678270", "revid": "125933664", "url": "https://it.wikipedia.org/wiki?curid=678270", "title": "Costituzione della Spagna", "text": "La Costituzione spagnola (Constituci\u00f3n espa\u00f1ola) \u00e8 la fonte suprema del diritto nell'ordinamento giuridico spagnolo, approvata il 6 dicembre 1978, promulgata il 27 dicembre ed entrata in vigore il 29 dicembre dello stesso anno, conseguenza di un processo storico denominato Transici\u00f3n espa\u00f1ola che convert\u00ec il regime franchista in una monarchia parlamentare.\nStoria.\nLa \"ley de reforma\".\nLa morte del Generale Francisco Franco, avvenuta il 20 novembre 1975, rese possibile la proclamazione, il 22 novembre, di Juan Carlos I di Spagna come Re, e poco dopo, nel luglio del 1976, la formazione di un Governo presieduto da Adolfo Su\u00e1rez Gonz\u00e1lez, e designato secondo la legislazione vigente. Il Governo invi\u00f2 alle Camere nell'ottobre 1976, un progetto di Legge per la Riforma politica, che fu approvato dalle Camere e poi sottoposto a referendum secondo tutti i requisiti previsti dalle \"Leyes Fundamentales\" franchiste (Leggi Fondamentali dello Stato).\nQuesta Legge per la Riforma politica spagnola del 1977 supponeva una notevole alterazione delle leggi fondamentali; pur senza introdurre essa stessa un sistema democratico-costituzionale rendeva possibile la creazione di questo, abrogando cos\u00ec il regime franchista. La legge si inseriva formalmente nell'ordinamento vigente (la sua disposizione finale la definiva espressamente come Legge fondamentale), ma differiva radicalmente nel suo spirito da questo ordinamento in quanto:\nIn seguito il Regio decreto legge 20/1977 regol\u00f2 il procedimento per l'elezione delle Camere, elezione che si port\u00f2 a termine il 15 giugno 1977, con le prime elezioni libere dal febbraio 1936.\nL'iter del testo della Costituzione.\nUno degli obiettivi prioritari delle Camere fu la redazione di una Costituzione. La Legge di Riforma politica prevedeva la possibilit\u00e0 che l'iniziativa di riforma costituzionale fosse presa dal Governo o dal Congreso de los Diputados (Congresso dei deputati) e fu scelta questa seconda opzione.\nLa \"Comisi\u00f3n de Asuntos Constitucionales y Libertades P\u00fablicas\" (commissione riguardo alla Costituzione e le libert\u00e0 pubbliche) del Congresso nomin\u00f2 una Sottocommissione di sette deputati che elabor\u00f2 una bozza di Costituzione.\nLa bozza venne discussa nell'ambito della Commissione e, posteriormente, fu discussa e approvata dal Congresso. In seguito si procedette all'esame da parte della \"Comisi\u00f3n Constitucional del Senado\" (Senato) e dell'assemblea plenaria dell'organo.\nLa discrepanza tra il testo approvato dal Congresso e quello approvato dal Senato rese necessario l'intervento di una commissione mista, Congresso-Senato, costituita da sette parlamentari, che elabor\u00f2 un testo definitivo. Questo fu votato e approvato dalle due Camere riunite il 31 ottobre. Sottoposto a referendum, che lo ratific\u00f2 il 6 dicembre 1978 con l'87,78% dei votanti, fu promulgato il 27 dello stesso mese dal Re e pubblicato nel BOE (Bollettino Ufficiale Spagnolo) il 29 dicembre (si evit\u00f2 il giorno 28 poich\u00e9 coincideva con la festa dei Santi Innocenti, tradizionalmente dedicato agli scherzi).\nDa allora il giorno 6 dicembre costituisce in Spagna un giorno di festa nazionale, il \"D\u00eda de la Constituci\u00f3n\".\nRiforme.\nLa Costituzione spagnola \u00e8 stata modificata due volte, nel 1992 per estendere ai cittadini dell'Unione europea i diritti elettorali (attivi e passivi) nelle elezioni locali e nel 2011 per ampliare i poteri delle autonomie locali e introdurre il principio del pareggio di bilancio.\nStruttura.\nLa Costituzione \u00e8 la Norma Fondamentale dello Stato, alla quale sono vincolati tutti i poteri pubblici e i cittadini. Ogni disposizione o atto contrario alla Costituzione perde vigore e sar\u00e0 convenientemente espulso dall'ordinamento giuridico o sanzionato secondo le disposizioni delle norme sulla giustizia costituzionale e altre disposizioni costituzionali e legali.\nSeguendo la linea delle costituzioni moderne, la Costituzione spagnola \u00e8 strutturata in due parti chiaramente differenti nel contenuto: la parte dogmatica e la parte organica.\nParte dogmatica.\nIn questa parte \u00e8 contenuta una dichiarazione dei princip\u00ee che indicano e incorporano i valori imperanti nella societ\u00e0 che la promulga. Nella Costituzione spagnola la parte dogmatica \u00e8 costituita da:\nNella parte dogmatica sono contenuti i principali diritti costituzionali dei cittadini spagnoli.\nA sua volta il Titolo preliminare contiene i Princ\u00ecpi costituzionali che determinano la configurazione dello Stato e i suoi segni di identit\u00e0.\nLa sovranit\u00e0 si fa risiedere nel popolo spagnolo, ma la polemica lettera dell'articolo 2 (che, sancendo l'indissolubile unit\u00e0 e indivisibilit\u00e0 della nazione spagnola, include il diritto all'autonomia delle nazionalit\u00e0 e delle regioni che integrano la nazione spagnola) \u00e8 sempre stata fonte di contrasti per la ambiguit\u00e0 della sua redazione che, sebbene permise di ottenere il consenso necessario per la sua approvazione, ha dato luogo a molteplici interpretazioni.\nParte organica.\nNella parte organica si modella la struttura dello Stato regolando gli organi di base che esercitano i poteri statali. Il sistema spagnolo conserva il modello tripartito di divisione dei poteri di Montesquieu, tra Potere esecutivo, Potere legislativo e Potere giudiziario.\nLa Costituzione termina con le disposizioni aggiuntive, transitorie, derogatorie e finali.\nIl sistema politico e le autonomie.\nIl sistema politico.\nL'ideologia liberale impregna la Costituzione spagnola e il sistema politico. La forma di governo \u00e8 la monarchia costituzionale con a capo il Re, Felipe VI di Borbone, erede legittimo dei diritti dinastici di Juan Carlos I. I poteri del monarca sono limitati e enumerati nella Costituzione.\nLa divisione dei poteri, idea fondamentale del pensiero liberale, \u00e8 la base del sistema politico. La sovranit\u00e0 nazionale permette la elezione, per suffragio universale (uomini e donne di et\u00e0 maggiore ai 18 anni), dei rappresentanti del popolo sovrano nel Parlamento. Esercitano il potere legislativo per mezzo delle due Camere (Cortes Generales), il Congreso de los Diputados e il Senado. Il Congresso d\u00e0 la fiducia al Presidente del Governo proposto dal Re e controlla l'azione del potere esecutivo. Pu\u00f2 sfiduciare il Presidente del Governo tramite una mozione di censura solo se, contestualmente, designa il suo successore (sfiducia costruttiva).\nIl Presidente del Governo esercita il potere esecutivo con l'aiuto del suo consiglio dei ministri.\nIl potere giudiziario \u00e8 esercitato dai giudici, carica a cui si accede mediante concorso pubblico, e dal giurato, formato da cittadini scelti tramite sorteggio in ogni giudizio. Il Tribunale Costituzionale controlla che le leggi e gli atti della pubblica amministrazione siano coerenti con la Carta costituzionale.\nLe autonomie.\nLa Costituzione del 1978 rompe una tradizione centralista iniziata nel 1700 da Filippo V di Spagna. Come proposta di soluzione al problema regionale e alle rivendicazioni dei gruppi nazionalisti baschi e catalani, senza dimenticare il crescente nazionalismo gallego, valenziano, delle isole Canarie e andaluso, si cre\u00f2 un nuovo modello di stato decentralizzato, nel quale ogni regione si converte in una \"comunidad aut\u00f3noma\" (comunit\u00e0 autonoma) con un governo proprio, un parlamento autonomo, tribunali di ambito regionale e un \"Estatuto de autonom\u00eda\" (statuto di autonomia) che stabilisce il modello e le competenze che pu\u00f2 assumere.\nLa Costituzione stabiliva due possibili autonomie. Le nazionalit\u00e0 storiche Catalogna, Paesi Baschi e Galizia avrebbero seguito una via rapida e con maggiori competenze. Anche l'Andalusia consegu\u00ec il titolo di nazionalit\u00e0 storica.\nPer le altre regioni la concessione dell'autonomia si dilat\u00f2 nel tempo e il trasferimento delle competenze fu pi\u00f9 lento.\nDurante gli ultimi vent'anni lo Stato ha trasferito competenze alle regioni autonome, per ultime sanit\u00e0 e istruzione.\nDiritti fondamentali.\nSi accolse un'ampia dichiarazione dei diritti individuali, senza restrizioni, includendo diritti sociali (al lavoro, alla casa, all'istruzione, alla sanit\u00e0) ed economici.\nPreambolo.\nLa redazione del Preambolo della Costituzione era considerata un onore e richiedeva anche una certa abilit\u00e0 letteraria. La persona scelta per questo incarico fu Enrique Tierno Galv\u00e1n, ecco il testo integrale del preambolo:"}
{"id": "678271", "revid": "729019", "url": "https://it.wikipedia.org/wiki?curid=678271", "title": "Linee celeri dell'Adda", "text": "Le linee celeri dell'Adda, inizialmente note come ferrovie dell'Adda, erano due linee ferroviarie che nelle intenzioni dell'ATM di Milano avrebbero collegato il capoluogo lombardo a Bergamo e a Vimercate, sostituendo le tranvie interurbane Milano-Vaprio e Milano-Vimercate.\nDell'ambizioso progetto venne realizzata solo la tratta da Milano a Gorgonzola, che venne gestita inizialmente con mezzi tranviari, e in seguito integrata nella linea 2 della metropolitana.\nStoria.\nAllorch\u00e9 negli anni 1950 l'Azienda Tramviaria Municipale e il Comune di Milano iniziarono a progettare la rete metropolitana, parallelamente si intrapresero ragionamenti su come integrarla adeguatamente col preesistente sistema di tramvie. La legge n. 1221 del 2 agosto 1952 aveva infatti introdotto agevolazioni e finanziamenti per il potenziamento di ferrovie e linee di trasporto in regime di concessione su tutto il territorio italiano.\nL'attenzione di enti e istituzioni si concentr\u00f2 in particolare sulle linee per Cassano/Vaprio e per Vimercate: nel 1957 l'ufficio progetti dell'ATM, diretto dagli ingegneri Ivo Angelini, Marcello Liberatore e Sergio Farn\u00e8 present\u00f2 il progetto \"Ferrovie dell'Adda\", che prevedeva una trasformazione in senso ferroviario delle predette tranvie (onde aumentarne la capacit\u00e0 di passeggeri a beneficio del nord-est della provincia di Milano) e il loro prolungamento fino a Bergamo (via Trezzo e Dalmine, mediante una diramazione da creare tra Villa Fornaci e Vaprio, con scavalcamento dell'Adda presso Canonica) onde creare un collegamento complementare alla corrispettiva linea delle Ferrovie dello Stato Italiane; in totale, tra binari esistenti e da installare, vennero presi in esame 46,6 km di linea ferrata.\nPer contenere i tempi e i costi di realizzazione, si decise di realizzare la nuova infrastruttura per fasi, con una logica simile al \"premetr\u00f2\" di Bruxelles, strutturandola cio\u00e8 con standard ferroviari ma servita provvisoriamente da materiale di derivazione tranviaria, opportunamente adattato, in grado di percorrere le preesistenti tratte tranviarie e le nuove tratte ferroviarie senza rotture di carico. Si prevedeva comunque, a regime, la completa ferroviarizzazione del servizio, introducendo materiale di tipo metropolitano ed eliminando ogni interferenza con la viabilit\u00e0, ma comunque consentendo che ogni stadio intermedio potesse costituire una soluzione definitiva.\nOriginariamente era prevista una gestione separata rispetto a quella delle metropolitane, con capolinea provvisorio in superficie in via Palmanova, da sostituirsi successivamente con un capolinea sotterraneo da realizzare sul lato Est della Stazione di Lambrate (mai realizzato).\n\u00c8 utile ricordare che, attorno al 1960, era ancora in corso il dibattito se la gestione delle costruende metropolitane fosse da assegnare all'ATM o invece alla MM. La progettazione e la costruzione delle celeri dell'Adda fu infatti intrapresa da ATM, grazie anche ai contributi della legge 1221/1952 (si noti che fino agli anni ottanta, quando le stazioni urbane recavano la dicitura \"MM\", quelle interurbane recavano la dicitura \"ATM\").\nA seguito della presentazione del progetto al Ministero dei Trasporti il 12 dicembre 1958 per ottenere il finanziamento della \"Milano - Villa Fornaci con diramazione per Vimercate\", emergeva che i fondi erano disponibili solo per la penetrazione urbana e occorrevano nuovi stanziamenti per completare l'opera in modo da servire adeguatamente i \"34\u00a0000 utenti quotidiani\"; con D.M. 31 dicembre 1959, n. 4285, venne autorizzata la costruzione della Milano - Gorgonzola, l'unica tratta finanziabile con i pochi fondi rimasti dalla citata legge 1221/1952.\nL'evoluzione degli impianti di via Palmanova ha costituito la prima fase di realizzazione delle \"celeri dell'Adda\": progettati in sede propria quasi assoluta, entrarono in funzione il 22 novembre 1959 per le tranvie dell'Adda e per la Milano-Vimercate, in sostituzione della vecchia sede di via Padova; all'inizio di via Palmanova fu realizzata la fermata \"piazza Sire Raul\", in cui avveniva il cambio tensione da 600 a 1200 volt (i convogli abbassavano il pantografo dedicato a una tensione e innalzavano il pantografo per la successiva).\nPer motivi economico-finanziari, ma anche per questioni di concorrenzialit\u00e0 impugnate da altri vettori che operavano collegamenti fra Milano e Bergamo, del progetto fu infine realizzata la sola tratta Milano - Gorgonzola, inaugurata il 5 maggio 1968. L'infrastruttura veniva percorsa a mo' di passante: i treni tranviari provenienti da Milano in sede stradale, giunti al termine di via Palmanova, entravano sulla nuova linea, fermavano nella nuova stazione coperta di Cascina Gobba e, sempre in sede propria assoluta, a cielo aperto ma senza intersezioni a raso e con sette fermate intermedie (l'ottava, prevista a Molinetto di Cernusco, non fu realizzata), raggiungevano la stazione di Gorgonzola; da qui la nuova infrastruttura proseguiva fino al preesistente deposito di Gorgonzola, che veniva costeggiato in modo da riprendere la vecchia linea pi\u00f9 a Est, proseguendo quindi tutti i treni verso il vecchio bivio di Villa Fornaci, dove il servizio diramava a corse alterne per Cassano e per Vaprio.\nCon l'entrata in funzione della nuova tratta extraurbana (5 maggio 1968), la fermata \"Sire Raul\" divenne terminale tronco, dotato di ACEI per le manovre (unico caso nella storia tranviaria milanese) per rimanere infine, dal 1972 al 1981, ad uso della sola tranvia per Vimercate. Fino al 15 febbraio 1969, i due binari di via Palmanova rimasero promiscui, quindi fu attivato il terzo binario, in modo da separare il traffico \"celere\" da quello per Vimercate.\nDal 26 maggio 1969 furono attivate ad uso delle celeri dell'Adda le nuove stazioni Cimiano e Crescenzago, con il binario unico da/per Vimercate esterno ad esse. Un'altra particolarit\u00e0 riguard\u00f2 la sperimentazione, attorno al 1962, in zona Cimiano, di un tratto su solettone di cemento armato e con l'attacco a ramponi \"Delta\", poi utilizzato nei tratti in trincea delle stazioni di Vimodrone, Cernusco sul Naviglio e sui viadotti di Cascina Gobba e di Cassina de' Pecchi.\nNel frattempo, avendo l'ATM attivato la prima linea metropolitana (M1/rossa) e rendendosi conto che il ruolo delle celeri dell'Adda si configurava pi\u00f9 come suburbano che come interurbano, il Comune di Milano decise di unificare il servizio metropolitano urbano con quello delle celeri dell'Adda, prevedendo quindi non pi\u00f9 una \"ferroviarizzazione\" bens\u00ec una \"metropolitanizzazione\".\nNel settembre 1969 la linea M2 (verde) della metropolitana di Milano era ormai pronta ad entrare in servizio, ma i nuovi treni commissionati allo scopo non erano ancora disponibili: si decise perci\u00f2 di attivarla sulla sola tratta urbana, utilizzando i treni M1 opportunamente adattati (con presa elettrica a pantografo anzich\u00e9 a terza rotaia) in un regime provvisorio ferrotranviario sulla tratta extraurbana, con capolinea all'esterno di piazza Sire Raul.\nCon l'arrivo del materiale rotabile M2 (i cosiddetti \"treni d'argento\"), la trasformazione fu completata nel dicembre 1972: il servizio tranviario sulla \"linea celere\" fu soppresso e i treni M2 furono subito immessi nell'infrastruttura extraurbana senza rottura di carico. Ci\u00f2 comport\u00f2 alcuni lavori di adeguamento riguardanti l'elettrificazione (innalzamento da 1200 V a 1500 V cc), l'armamento e il segnalamento. Lo scartamento era gi\u00e0 ferroviario standard (1 435 mm).\nTra il 1981 e il 1984, la tratta extraurbana venne percorsa, di notte, dal prototipo Breda destinato alle linee leggere della metropolitana di Cleveland e dal treno bloccato 805, su cui venne montato un equipaggiamento sperimentale a inverter per valutarne la successiva applicazione sui treni della metropolitana.\nAlcuni treni bloccati, ricolorati e revisionati negli anni ottanta, sono tuttora in uso sull'ultima tranvia interurbana sopravvissuta, la Milano-Limbiate.\nMateriale rotabile.\nLa linea celere era esercita con appositi treni bloccati reversibili, costituiti da due rimorchiate semipilota inquadranti una motrice centrale, con 340 posti offerti.\nDovendo operare in una concezione ibrida metro-ferro-tranviaria, il materiale fu dotato degli stessi accorgimenti che vennero poi adottati in Germania e in altri Paesi esteri per consentire la circolazione sia con banchine alte distanziate che con banchine basse ravvicinate (gradini retrattili).\nI treni bloccati presentavano una vivace livrea gialla (parte bassa della cassa) e avorio (fascia dei finestrini), separati da un filetto blu scuro. Questa livrea valse a questi convogli il soprannome di \"tram gialli\". Essi vennero gradualmente messi in servizio a partire dal 1965 sulla vecchia infrastruttura.\nI treni bloccati erano ottenuti dalla ricostruzione di 22 motrici tranviarie interurbane e 44 rimorchi degli anni quaranta e cinquanta, ottenendo cos\u00ec un totale di 22 treni bloccati a tre elementi (12 serie 500 e 10 serie 800).\nLa composizione tipica nelle ore mattinali e serali di punta prevedeva convogli di due o tre bloccati in comando multiplo (oltre 1000 posti offerti per treno); nei primi tempi venivano anche agganciati uno o due rimorchi, appositamente trasformati con porta centrale e gradini retrattili per consentire l'incarrozzamento da banchine alte. Nelle ore di morbida il servizio era effettuato da un singolo treno bloccato.\nCon la metropolitanizzazione delle celeri dell'Adda (dicembre 1972) i treni bloccati vennero tutti riutilizzati sulle tranvie Milano-Vimercate e Gorgonzola-Vaprio; quest'ultima mantenne il carattere di premetr\u00f2, in quanto la tratta terminale entrava direttamente nella stazione metropolitana di Gorgonzola, consentendo un comodo interscambio a raso, ma fu soppressa nel 1978 per non interferire con i lavori di prolungamento M2 a Gessate, entrato in funzione nel 1985; il ramo per Cassano venne invece sostituito con autobus gi\u00e0 nel dicembre 1972. La tratta per il deposito era perci\u00f2 percorsa promiscuamente dai treni bloccati e dai treni M2. La tranvia Milano-Vimercate, sopravvissuta fino al 1981, mantenne in via Palmanova un tracciato parallelo ma non promiscuo, con la peculiare eccezione del primo tratto tra Cimiano e Sire Raul che, fino a met\u00e0 degli anni ottanta, fungeva anche da raccordo metro-ferroviario con l'Officina Teodosio."}
{"id": "678273", "revid": "1428919", "url": "https://it.wikipedia.org/wiki?curid=678273", "title": "Anna Seghers", "text": "Biografia.\nStudia all'Universit\u00e0 di Heidelberg dove si laurea nel 1924 con una tesi in Storia dell'arte, dedicata alla figura dell'ebreo e dell'ebraismo nell'opera di Rembrandt. L'anno successivo spos\u00f2 lo scrittore ungherese L\u00e1szl\u00f3 Radv\u00e1nyi.\nDal 1928 fu iscritta al Partito Comunista di Germania; adotta come pseudonimo il cognome di un incisore olandese del Seicento, col quale esordisce pubblicando il primo romanzo: \"La rivolta dei pescatori di Santa Barbara\", storia di uno dei primi scioperi di pescatori poveri del Mare del Nord, un capolavoro dove nei crudi chiaroscuri e nel montaggio di un testo volutamente realista, affiorano gli esiti della sua educazione segnata dall'espressionismo letterario e cinematografico.\nArrestata nel 1933, ripara esule in Francia; nel 1935 prende parte al congresso antifascista dell'AEAR per la difesa della cultura al Palais de la Mutualit\u00e8; nel 1937, durante la guerra civile spagnola, tiene un comizio antifranchista a Madrid; arriva in Messico nel 1941 dove redige il trittico che le assicura la fama: \"La Settima croce\", \"Transit\" o \"Visto di transito\" nel 1944, il racconto lungo \"La gita delle ragazze morte\" nel 1946.\nTorn\u00f2 in patria nel 1947 stabilendosi nella comunista Repubblica Democratica Tedesca. Qui ricoprir\u00e0 dal 1952 al 1978 il ruolo di presidentessa dell'Unione degli Scrittori della Repubblica Democratica Tedesca. \u00c8 tra le promotrici nel 1963 del convegno internazionale di Liblice, in Cecoslovacchia, dedicato a Franz Kafka, \u00e8 amica e frequenta negli incontri internazionali per la pace gli amici scrittori Pablo Neruda e Jorge Amado.\nNel 1976 Anna Seghers \u00e8 la pubblica accusatrice del dissidente Wolf Biermann, poeta e chansonnier, cui venne rifiutato il rientro nella DDR nella quale pure si era rifugiato nel 1953.\nMuore a Berlino Est il 1\u00ba giugno 1983."}
{"id": "678282", "revid": "125831243", "url": "https://it.wikipedia.org/wiki?curid=678282", "title": "FedEx", "text": "FedEx, propriamente FedEx Corporation, \u00e8 una societ\u00e0 di trasporto specializzata in spedizioni espresse con servizi \"overnight\" di posta e plichi, in trasporti via terra, trasporti aerei e servizi logistici.\nFedEx \u00e8 un'abbreviazione sillabica del nome originale della compagnia: Federal Express.\nStoria.\nLa societ\u00e0 \u00e8 stata fondata nel 1971 da un ex studente della Yale University Frederick W. Smith a Little Rock in Arkansas (USA).\nNel 1973 si trasferisce a Memphis nel Tennessee.\nL'azienda \u00e8 divisa in vari settori specifici di attivit\u00e0; anche i veicoli si differenziano cromaticamente in base all'appartenenza ad uno o all'altro: ferma restando la presenza del prefisso \"Fed\" in colore viola, le lettere \"Ex\" sono di volta in volta di colore grigio per la corporation, arancio, verde o rosso per le varie unit\u00e0 operative.\nIl logo \u00e8 stato progettato in modo tale che tra la E e la x si delinei il contorno di una freccia bianca, come a dare idea di movimento o della rapidit\u00e0 di consegna. Questo \u00e8 ancor pi\u00f9 visibile nel logo adottato nei paesi arabi.\nPer quanto riguarda la sua presenza sul territorio italiano, ha anche stretto un accordo commerciale con il corriere espresso italiano SDA Express Courier.\nNell'aprile 2015, FedEx raggiunge un accordo con TNT Express per l'acquisizione della societ\u00e0 olandese sulla base di un accordo del valore di 4,4 miliardi di euro. L'operazione \u00e8 stata conclusa nella prima parte del 2016.\nFedEx in cifre.\nNel 2016, FedEx Express dichiarava di avere:\nL'impresa possiede 10 hub di cui i pi\u00f9 importanti sono Memphis, Subic Bay, Charles De Gaulle, Fort Worth in Texas e Indianapolis.\nFedEx nei film.\nNel 2000 \u00e8 stato girato il film Cast Away, diretto da Robert Zemeckis e con protagonista Tom Hanks nei panni di Chuck Noland, ingegnere e dirigente operativo della FedEx.\nFlotta aerea.\nNel 2007 e nel 2008, secondo la rivista \"Air Transport World\", \u00e8 stata la pi\u00f9 grande compagnia aerea del mondo in termini di \"tonnellate per chilometro trasportate\".\nLa flotta di FedEx Express comprende 657 aeromobili nel mondo intero.\n1 B767-300F (N120FE)\n1 B757-200F (N916FD)\n1 B767-300F(ER) (N113FE)\nSponsorizzazioni.\nLa FedEx \u00e8 stata sponsor in Formula 1 della Scuderia Ferrari e della Williams F1."}
{"id": "678283", "revid": "486946", "url": "https://it.wikipedia.org/wiki?curid=678283", "title": "Sandamer", "text": ""}
{"id": "678284", "revid": "599013", "url": "https://it.wikipedia.org/wiki?curid=678284", "title": "Sandan", "text": ""}
{"id": "678285", "revid": "486946", "url": "https://it.wikipedia.org/wiki?curid=678285", "title": "Piepi", "text": ""}
{"id": "678286", "revid": "486946", "url": "https://it.wikipedia.org/wiki?curid=678286", "title": "Pixi", "text": ""}
{"id": "678287", "revid": "110157", "url": "https://it.wikipedia.org/wiki?curid=678287", "title": "Campionato mondiale di pallavolo maschile 2006", "text": "Il campionato mondiale di pallavolo maschile 2006 si \u00e8 svolto dal 17 novembre al 3 dicembre 2006 a Fukuoka, Hiroshima, Nagano, Saitama, Sendai e Tokyo, in Giappone: al torneo hanno partecipato ventiquattro squadre nazionali e la vittoria finale \u00e8 andata per la seconda volta consecutiva al Brasile.\nLe qualificazioni.\nZona africana (2 squadre).\nLe formazioni africane che hanno partecipato alle qualificazioni sono solo 13. Hanno centrato l'obiettivo le due nazionali pi\u00f9 titolate del continente nero: ed .\nZona asiatica (5 squadre).\nSono 20 le nazionali che hanno preso parte ai tornei di qualificazione. Cinque sono le nazionali qualificate, oltre al Giappone paese organizzatore della manifestazione. , e si sono qualificate gi\u00e0 al secondo turno, mentre ed hanno guadagnato l'accesso alla fase finale al termine dei Play-Off tra le seconde classificate.\nZona europea (9 squadre).\nSono 35 le nazionali che hanno preso parte ai tornei di qualificazione. , , , , , , e si sono qualificate gi\u00e0 al terzo turno, mentre la si \u00e8 guadagnata l'accesso alla fase finale al termine dei Play-Off tra le terze classificate.\nZona nordamericana (4 squadre).\nSono 20 le nazionali che hanno preso parte ai tornei di qualificazione. Dai due turni di qualificazione si sono qualificate , , e .\nZona sudamericana (2 squadre).\n7 sono le nazionali che hanno preso parte ai tornei di qualificazione. Dai due gironi disputati si sono qualificate e .\nSquadre partecipanti.\nAnche in questa edizione le squadre partecipanti furono 24; cambi\u00f2 invece la formula: le squadre nazionali furono inizialmente raggruppate in quattro pool da sei squadre ciascuno; le prime quattro di ogni pool si qualificarono per il secondo turno dove furono poi raggruppate in altri due gruppi da otto squadre ciascuna. In questo secondo girone le squadre qualificate affrontarono solo le squadre provenienti dagli altri gironi, mantenendo per\u00f2 i punti guadagnati negli scontri diretti della prima fase.\nIl Giappone si \u00e8 qualificato come Paese ospitante, mentre il Brasile come Campione uscente. Le altre 22 squadre si sono qualificate attraverso i tornei continentali (9 per l'Europa, 4 per il Nord e Centro America e Caraibi, 2 per il Sud America, 2 per l'Africa e 5 dall'Asia e Oceania).\nLe pool vennero sorteggiate a Tokyo il 29 novembre 2005.\nLe partite.\n\"Sono indicati gli orari locali (UTC + 9)\"\nSemifinali e finali (Tokyo).\n\"Sono indicati gli orari locali (UTC + 9)\""}
{"id": "678289", "revid": "486946", "url": "https://it.wikipedia.org/wiki?curid=678289", "title": "Vulnona", "text": ""}
{"id": "678291", "revid": "834", "url": "https://it.wikipedia.org/wiki?curid=678291", "title": "Netty Reiling", "text": ""}
{"id": "678293", "revid": "22475", "url": "https://it.wikipedia.org/wiki?curid=678293", "title": "Pummeluff", "text": ""}
{"id": "678294", "revid": "486946", "url": "https://it.wikipedia.org/wiki?curid=678294", "title": "Knuddeluff", "text": ""}
{"id": "678296", "revid": "486946", "url": "https://it.wikipedia.org/wiki?curid=678296", "title": "Myrapla", "text": ""}
{"id": "678297", "revid": "486946", "url": "https://it.wikipedia.org/wiki?curid=678297", "title": "Duflor", "text": ""}
{"id": "678298", "revid": "486946", "url": "https://it.wikipedia.org/wiki?curid=678298", "title": "Glifor", "text": ""}
{"id": "678300", "revid": "178920", "url": "https://it.wikipedia.org/wiki?curid=678300", "title": "Ncis", "text": ""}
{"id": "678301", "revid": "84184", "url": "https://it.wikipedia.org/wiki?curid=678301", "title": "Morabito", "text": ""}
{"id": "678302", "revid": "486946", "url": "https://it.wikipedia.org/wiki?curid=678302", "title": "Parasek", "text": ""}
{"id": "678303", "revid": "486946", "url": "https://it.wikipedia.org/wiki?curid=678303", "title": "Bluzuk", "text": ""}
{"id": "678304", "revid": "486946", "url": "https://it.wikipedia.org/wiki?curid=678304", "title": "Omot", "text": ""}
{"id": "678305", "revid": "17351", "url": "https://it.wikipedia.org/wiki?curid=678305", "title": "Republic-Fairchild A-10 Thunderbolt II", "text": ""}
{"id": "678309", "revid": "486946", "url": "https://it.wikipedia.org/wiki?curid=678309", "title": "Digdri", "text": ""}
{"id": "678314", "revid": "117780461", "url": "https://it.wikipedia.org/wiki?curid=678314", "title": "Robert Menzies", "text": "\u00c8 stato il dodicesimo premier australiano e quello pi\u00f9 longevo. Complessivamente ha governato come premier per 18 anni e mezzo. Egli \u00e8 asceso rapidamente al potere, ma il suo primo governo fu un fallimento. Menzies pass\u00f2 8 anni di \"traversata nel deserto\" prima di fondare il Partito Liberale australiano, alla guida del quale ha dominato la scena politica degli anni cinquanta e della prima met\u00e0 degli anni sessanta.\nGli inizi.\nMenzies nacque a Jeparit, una piccola citt\u00e0 del Wimmera, regione occidentale dello Stato di Victoria, figlio di un magazziniere e membro del parlamento statale. Anche lo zio ed il suocero di Menzies erano uomini politici. Egli era straordinariamente orgoglioso della sua discendenza scozzese. Ming, che era il suo pi\u00f9 ricorrente soprannome, derivava da Mingus, la pronuncia scozzese di Menzies, ed era anche il nome del malvagio imperatore di Flash Gordon, il celebre fumetto di fantascienza.\nMenzies si laure\u00f2 in Legge all'Universit\u00e0 di Melbourne. Quando comp\u00ec i 19 anni, scoppi\u00f2 la Prima guerra mondiale. La sua famiglia decise che sarebbero stati i suoi fratelli maggiori ad arruolarsi, mentre Menzies avrebbe dovuto completare i suoi studi. Si laure\u00f2 nel 1918 e rapidamente si afferm\u00f2 come uno dei pi\u00f9 importanti avvocati di Melbourne, riuscendo ad accumulare una discreta fortuna. Nel 1920 Menzies si spos\u00f2 con Pattie Leckie, la figlia di un parlamentare federale che esercit\u00f2 una moderata influenza su di lui.\nL'ascesa al governo.\nNel 1928, Menzies invest\u00ec la sua fortuna per essere eletto al parlamento di Victoria. La sua candidatura rischi\u00f2 di naufragare quando un gruppo di veterani lo attacc\u00f2 per non essersi arruolato, ma riusc\u00ec a superare quelle difficolt\u00e0. Gli anni seguenti trascorsero nel parlamento di Victoria e nel suo governo conservatore, nel quale dal 1932 al 1934 ricopr\u00ec il ruolo di vicepremier.\nNel 1934 Menzies fece il suo ingresso nella politica federale, venendo eletto al parlamento australiano nelle file del Partito dell'Australia Unita (UAP), di orientamento conservatore. Entr\u00f2 immediatamente a far parte del governo Lyons come Ministro della Giustizia e dell'Industria, e poco dopo riusc\u00ec a conquistare la carica di viceleader del UAP. Menzies veniva visto come il successore naturale di Lyons e fu accusato di volerlo estromettere, accusa da lui sempre respinta. Nel 1938 gli fu affibbiato il soprannome di \"Pig Iron Bob\" (letteralmente, Bob maiale di ferro), a seguito della battaglia industriale con i lavoratori che rifiutavano di raccogliere rottami di ferro da inviare in Giappone. Nel 1939, mentre si facevano pi\u00f9 evidenti i venti di guerra, Menzies si dimise dal governo per protestare contro la sua presunta inazione. Poco dopo, il 7 aprile 1939, vedeva la morte per infarto del premier Lyons.\nIl primo governo Menzies.\nIl 26 aprile 1939, dopo una breve transizione durata tre settimane del governo guidato dal capo del Partito Agrario, Sir Earle Page, Menzies fu eletto alla guida del Partito dell'Australia Unita, ed in tale veste divenne premier. Immediatamente dovette fronteggiare una grave crisi politica, quando Page rifiut\u00f2 di entrare nel suo governo. In un inusitato discorso parlamentare, Page attacc\u00f2 personalmente Menzies accusandolo di codardia per non essersi arruolato durante il primo conflitto mondiale, e di slealt\u00e0 nei confronti del defunto premier Lyons. Menzies form\u00f2 un governo di minoranza. Quando Page, pochi mesi dopo, venne deposto dalla leadership del suo partito, Menzies form\u00f2 un nuovo governo di coalizione con il suo successore Archie Cameron. In seguito, Menzies perdon\u00f2 Page, ma Pattie Menzies non gli rivolse pi\u00f9 la parola.\nNel settembre 1939, con lo scoppio della Seconda guerra mondiale, Menzies attravers\u00f2 in lungo e in largo il paese cercando di mobilitarne le energie, ma gli amari ricordi e le difficolt\u00e0 che seguirono al primo conflitto mondiale fecero parzialmente fallire i suoi sforzi. La scelta di non arruolarsi durante la prima guerra mondiale min\u00f2 la credibilit\u00e0 di Menzies come primo ministro di una nazione in guerra. Alle elezioni del 1940 il UAP fu sconfitto di stretta misura, e Menzies riusc\u00ec a essere riconfermato come premier solo grazie all'appoggio di due parlamentari indipendenti. Il Partito Laburista, guidato da John Curtin, rifiut\u00f2 di entrare in un governo di unit\u00e0 nazionale.\nNel 1941 Menzies pass\u00f2 mesi in Gran Bretagna a discutere di strategia militare con Winston Churchill e altri leader, mentre in patria la sua posizione politica si deteriorava. Lo storico australiano David Day ha ipotizzato che Menzies sperasse di rimpiazzare Churchill nel ruolo di premier britannico, e che a questo scopo assicur\u00f2 alla Gran Bretagna un forte impegno dell'esercito australiano. Altri storici, come Gerard Henderson, rigettano questa poco credibile teoria. Quando torn\u00f2 a casa, Menzies si accorse di aver perso la sua maggioranza in parlamento, e il 28 agosto 1941 fu costretto a rassegnare le dimissioni, da premier prima e da leader del suo partito poi. Il leader degli agrari, suoi alleati di governo, Arthur Fadden, divent\u00f2 primo ministro. Menzies era amareggiato da quello che lui considerava essere un tradimento dei suoi colleghi di partito, e decise di abbandonare la vita politica.\nRitorno al potere.\nIn seguito alla sconfitta parlamentare del governo Fadden, nell'ottobre del 1941 il capo del partito laburista John Curtin fu eletto premier. Nel 1943 Curtin vinse le elezioni con una maggioranza smisurata. Durante il 1944 Menzies organizz\u00f2 vari convegni per discutere della fondazione di un nuovo partito di centro destra al posto del moribondo UAP. Prese cos\u00ec forma il partito liberale, che fu fondato ufficialmente da Menzies nel 1945. Questo evento diede definitivamente forma alla magmatica galassia della destra australiana. Tuttavia nelle elezioni del 1946 il successore di Curtin, Ben Chifley, riport\u00f2 per i laburisti una sonora vittoria. Nella stampa conservatrice cominci\u00f2 a circolare lo slogan \"Non possiamo vincere con Menzies\"\nMa la guerra fredda fece nascere un forte sentimento anti comunista in Australia che fin\u00ec per erodere il massiccio consenso di cui i laburisti sembravano godere. Nel 1947 questo fenomeno fu alimentato anche dall'erronea decisione del governo Chifley di nazionalizzare le banche private. Questa misura non fu mai effettivamente attuata grazie alla forte opposizione della classe media che Menzies seppe abilmente sfruttare. Un duro sciopero dei minatori di carbone organizzato dal partito comunista consegn\u00f2, a dispetto della decisa repressione attuata dal governo laburista, il potere nelle mani di Menzies che nel dicembre di quell'anno vinse le elezioni riconquistando la premiership.\nI laburisti mantennero il controllo del senato e poterono rendere difficile la vita a Menzies, il quale nel 1951 band\u00ec per legge il partito comunista. Il premier sper\u00f2 che il Senato a maggioranza laburista rigettasse il suo progetto di legge permettendogli di indire le elezioni anticipate. Ma con sua grande sorpresa i laburisti fecero passare la legge anticomunista che di l\u00ec a poco fu abrogata, in quanto giudicata anticostituzionale, dalla Corte Suprema. Qualche tempo dopo il Senato rigett\u00f2 una legge bancaria e Menzies riusc\u00ec ad indire le elezioni anticipate che vinse conquistando entrambi i rami del parlamento.\nPi\u00f9 tardi nel 1951 Menzies decise di indire un referendum costituzionale per bandire il partito comunista. Il nuovo leader Laburista Dr H.V. Evatt, guid\u00f2 con successo la campagna contro il referendum che fu rigettato di misura. Scoppiata la guerra di Corea egli non esit\u00f2 ad inviare truppe nel teatro di guerra stringendo una forte alleanza con gli Stati Uniti.\nA causa del deteriorarsi delle condizioni economiche Evatt era sicuro di vincere le elezioni del 1954. Ma poco prima delle elezioni la defezione del diplomatico sovietico Vladimir Petrov, fece emergere l'esistenza di una rete di agenti sovietici in Australia, rete che inizialmente sembrava includere membri dello staff del leader dell'opposizione laburista Evatt. Questo evento spionistico consent\u00ec la rielezione di Menzies, il quale vinse confortevolmente anche le elezioni del 1958.\nGrazie alla massiccia immigrazione che fece decollare l'industria manifatturiera e edilizia, e al massiccio aumento delle esportazioni agricole, anche in Australia esplose un boom economico che fece apparire datata la retorica socialista del partito laburista. Agli occhi dell'elettorato non vi era pi\u00f9 partita tra la visione del labor e la promessa di prosperit\u00e0 e stabilit\u00e0 economica per tutti targata r Menzies.\nTuttavia nel 1961 il nuovo capo dei laburisti, Arthur Calwell, guadagn\u00f2 terreno su Menzies, che al fine di arrestare l'inflazione, var\u00f2 misure che causarono un aumento della disoccupazione. Nelle elezioni di quell'anno il leader liberale vinse con una maggioranza di due soli seggi, Tuttavia egli fu abile a sfruttare le divisioni esistenti nell'opposizione laburista sul tema della guerra fredda e dell'alleanza con gli Stati Uniti e nelle elezioni del 1963 riusc\u00ec ad ampliare la sua maggioranza parlamentare. In queste elezioni determinante si rivel\u00f2 l'incidente mediatico occorso al povero capo dell'opposizione che fu fotografato fuori dall'albergo dove si era riunito lo stato maggiore laburista, dando di lui l'immagine di un uomo di paglia. Quelle del 1963 erano le prime elezioni televisive e il quasi settantenne Menzies rivel\u00f2 una grande padronanza dei nuovi media. Nello stesso anno gli fu creato Cavaliere del Thistle.\nNel 1965 Menzies prese la fatale decisione di inviare in Vietnam truppe a fianco degli Stati Uniti e reintrodusse la coscrizione obbligatoria. Queste mosse inizialmente molto popolari, costituirono per i suoi successori un serio problema. A dispetto della sua pragmatica accettazione dei nuovi equilibri di potere sorti nel pacifico dopo la seconda guerra mondiale, che vedevano il dominio in campo occidentale della potenza Americana egli rimase un fervente ammiratore della Gran Bretagna e della sua Sovrana Elisabetta II.\nRitiro ed eredit\u00e0.\nMenzies si ritir\u00f2 dalla vita politica nel gennaio del 1966, e fu sostituito nella carica di premier e leader del partito liberale dall'ex ministro del Tesoro Harold Holt. Dopo le sue dimissioni la Regina lo nomin\u00f2 all'antico ufficio di \"Lord Warden of the Cinque Ports\". Attravers\u00f2 gli Stati Uniti tenendo conferenze e pubblicando due volumi di memorie. Mor\u00ec a Melbourne nel 1978, a seguito di un infarto; nella stessa citt\u00e0 si svolsero i funerali di stato.\nDal 1949 al gennaio del 1966 Menzies ha dominato la vita politica australiana.\nIn campo politico il suo pi\u00f9 grande lascito \u00e8 la creazione del Partito Liberale, che sino alle ultime elezioni era alla guida del governo australiano, e la stabilizzazione della vita politica, fino ad allora caratterizzata da un forte trasformismo.\nInoltre egli guid\u00f2 la sua nazione in un'epoca di forte sviluppo economico, mantenendo una solida alleanza con gli Stati Uniti.\nGli \u00e8 stato dedicato un monte, principale vetta del Territorio antartico australiano (3.355\u00a0m s.l.m.), in Antartide."}
{"id": "678315", "revid": "125916094", "url": "https://it.wikipedia.org/wiki?curid=678315", "title": "DHL", "text": "DHL \u00e8 una compagnia di trasporti che offre trasporto internazionale di merci e contratti logistici.\nStoria.\nLa societ\u00e0 fu fondata nel 1969 a San Francisco da Adrian Dalsey, Larry Hillblom e Robert Lynn: dalle iniziali dei tre cognomi deriv\u00f2 il nome DHL. Inizialmente la societ\u00e0 offriva solamente il servizio di trasporto aereo espresso di documenti e piccoli pacchi tra gli Stati Uniti continentali e le Hawaii, ma ben presto estese la propria attivit\u00e0 anche al resto del mondo. Fu anche tra le prime aziende a dotarsi di aerei propri, riconoscibili da una livrea bianca con strisce rosse.\nNel 1998 la Deutsche Post, nel suo piano di diversificazione delle attivit\u00e0 e di acquisizioni di societ\u00e0 del settore dei trasporti, cominci\u00f2 ad acquistare azioni di DHL, arrivando a prenderne il controllo nel 2001 e la propriet\u00e0 completa nel 2002.\nIl nuovo acquirente negli anni successivi ha provveduto a varie operazioni di acquisizione e fusione di varie aziende del ramo e con operazioni di marketing successive ha modificato l'originale livrea storica di DHL in quella su sfondo giallo (colore storico della Deutsche Post) sempre con le scritte in rosso. Un ulteriore passo importante \u00e8 stato quello di unificare tutte le sue attivit\u00e0 sotto il marchio DHL che \u00e8 andato a sostituire nel tempo anche altri marchi storici del settore trasporti, come ad esempio Danzas.\nSponsorizzazioni.\nLa DHL \u00e8 uno degli sponsor principali della Formula 1 e del WTCR Coppa del Mondo Turismo. Inoltre \u00e8 stato sponsor del Mondiale di Rugby 2011 e, dal 2011, \u00e8 anche sponsor ufficiale del Manchester United e il logo \u00e8 presente sulle divise da allenamento dei \"Red Devils\" e sui cartelloni pubblicitari durante le partite casalinghe all'Old Trafford. Da settembre 2011, DHL inizia una massiccia campagna pubblicitaria in televisione e radio, pubblicizzando i servizi della divisione Express, inoltre \u00e8 stato il partner logistico della manifestazione calcistica \"copa Am\u00e9rica 2015\". Nel 2015 firma un contratto triennale diventando partner ufficiale per la logistica di MotoGP.\nDall'ottobre 2015 e per le tre stagioni sportive a seguire, DHL diventa main sponsor di Modena Volley, salvo rinunciarvi dopo solo una stagione.\nDHL diventa sponsor della nazionale di pallavolo italiana, sia maschile che femminile, e di quelle tedesca e canadese di rugby."}
{"id": "678318", "revid": "2117814", "url": "https://it.wikipedia.org/wiki?curid=678318", "title": "Gino Negri", "text": "Biografia.\nAllievo del Conservatorio di Milano, studi\u00f2 il pianoforte con E. Calace e composizione con Giulio Cesare Paribeni e Renzo Bossi, diplomandosi nel 1941. \nFu tra i protagonisti del panorama musicale milanese del secondo dopoguerra. Con Fiorenzo Carpi e Ennio Gerelli studi\u00f2 la teoria dell'armonia di gravitazione messa a punto da Roberto Lupi (fondatore della Giovane Scuola), che applicher\u00e0 spesso nelle sue composizioni.\nOltre all'attivit\u00e0 di compositore esercit\u00f2 per alcuni anni quella di critico musicale per la rivista Panorama e di insegnante, presso la Nuova Accademia di Milano e la scuola del Piccolo Teatro di Milano. Fu anche attore e conduttore televisivo, con il programma \"Spazio musicale\" e \"Invito alla Musica\", entrambi per la Rai. Tradusse e cur\u00f2 la versione ritmica di diversi libretti di teatro musicale, fra i quali \"L'opera da tre soldi\" di Kurt Weill e \"Die Fledermaus\" di Johann Strauss. Lavor\u00f2 intensamente per tutta la vita nel campo della musiche di scena, scrivendo innumerevoli commenti musicali per spettacoli delle principali compagnie italiane di prosa come collaboratore dei pi\u00f9 importanti registi.\nNel 1967 vinse il \"Premio Italia\" con l'opera radiofonica \"Giovanni Sebastiano\", geniale atto unico basato principalmente su una personalissima rielaborazione di temi bachiani sui quali Negri fa cantare i suoi personaggi, oltre che a suo materiale originale il cui linguaggio sembrerebbe riconducibile all'armonia di gravitazione.\nNel 2021 il lavoro \u00e8 stato ripreso e messo in scena con grande successo nella stagione \"Eine Kleine Musik\" all'interno del Festival di Spoleto.\n\u00c8 stato anche autore di canzoni, partecipando al Festival di Sanremo 1961 con \"Una goccia di cielo\" (cantata da Nadia Liani e Jolanda Rossin).\nIntorno al 1968-71 fu dirigente pubblictario alla Motta e scrisse parecchi jingles, alcuni dei quali passati alla storia del genere: \"Ho preso una cotta per Motta\" e \"Cin-cin, cin-cin, Cinzano\".\nColpito da un ictus nella seconda met\u00e0 degli anni ottanta, rallent\u00f2 l'attivit\u00e0 musicale, intensificando per\u00f2 quella letteraria. Alla sua morte, avvenuta il 19 luglio 1991, lasci\u00f2 numerosi scritti di carattere musicale.\nLa musica.\nLo stile di Gino Negri, quasi sempre caratterizzato dall'uso di piccoli organici strumentali e con una costante presenza del canto, di volta in volta creato \"su misura\" per le caratteristiche e le capacit\u00e0 degli interpreti (spesso non cantanti lirici ma attori di teatro), risente di molte influenze della musica del Novecento, pur conservando in ogni caso una spiccata personalit\u00e0. Assolutamente privo di remore, sia per la citazione e l'inserimento nella sua musica di elementi spesso beffardamente richiamanti celeberrimi autori del passato, sia per l'uso, a volte, di stilemi derivati da forme musicali cosiddette \"basse\" (come la canzonetta degli anni sessanta), nella sua musica riesce sempre a mantenere un carattere di arguta nobilt\u00e0 di tono, senza mai scadere nell'intellettualismo, ma allo stesso tempo senza grandi profondit\u00e0 formali. Passando dalla mordace ironia a una malinconia sottile, lo stile di Gino Negri dimostra soprattutto una componente di distaccato divertimento.\nPrincipali composizioni.\nCanzoni.\nGino Negri coltiv\u00f2 costantemente la passione per la \"forma\" canzone e vi sidedic\u00f2 intensamente dalla fine degli anni Cinquanta. Ne scrisse moltissime, sia musiche che testi, cos\u00ec come fece per le opere teratrali di cui fu autore di musica, soggetto e libretto. A volte ne introduceva alcune anche all'interno delle opere stesse. Oltre alla gi\u00e0 citata \"Una goccia di cielo\" \u00e8 da ricordare la raccolta \"Costretto dagli eventi\", incisa su disco dallo stesso Negri. Altre furono interpretate spesso da cantanti-attori come Laura Betti, Liliana Zoboli, Sandro Massimini, I Gufi, Milva.\nPer Milva realizz\u00f2 gli LP Le canzoni del Tabarin - Canzoni da cortile (1963), e Canti della libert\u00e0 (1965), di cui cur\u00f2 gli arrangiamenti.\nLe canzoni della mala.\nInsieme a Giorgio Strehler, Fiorenzo Carpi e Dario Fo, contribu\u00ec a creare quel repertorio popolare di invenzione che and\u00f2 sotto il nome di canzoni della mala, portato al successo al Teatro Gerolamo di Milano nel 1958 dalla allora esordiente Ornella Vanoni, il cui talento canoro fu scoperto da Negri, che era suo insegnante di storia della musica alla Scuola del Piccolo Tearo di Milano, verso la met\u00e0 degli anni Cinquanta. Per questo repertorio \u00e8 da ricordare \"Canto di carcerati calabresi\"."}
{"id": "678323", "revid": "599013", "url": "https://it.wikipedia.org/wiki?curid=678323", "title": "Dak", "text": ""}
{"id": "678328", "revid": "59912", "url": "https://it.wikipedia.org/wiki?curid=678328", "title": "Dar", "text": ""}
{"id": "678330", "revid": "436907", "url": "https://it.wikipedia.org/wiki?curid=678330", "title": "DAY", "text": ""}
{"id": "678331", "revid": "834", "url": "https://it.wikipedia.org/wiki?curid=678331", "title": "Day", "text": ""}
{"id": "678337", "revid": "1840984", "url": "https://it.wikipedia.org/wiki?curid=678337", "title": "United Parcel Service", "text": "United Parcel Service (UPS) \u00e8 una societ\u00e0 americana di trasporto pacchi e spedizioni internazionali.\nLa sua sede \u00e8 ad Atlanta in Georgia (USA).\nStoria.\nIl 28 agosto del 1907, a 19 anni, Jim Casey fond\u00f2 la American Messenger Company a Seattle, Washington (USA). Il primo cambiamento di denominazione avvenne nel 1913 in Merchants Parcel Delivery per addivenire alla denominazione tuttora in uso nel 1919.\nUno dei soprannomi con cui \u00e8 conosciuta \u00e8 quello di \"The Big Brown Machine\" (in lingua italiana traducibile come \"la grande macchina marrone\") per la caratteristica livrea che da anni rende inconfondibili i suoi mezzi di trasporto in tutto il mondo. L'unica modifica estetica effettuata in anni recenti dall'azienda \u00e8 stata la modernizzazione del logo originario, disegnato da Paul Rand, in uso dal 1961 e sostituito dopo oltre 40 anni di uso nel 2003.\nLa flotta.\nNel 2007 e nel 2008, secondo la rivista \"Air Transport World\", \u00e8 stata la terza pi\u00f9 grande compagnia aerea del mondo (dopo la FedEx e Air France-KLM) in termini di \"tonnellate per chilometro trasportate\".\nLa flotta aerea di United Parcel Service, che ne fa l'ottava compagnia aerea mondiale \u00e8 composta da 238 velivoli.\nSponsorizzazioni.\nDal 2013 al 2021 \u00e8 stata sponsor della Scuderia Ferrari nel campionato del mondo di Formula 1."}
{"id": "678340", "revid": "599013", "url": "https://it.wikipedia.org/wiki?curid=678340", "title": "Del", "text": ""}
{"id": "678351", "revid": "2032913", "url": "https://it.wikipedia.org/wiki?curid=678351", "title": "Alberto Rossi (attore)", "text": "Biografia.\nSi \u00e8 diplomato all'Accademia nazionale d'arte drammatica nel 1990. Dopo nemmeno due settimane \u00e8 arrivato il suo debutto televisivo ne \"I ragazzi del muretto\". Ha calcato i pi\u00f9 importanti palcoscenici italiani con \"Il ritorno dei casanova\", al fianco di Giorgio Albertazzi. Il cinema lo ha visto diretto da Maurizio Ponzi in \"Italiani\", da George Miller in \"L'olio di Lorenzo\" e da Pupi Avati ne \"I cavalieri che fecero l'impresa\".\nMolteplici le sue interpretazioni dai fotoromanzi al grande e piccolo schermo, prima di approdare alla soap opera \"Un posto al sole\", che gli ha dato la possibilit\u00e0 professionale di immedesimarsi nei numerosi aspetti del personaggio protagonista che interpreta dalla prima puntata, il 21 ottobre 1996. Nel maggio 2006 Rossi ha anche diretto alcune puntate della soap.\nNel 2006 ha partecipato a \"Notti sul ghiaccio\", show condotto da Milly Carlucci sulla scia di \"Ballando con le stelle\".\nFilmografia.\nTelevisione.\nOltre ad essere nel cast fisso di \"Un posto al sole\" fin dalla prima puntata, cio\u00e8 dal 1996, Alberto Rossi ha partecipato ad altre fiction:"}
{"id": "678371", "revid": "287204", "url": "https://it.wikipedia.org/wiki?curid=678371", "title": "Obelisco di San Domenico", "text": "L'obelisco di San Domenico (o pi\u00f9 propriamente guglia di San Domenico) \u00e8 un'opera scultorea barocca situata in piazza San Domenico Maggiore a Napoli, di fronte alla chiesa omonima.\nCronologicamente, si tratta del secondo grande obelisco innalzato in citt\u00e0, dopo quello di San Gennaro.\nStoria.\nLa guglia fu voluta nel 1656 dal popolo napoletano come \"ex-voto\" a san Domenico per scongiurare la pestilenza di quello stesso anno. I padri domenicani cos\u00ec oltre ad offrire il proprio contributo economico alla causa, comunque in misura inferiore rispetto alle somme stanziate dalla popolazione locale, si occuparono anche della gestione del cantiere che si sarebbe aperto in piazza. I domenicani quindi in un primo momento affidarono la committenza dell'opera a Cosimo Fanzago, all'epoca impegnato anche nella conclusione di un altre due opere simili, l'obelisco di San Gennaro, iniziato nel 1636, e la \"statua di San Gaetano\", iniziata nel 1657. Il Fanzago lavor\u00f2 al progetto di San Domenico tra il 1656 e il 1658, fin quando non gli successe all'incarico, per motivi legati alla poca celerit\u00e0 dell'architetto bergamasco, Francesco Antonio Picchiatti, il quale mantenne il cantiere fino al 1666 modificando sensibilmente il progetto originario, di cui peraltro restano tracce parziali solamente nell'ornamentazione della base in marmo e bardiglio.\nI lavori in questo periodo andarono a rilento probabilmente anche perch\u00e9 furono rinvenuti in zona i resti archeologici della porta Cumana. Dopo una piccola parentesi di Lorenzo Vaccaro, allievo del Fanzago, avvenuta intorno al 1680 circa, che sostitu\u00ec il Picchiatti, i lavori ripresero solo dopo quasi cinquant'anni, nel 1736, col figlio Domenico Antonio Vaccaro che fu nominato architetto del cantiere e che lo segu\u00ec stabilmente fino al suo completamento avvenuto un anno dopo.\nIl Vaccaro oltre ad apporre sul monumento i fregi e le sculture decorative che mancavano, in parte gi\u00e0 eseguite dal Fanzago nel Seicento e da lui solo ritoccate, provvide a modificare ulteriormente le idee di Fanzago e Picchiatti in modo da giungere ad una migliore integrazione delle parti ideate dai suoi predecessori.\nLa guglia poteva dirsi quindi ultimata nel 1737 anche se era ancora priva della \"statua di san Domenico\", di cui non si ha certa l'attribuzione, in quanto l'opera fu collocata al vertice del monumento solo nel 1747, quindi due anni dopo la scomparsa dello scultore napoletano, che per\u00f2 fece il bozzetto dell'opera.\nDescrizione.\nIl progetto del Fanzago consisteva nella creazione di una struttura a forma piramidale articolata su tre basi: la prima in piperno, la seconda e la terza in tufo rivestito da decorazioni marmoree e lapidi. Opera diretta del Fanzago tuttavia resta solo il basamento, i cui elementi marmorei decorativi furono eseguiti da Lorenzo Vaccaro, come le sirene, le \"giarre\" agli angoli e i festoni sui lati.\nCon il passaggio del progetto al Picchiatti, fu avviato il rivestimento marmoreo esterno degli ordini superiori prevedendo anche l'aggiunta di sculture, che di fatto avvenne solo col passaggio dell'opera a Domenico Antonio Vaccaro (figlio di Lorenzo), che quindi si occup\u00f2 non solo di eseguire gli elementi decorativi che mancavano, ma anche di apporre quelle gi\u00e0 compiute nel corso del Seicento dal Fanzago in occasione del suo primo progetto, e mai collocate sul monumento. Sono questi i casi degli stemmi della citt\u00e0 di Napoli, dell'ordine dei domenicani, dei re di Spagna e dei vicer\u00e9 d\u2019Aragona del secondo ordine, oppure dei quattro putti agli angoli della base del terzo ordine, cos\u00ec come i busti dei santi quattro santi domenicani posti nei quattro medaglioni collocati su tutte le facciate del monumento sempre nel terzo ordine: \"san Pio V\", \"sant'Agnese\", \"san Vincenzo Ferrer\" e \"santa Margherita\".\nAppartengono invece all'opera diretta del Vaccaro i fregi sul vertice alto del terzo ordine che incorniciano altri santi domenicani: in basso, sono i medaglioni con \"san Giacinto\", \"san Pietro Martire\", \"san Ludovico\" e \"san Raimondo\", mentre ancora pi\u00f9 in alto, in altri medaglioni pi\u00f9 piccolo sono \"santa Rosa da Lima\", \"san Tommaso d'Aquino\", \"sant'Antonio\" e \"santa Caterina\".\nLa scultura bronzea di \"san Domenico\" sul vertice alto della guglia, infine, seppur eseguita su un modello lasciato dal Vaccaro, risulta essere di ignoto autore settecentesco."}
{"id": "678373", "revid": "767487", "url": "https://it.wikipedia.org/wiki?curid=678373", "title": "Balaena mysticetus", "text": "La balena della Groenlandia (Balaena mysticetus), nota anche come balena franca della Groenlandia o balena artica, \u00e8 una balena appartenente alla famiglia delle balene franche, i Balenidi. \u00c8 una robusta balena di colore scuro, priva di pinna dorsale, che pu\u00f2 raggiungere la lunghezza di 20 metri. Il peso massimo stimato per questa specie di grossa costituzione \u00e8 di 152 tonnellate: in quanto a grandezza, quindi, \u00e8 seconda solo alla balenottera azzurra, nonostante sia superata in lunghezza da altre specie. Trascorre tutta la vita nelle fertili acque artiche, diversamente da altre balene che migrano per motivi alimentari o di riproduzione.\nLa balena della Groenlandia \u00e8 stata una delle prime vittime dell'industria baleniera, e di conseguenza la sua popolazione \u00e8 notevolmente diminuita prima della messa al bando della caccia, nel 1966. Attualmente vi sono 14.400 esemplari di questa specie: ben pochi, rispetto ai 50.000 che vivevano nelle stesse acque prima che iniziasse ad essere cacciata.\nTassonomia.\nLa balena della Groenlandia venne descritta da Carlo Linneo nella X edizione del suo \"Systema Naturae\" (1758). \"Balaena\", per\u00f2, \u00e8 rimasto da allora un genere monotipico. Leiobalaena, descritta da Eschricht nel 1849, \u00e8 un sinonimo minore.\nCome gi\u00e0 detto, La balena della Groenlandia \u00e8 una specie monotipica, differente dalle altre balene franche. \u00c8 sempre rimasta l'unica specie del suo genere, fin dagli studi di Gray nel 1821. Vi sono, comunque, poche prove genetiche a sostegno di questa suddivisione in due generi. Infatti, gli scienziati hanno riscontrato maggiori differenze tra le varie specie di \"Balaenoptera\" che tra questa specie e le balene franche. Detto questo, \u00e8 probabile che in un prossimo futuro tutte e quattro le specie verranno classificate in un unico genere.\nIn Europa ed in Nordamerica, in depositi che vanno dal Miocene superiore (circa 10 milioni di anni fa) al Pleistocene inferiore (circa 1,5 milioni di anni fa), sono stati trovati cinque resti fossili di \"Balaena\". Questi cinque ritrovamenti sono stati indicati ognuno come appartenenti ad una specie distinta - \"B. affinis\", \"B. etrusca\", \"B. montalionis\", \"B. primigenius\" e \"B. prisca\".\nSi ritiene che \"Balaena prisca\", una delle cinque specie fossili di \"Balaena\", vissuta dal tardo Miocene (~10 milioni di anni fa) al primo Pleistocene (~1,5 milioni di anni fa), sia in effetti la stessa specie che vive tuttora. Prima dell'apparizione di quest'ultima vi \u00e8 un grosso buco nei resti fossili di cetacei imparentati con la balena della Groenlandia: bisogna infatti risalire fino al \"Morenocetus\", i cui resti sono stati trovati in un deposito sudamericano risalente a 23 milioni di anni fa.\nDescrizione.\nLe balene della Groenlandia sono animali di colore scuro e dal corpo robusto, privi di pinna dorsale, con la mascella inferiore pesantemente incurvata e con quella superiore molto stretta. I fanoni, che con una lunghezza di oltre tre metri sono i pi\u00f9 lunghi tra tutti quelli di ogni specie di balena, vengono utilizzati per intrappolare in acqua prede minuscole. Queste balene hanno ossa del cranio molto massicce, utili per frantumare il ghiaccio allo scopo di respirare. Alcuni cacciatori inuit sostengono di aver visto balene che con questo metodo hanno infranto superfici di ghiaccio spesse 60 centimetri. Le femmine, pi\u00f9 grandi dei maschi, possono raggiungere la lunghezza di 20 metri. Lo strato di grasso che circonda questa balena \u00e8 il pi\u00f9 spesso del regno animale, misurando in media 43-50 centimetri. L'esemplare pi\u00f9 grosso mai misurato era un gigante di 21,2 metri catturato al largo delle Spitsbergen, in Norvegia.\nDistribuzione.\nLe balene della Groenlandia sono le uniche balene che trascorrono tutta la vita nelle acque artiche. Quelle diffuse al largo dell'Alaska trascorrono i mesi invernali nelle zone sud-occidentali del Mare di Bering. In primavera migrano verso nord, seguendo lo scioglimento dei ghiacci, fino al Mare dei Chukchi e a quello di Beaufort, cacciando zooplancton, soprattutto copepodi. Sono nuotatrici lente e, solitamente, si spostano da sole o in piccoli gruppi, composti al massimo da sei esemplari. Nonostante possano restare immerse fino a quaranta minuti, si ritiene che non si immergano a grandi profondit\u00e0.\nRiproduzione e ciclo vitale.\nLe balene della Groenlandia sono molto rumorose e utilizzano suoni subacquei per comunicare mentre viaggiano, si nutrono e socializzano. Alcuni esemplari emettono lunghi richiami ripetitivi che si ritiene facciano parte dei rituali di corteggiamento. Il comportamento di questa specie comprende inoltre \"breaching\", \"tail slapping\" e \"spyhopping\". I gruppi riproduttivi sono formati da semplici coppie o da chiassosi gruppi composti da alcuni maschi e da una o due femmine.\nVari accoppiamenti sono stati osservati da marzo fino ad agosto; il concepimento si ritiene che avvenga prevalentemente in marzo. Questi animali raggiungono la maturit\u00e0 sessuale tra i 10 e i 15 anni. Le femmine danno alla luce un piccolo ogni 3-4 anni, dopo una gestazione di 13-14 mesi. Alla nascita, il piccolo \u00e8 lungo circa 4,5 metri e pesa 1000 chili, ma ad un anno di et\u00e0 misura gi\u00e0 9 metri.\nUn tempo si riteneva che la balena della Groenlandia, come altre balene, vivesse fino a 60 o 70 anni. Comunque, la scoperta di antiche punte di arpione in avorio ritrovate conficcate in balene ancora viventi nel 1993, 1995, 1999 e 2007 hanno innescato ulteriori ricerche basate sullo studio della struttura dell'occhio della balena, studi che hanno portato alla conferma che almeno alcuni esemplari abbiano raggiunto i 150-200 anni di et\u00e0 (un'altra fonte parla di una femmina di 90 anni ancora in et\u00e0 riproduttiva).\nNel maggio 2007, nel grasso del collo di un esemplare di 50 tonnellate catturato al largo della costa dell'Alaska \u00e8 stata scoperta la punta di un arpione esplosivo. La sua analisi ha determinato che si tratta di un proiettile a forma di freccia di 8,8\u00a0cm di lunghezza fabbricato a New Bedford, nel Massachusetts, uno tra i pi\u00f9 importanti centri balenieri, intorno al 1890. Il fatto che questa balena sia sopravvissuta ad una simile ferita inflittale pi\u00f9 di un secolo fa ha portato i ricercatori ad attribuirle un'et\u00e0 compresa tra i 115 ed i 130 anni.\nA causa della loro lunga aspettativa di vita, si ritiene che le femmine di balena della Groenlandia attraversino un periodo di menopausa. L'osservazione di animali molto grandi privi della compagnia di un piccolo sostengono questa ipotesi.\nStatus di conservazione.\nLe balene della Groenlandia sono state cacciate per il grasso, la carne, l'olio, le ossa e i fanoni. Sono strettamente imparentate con la balena franca e come quest'ultima presentano la caratteristica di nuotare lentamente e di galleggiare una volta morte. Prima della caccia commerciale, si stima che vivessero nella regione intorno al Polo Nord pi\u00f9 di 50.000 balene della Groenlandia. La caccia commerciale cominci\u00f2 nel XVI secolo, quando nello Stretto di Belle Isle i Baschi iniziarono a catturare le balene che in autunno e agli inizi dell'inverno migravano verso sud. Nel 1611, venne inviata la prima spedizione baleniera verso le Spitsbergen, e a met\u00e0 del secolo le popolazioni che qui risiedevano erano gi\u00e0 state praticamente sterminate, costringendo i balenieri a spingersi nei \u00abGhiacci Occidentali\u00bb - la banchisa al largo della costa orientale della Groenlandia. Nel 1719, i balenieri avevano raggiunto lo Stretto di Davis, e nel primo quarto del XIX secolo la Baia di Baffin. Nel Pacifico settentrionale, la caccia commerciale inizi\u00f2 negli anni '40 del XIX secolo, e nei due decenni successivi era gi\u00e0 stato sterminato il 60 per cento della popolazione qui risiedente.\nLa caccia commerciale, la principale causa del declino di questa specie, \u00e8 stata discontinua. La popolazione al largo dell'Alaska \u00e8 aumentata notevolmente dopo la fine della caccia commerciale. I nativi dell'Alaska continuano ogni anno ad ucciderne qualche esemplare per la propria sopravvivenza. Si ritiene che il numero delle uccisioni (25-40 esemplari all'anno) non influisca sul recupero della specie. La popolazione al largo dell'Alaska (detta anche gruppo di Bering-Chukchi-Beaufort) sembra che stia aumentando, ma rimane pur sempre composta soltanto da 10.500 animali (2001). Lo status delle altre popolazioni \u00e8 meno conosciuto. Al largo della Groenlandia occidentale se ne trovano 1200 (2006), mentre la popolazione delle Spitsbergen \u00e8 composta solamente da poche decine di individui.\nNel marzo 2008, il Dipartimento della Pesca e degli Oceani del Canada ha effettuato un nuovo censimento, alla fine del quale \u00e8 stato dichiarato che nell'Artico orientale vi sono attualmente 14.400 esemplari di balena della Groenlandia. Questo numero, corrispondente a quello degli esemplari che l\u00e0 vivevano prima della caccia commerciale, indica che la popolazione \u00e8 in aumento.\nLa balena della Groenlandia \u00e8 classificata nell'Appendice I della CITES (\u00abspecie minacciata di estinzione\u00bb). \u00c8 ritenuta minacciata anche dall'Endangered Species Act degli Stati Uniti. I dati della Lista Rossa della IUCN sono i seguenti:\nComportamento e predatori.\nDiversamente dalla maggior parte delle altre balene con i fanoni, che si nutrono principalmente di prede riunite in banchi concentrati, quelle della Groenlandia (come le balene franche) si nutrono in modo simile allo squalo elefante, nuotando con la bocca spalancata e filtrando in continuazione l'acqua con i fanoni. Facendo cos\u00ec, si sono specializzate nella cattura di prede pi\u00f9 piccole dei loro parenti, come ad esempio i copepodi. La bocca, con il grande labbro inferiore rivolto verso l'alto ben oltre la mandibola, permette loro di rinforzare e contenere all'interno i fanoni, impedendone la deformazione o la rottura a causa della pressione dell'acqua attraverso di essi mentre l'animale si sposta. Al contrario, le balenottere possiedono pieghe ventrali estensibili che intrappolano l'acqua contenente le prede, per poi spingerla fuori e filtrarla tramite i fanoni.\nLe balene della Groenlandia sono socievoli e docili, e se si sentono minacciate si ritirano sotto i ghiacci. I loro unici predatori sono gli uomini e le orche. In rare occasioni, vengono attaccate anche dai leoni marini."}
{"id": "678376", "revid": "125334089", "url": "https://it.wikipedia.org/wiki?curid=678376", "title": "Letteratura statunitense", "text": "Della letteratura statunitense (o pi\u00f9 genericamente letteratura americana) fanno parte gli scritti e le opere letterarie prodotte nell'America coloniale, prima, e negli Stati Uniti d'America, dalla loro formazione a oggi.\nNella storia della letteratura americana possiamo distinguere tre periodi fondamentali:\nPeriodo coloniale.\nPeriodo coloniale delle origini (1607-1763).\nNei primi tempi si hanno solo vaste colonie divise da ampi territori selvaggi. I due Stati pi\u00f9 importanti, soprattutto dal punto di vista culturale, sono Virginia e Massachusetts. Poco dopo si aggiunger\u00e0 la Pennsylvania. Le opere e gli autori di questo periodo hanno un peso determinante dal punto di vista storico pi\u00f9 che artistico, perch\u00e9 forniscono una testimonianza sull'evoluzione delle colonie e di una nuova letteratura che prende vita staccandosi lentamente da quella inglese. La prima produzione, infatti, riflette ancora idee che sono del tutto inglesi. In generale la letteratura degli Stati meridionali consiste in racconti di avventurieri, viaggiatori e soldati che descrivono il nuovo mondo. Una delle prime forme letterarie \u00e8 rappresentata dalle \"Captivity Narratives\", cronache delle prigionie di europei rapiti dai nativi; tra queste la pi\u00f9 celebre \u00e8 la \"Narrative of The Captivity and Restoration di Mrs. Mary Rowlandson\", resoconto delle undici settimane che la donna ha trascorso in mano agli Indiani.\nAl capitano John Smith si deve il primo libro scritto in America: \"La vera relazione di ci\u00f2 che \u00e8 accaduto in Virginia\" (\"A True Relation... \", 1608) in cui vengono descritte le vicende della nuova colonia. Smith \u00e8 un soldato approdato insieme con i primi inglesi che si stabiliscono nella colonia di Jamestown nel 1607, il primo insediamento inglese rilevante. Nel 1628 viene fondata da parte dei puritani la Massachusetts Bay Colony, dando il via a una vera e propria ondata migratoria di puritani verso il New England. L'atmosfera puritana influisce notevolmente sulla letteratura del periodo coloniale. Nelle arti il contenuto ha prevalenza sulla forma. I puritani prediligono uno stile semplice, senza ornamenti e senza allusioni poco comprensibili per il pubblico meno colto. Usano spesso citazioni prese dalla Bibbia e interpretano la loro realt\u00e0 attraverso analogie tratte dall'Antico Testamento; ad esempio, i coloni vengono paragonati al Popolo Eletto. Gli argomenti principali sono quindi la religione, la storia, la difesa e il progresso della colonia.\nUn genere molto diffuso \u00e8 quello del \"journal\", un diario che raccoglie pensieri e riflessioni personali, che deriva dall'abitudine all'introspezione dei puritani. Fra gli uomini pubblici, molti si propongono di scrivere coi loro \"journal\" qualcosa di pi\u00f9 di un diario: una storia dei loro tempi. William Bradford \u00e8 uno dei Padri Pellegrini fondatori di Plymouth. Ne \u00e8 governatore per gran parte della vita e scrive la \"Storia della Colonia di Plymouth\" (\"Hystory of Plymouth Plantation\", 1630-46). John Winthrop \u00e8 fondatore e governatore del Massachusetts e scrive la \"Storia della Nuova Inghilterra\" (\"The Hystory of New England from 1630-1649\").\nRappresentano la corrente liberale nell'ambiente puritano di Boston Thomas Hooker e Roger Williams, considerati ministri \u00abdissidenti\u00bb.\nIl primo entra in contrasto col governo teocratico e deve lasciare il Massachusetts coi suoi fedeli nel 1636 per andare a fondare il Connecticut. Le sue idee sull'ordinamento non gerarchico della chiesa sono raccolte nella \"Somma di disciplina ecclesiastica\" (\"The Sum of Church Discipline\", 1648).\nAnche Williams viene espulso dal Massachusetts per le sue idee democratiche e si rifugia coi suoi seguaci nella regione di Rhode Island fondando Providence. Entra in contatto con gli indiani imparandone la lingua e scrivendo una \"Chiave per la lingua d'America\" (\"A key into The Language of America\", 1643).\nJohn Eliot \u00e8 diffusore e sostenitore della religione puritana di indirizzo teocratico tra i coloni ma anche tra gli indiani. Viene infatti chiamato l'\u00abapostolo degli indiani\u00bb, per loro traduce e adatta varie opere religiose. Prende parte nella famosa versione dei salmi di Davide: \"Il Libro dei Salmi della Baia del Massachusetts\" (\"Bay Psalm Book\", 1640), il primo libro pubblicato a Boston.\nAnche Richard Mather prende parte alla compilazione del Libro dei Salmi. \u00c8 il capostipite della dinastia dei Mather, i quali come teologi, uomini acculturati e presidenti di tribunali per la repressione religiosa, godono di grande prestigio e hanno un forte influsso sulla scena puritana del New England.\nIncrease Mather, figlio di Richard, presidente dell'universit\u00e0 di Harvard, licenzia 150 pubblicazioni fra le quali \u00e8 famoso il saggio sulle \"Notevoli provvidenze\" (\"Remarkable Providences\", 1684).\nCotton Mather, figlio di Increase, prende parte ai processi contro le streghe a Salem, da cui gli derivano poi biasimi e impopolarit\u00e0. Scrive pi\u00f9 di 450 opere tra libri e opuscoli in uno stile pedante invece che in quello spoglio voluto dai predicatori puritani. \u00c8 famosa soprattutto la sua monumentale storia ecclesiastica del New England, \"Magnalia Christi Americana\" (1702).\nJonathan Edwards si distingue per la sua predicazione nella parrocchia di Northampton volta a stimolare le conversioni. Nelle sue prediche presenta immagini terribili di dannazione infernale e la sua opera \u00e8 cos\u00ec efficace che si verifica in New England una significativa rinascita della fede puritana chiamata il \u00abGran Risveglio\u00bb. \u00c8 rimasta famosa la predica sui \"Peccatori nelle mani di un Dio irato\" (\"Sinners in the Hands of an Angry God\", 1741). Cessata l'ondata di esaltazione collettiva \u00e8 costretto a lasciare la parrocchia per recarsi in missione fra gli indiani. Nella solitudine compone la sua opera maggiore: \"Esame delle prevalenti idee moderne sul libero arbitrio\" (\"Enquiry into the Modern Prevailing Notions of Freedom of Will\", 1754).\nLa fede puritana trova in New England anche un'altra forma di espressione: la poesia. Essa per\u00f2 non pu\u00f2 avere altro carattere se non quello religioso ed \u00e8 costituita prevalentemente da inni e ballate. \nAnne Bradstreet \u00e8 la prima poetessa d'America e si procura una certa fama con la raccolta \"La decima musa recentemente sbocciata in America\" (\"The Tenth Muse Lately Sprung up in America\", 1650). \nEdward Taylor \u00e8 un pastore che mostra le capacit\u00e0 di un originale poeta metafisico. Mentre \u00e8 in vita impedisce la pubblicazione delle sue poesie. Esse rimangono manoscritte per molto tempo: una parte viene infatti pubblicata soltanto nel 1937.\nAltri scrittori di gran rilievo sono:\nThomas Morton (c. 1576\u00a0\u2013 c. 1647), Anne Hutchinson (1591\u00a0\u2013 1643) e William Lewis Manly che nella sua autobiografia Death Valley '49 descrive gli anni dal 1840 agli anni della Frontiera compresa la corsa all'oro in California del 1849.\nPeriodo coloniale rivoluzionario (1763-1810).\nGli eventi legati alla rivoluzione americana riempiono la scena del periodo coloniale e influiscono sulla letteratura.\nEssa \u00e8 quindi sostanzialmente patriottica e politica, rivolta a incitare gli animi e a combattere la battaglia per il trionfo degli ideali repubblicani. Vi si riflettono inoltre i principi dell'Illuminismo: le nuove idee di scienza e di progresso, quelle del razionalismo e successivamente quelle del deismo.\nNon tutti gli scrittori per\u00f2 hanno interessi prevalentemente politici: alcuni trattano anche di religione, viaggi, costumi.\nJohn Woolman \u00e8 un sarto quacchero del New Jersey che esprime in uno stile limpido e commosso i suoi sentimenti morali e sociali. I suoi due saggi intitolati \"Considerazioni sul tenere schiavi negri\" (\"Some Considerations on the keeping of Negroes\", 1754; 1752) sono da annoverarsi tra le prime opere antischiaviste. La sua opera pi\u00f9 famosa \u00e8 il \"Diario\" (\"Journal\", 1774).\nIn questo periodo abbiamo la prima grande personalit\u00e0: Benjamin Franklin, il precursore e il preparatore della rivoluzione. \nI suoi almanacchi hanno una grande diffusione in questo periodo. L\"'Almanacco del povero Riccardo\" (\"Poor Richard's Almanack\") \u00e8 quello pi\u00f9 conosciuto ed \u00e8 una pubblicazione a carattere popolare che fa appello alla ragione e alla saggezza della gente e istruisce per mezzo di proverbi.\nFranklin partecipa alla stesura e alla firma della \"Dichiarazione d'indipendenza\" e nel 1785 viene eletto presidente della Pennsylvania. \u00c8 scienziato, tipografo, filosofo e politico.\nCon la generazione seguente comincia un periodo letterario caratterizzato essenzialmente dalla prosa politica che presto manifesta gli ideali di una lotta che vede come avversari i conservatori (\"loyalists\"), che appartengono alle classi pi\u00f9 alte, e i patrioti col popolo al seguito. Questa prosa viene scritta anche da presidenti.\nUn artefice dello spirito nazionale americano \u00e8 Thomas Jefferson, terzo presidente degli Stati Uniti. Egli rappresenta meglio di tutti l'ideale americano, l'aspirazione alla libert\u00e0 religiosa, politica, intellettuale. Ha fiducia nell'uomo comune e vede l'avvenire del paese nello sviluppo agricolo. A 33 anni, durante la carriera di avvocato, viene incaricato di redigere la \"Dichiarazione d'indipendenza\" (\"Declaration of Independence\", 1776) in cui esprime al mondo i motivi della separazione dal Regno Unito. Fra gli altri scritti di Jefferson, tutti di notevole valore storico e politico, si ricordano \"Note sullo stato della Virginia\" (\"Notes on the State of Virginia\", 1784), esposizione delle sue principali teorie.\nUn caso a parte si rivel\u00f2 il drammaturgo James Nelson Barker, che fu il primo a scrivere un dramma ispirato ai pellirosse,con \"La principessa indiana, ovvero la bella selvaggia\" (\"The Indian Princess or La Belle Sauvage\", 1808).\nIl romanzo.\nIl romanzo si afferma in America solo verso il 1790. Fino allora i coloni potevano leggere solo le opere dei romanzieri inglesi.\nCon l'impulso all'indipendenza anche questo genere comincia a essere coltivato e si cerca di seguire tendenze inglesi portandosi a livello della tradizione europea.\nTre tipi di romanzo sono in voga in questo periodo: il sentimentale, il satirico, il gotico.\nIl primo a svilupparsi \u00e8 il sentimentale.\nWilliam Hill Brown scrive il primo romanzo americano \"La forza della simpatia\" (\"The Power of Sympathy\", 1789), una storia ispirata al \"Werther\" di Goethe con fini educativi, che rappresenta le conseguenze fatali della seduzione.\nStessi intendimenti educativi muovono Susanna Rowson nel descrivere le patetiche disavventure di un'eroina virtuosa in \"Charlotte Temple\" (1791), che ha avuto grande successo ai suoi tempi.\nIl romanzo di tipo satirico e il genere meno coltivato nel periodo, trovando il suo valido sostenitore in Hugh Henry Brackenridge che tra il 1792 e il 1815 pubblica a puntate la sua \"Cavalleria moderna\" (\"Modern Chivalry\"), un racconto picaresco in cui critica satiricamente il governo del suo tempo.\nIl romanzo gotico ha il suo massimo esponente in Charles Brockden Brown. Tra i suoi romanzi \u00e8 degno di particolare menzione \"Wiedland\" (1798) che studia per la prima volta nella letteratura americana l'anima di un criminale.\nPeriodo romantico.\nIl movimento romantico giunge come altri influssi attraverso l'Inghilterra. Molti dei motivi romantici si possono trovare in America fin dalle origini: l'individualismo, l'amore per la vita semplice e primitiva in mezzo alla natura, per la libert\u00e0 e l'uguaglianza. Alcune condizioni storiche per\u00f2 ritardano e influenzano lo sviluppo di questa corrente. C'\u00e8 ancora in letteratura una tradizione neoclassica e razionalista non ancora esaurita. Gli Stati Uniti sono inoltre liberi e hanno raggiunto la democrazia, perci\u00f2 non c'\u00e8 spazio per il sorgere di quell'ansia di ribellione che \u00e8 caratteristica di molti autori romantici.\nIl romanticismo americano acquisisce lentamente consapevolezza di s\u00e9 durante il periodo che possiamo definire di formazione.\nIl periodo di formazione (1810-1835).\nNew York fu, nei primi anni dell'Ottocento, il centro letterario pi\u00f9 importante degli Stati Uniti.\nWashington Irving \u00e8 il primo letterato americano a conquistare fama internazionale.\nLa sua opera principale \u00e8 il \"Libro degli schizzi\" (\"The Sketch Book\", 1820) pubblicato a Londra sotto lo pseudonimo di Geoffrey Crayon grazie a Walter Scott. \u00c8 un insieme di 34 schizzi di cui la gran parte descrive scene di vita inglese. Vengono considerati pi\u00f9 originali e interessanti quegli schizzi in cui il tema \u00e8 americano, come in \"Rip van Winkle\", che rappresenta un vero mito d'America. Irving pu\u00f2 inoltre essere considerato come anticipatore della \"short story\", genere americano per eccellenza.\nL'opera di James Fenimore Cooper pu\u00f2 essere divisa in tre gruppi: del primo fanno parte i romanzi pi\u00f9 noti che hanno come tema la lotta tra bianchi e indiani: un esempio \u00e8 il romanzo \"L'ultimo dei Mohicani\" (\"The Last of The Mohicans\", 1826). Il secondo gruppo \u00e8 dedicato alle avventure di mare tra cui il romanzo pi\u00f9 rappresentativo \u00e8 \"Il corsaro rosso\" (\"The Red Rover\", 1827). Dell'ultimo gruppo fanno invece parte i romanzi sociali e storici, fra cui emerge \"La spia\" (\"The Spy\", 1821) ambientato nel periodo della guerra d'indipendenza americana.\nEdgar Allan Poe.\nLa produzione letteraria di Poe non pu\u00f2 essere inserita in nessun movimento letterario americano contemporaneo: la sua cultura ha radici nella cultura romantica europea. Egli tenta una nuova estetica della poesia, sganciando l'estetica americana dai presupposti moralistici. Per lui il lettore deve immedesimarsi nella situazione e nei sentimenti che la poesia esprime per mezzo della suggestione attuata con l'insistere su motivi e immagini. La sua teoria, basata sull'unit\u00e0 dell'impressione e sulla necessit\u00e0 della composizione breve, \u00e8 contenuta nel saggio sul \"Principio poetico\" (\"The Poetic Principle\").\nLa sua originalit\u00e0 consiste soprattutto nell'aver fatto trasparire per la prima volta il subconscio in un linguaggio figurato, nell'aver fatto diventare i motivi romantici espressione del dramma di una psiche malata, arricchendoli di una suggestione ossessiva; fu perci\u00f2 molto ammirato da Charles Baudelaire, che fu entusiasta divulgatore dell'opera di Poe in Europa.\nLa fama di Edgar Allan Poe narratore \u00e8 legata ai 25 racconti pubblicati nel 1840 sotto il titolo di \"Racconti del grottesco e dell'arabesco\" (\"Tales of The Grotesque and Arabesque\"). La morte \u00e8 uno dei temi dominanti della sua narrativa e si concreta in un simbolismo minaccioso, come ad esempio nella \"Maschera della morte rossa\" (\"The Masque of The Red Death\"). Un altro aspetto della narrativa di Poe \u00e8 quello del racconto d'indagine che prelude al moderno romanzo poliziesco.\nLa rinascenza trascendentalista (1835-1865).\nLa parola trascendentalismo caratterizza una posizione prima di tutto filosofica e religiosa e poi, sotto l'influsso di Coleridge, letteraria, la quale fa essenzialmente ricorso all'intuizione e alla convinzione interiore.\nRalph Waldo Emerson \u00e8 il protagonista e il portavoce della rivoluzione intellettuale che si manifesta in America alla met\u00e0 dell'Ottocento; nella sua opera esprime l'ansia di emancipazione dell'individuo e l'inquietudine morale che sono caratteristiche del romanticismo americano. Per Emerson l'uomo e il suo mondo vivono in completa armonia e la tradizione deve essere ignorata in favore della ricerca individuale. In religione rigetta il culto esteriore non ammettendo che una religione immediata e interiore. \u00c8 panteista e seguace di Plotino. Il suo ottimismo filosofico lo porta ad ammettere che tutti gli uomini sono uguali per natura, moralmente e intellettualmente. Nel suo primo opuscolo, \"Natura\" (\"Nature\", 1836) sono evidenti le sue convinzioni fondamentali: la natura \u00e8 pervasa dalla divinit\u00e0, \u00e8 la concreta manifestazione dello spirito. Tra i suoi saggi il pi\u00f9 conosciuto \u00e8 \"L'intellettuale americano\" (\"The American Scholar\", 1837).\nHenry David Thoreau accoglie e divulga le dottrine morali e filosofiche di Emerson e ne d\u00e0 interpretazione pratica con la sua vita. \n\u00c8 rappresentante dell'individualismo romantico come Melville ma, diversamente da quest'ultimo, \u00e8 un individualista temperato pronto a fuggire nei regni dell'utopia e della solitudine. Le sue due opere fondamentali sono \"Una settimana sui fiumi Concord e Merrimac\" (\"A Week on The Concord and Merrimac Rivers\", 1849) e \"Walden, o la vita nei boschi\" (\"Walden or Life in The Woods\", 1854). Quest'ultimo \u00e8 un resoconto dell'esperienza di un uomo che si ritira a vivere per pi\u00f9 di due anni in una capanna in riva a un lago dimostrando di poter fare a meno della civilt\u00e0 e del danaro. La sua polemica \u00e8 diretta alla civilt\u00e0 nel suo complesso. La sua opera \u00e8 quella di un idealista: nel famoso discorso sulla \"Disobbedienza civile\" (\"Civil Disobedience\", 1849) sostiene la possibilit\u00e0 di non rispettare le leggi che vanno contro la coscienza dell'uomo.\nFa parte della cosiddetta scuola trascendentalista anche Harriet Beecher Stowe. Scrive il famoso romanzo \"La capanna dello zio Tom\" (\"Uncle Tom's Cabin\", 1851-1852) che ha una tiratura prodigiosa e influenza positivamente l'opinione pubblica sul problema dello schiavismo.\nNathaniel Hawthorne.\nNathaniel Hawthorne nasce a Salem, nel Massachusetts, nel 1804. Il primo vero successo gli viene dai volumi dei \"Racconti narrati due volte\" (\"Twice-Told Tales\", 1837-1842). Nei suoi racconti la sua fantasia gravita intorno al problema morale, all'allegoria, al simbolo. Tra i racconti migliori troviamo \"Il velo nero del pastore\" (\"The Minister's Black Veil\") e \"L'ospite ambizioso\" (\"The Ambitious Guest\"). La sua visione pessimistica trova la sua forma pi\u00f9 perfetta ne \"La lettera scarlatta\" (\"The Scarlet Letter\", 1850), giustamente considerato il suo capolavoro. Hawthorne inserisce la sua storia nel New England del Seicento. L'ambiente rigido e cupo della Boston coloniale, pervaso da un senso calvinista del peccato, bandisce da s\u00e9 la protagonista Hester, perch\u00e9 adultera. Ma Hester espia il suo errore con la speranza della misericordia divina e di una pi\u00f9 alta comprensione. Il pastore Dimmensdale invece, compagno di peccato, muore torturato dal rimorso. Il terzo protagonista \u00e8 il dottor Chillingworth, marito di Hester, il quale rimane chiuso nel suo egoismo, roso dal desiderio di vendetta.\nHerman Melville.\nMelville crea opere veramente americane, espressive di un mondo nuovo che comincia a riconoscersi nettamente distinto dall'Europa. \nI lunghi anni trascorsi in mare offrono a Melville l'ispirazione e l'ambientazione per molte delle sue opere, ma la sua sensibilit\u00e0 quasi impressionistica fa di lui qualcosa di pi\u00f9 di un viaggiatore che registra le sue avventure.\n\"Moby Dick ovvero la balena\" (\"Moby Dick\", 1851) \u00e8 considerata la sua opera maggiore e uno dei capolavori assoluti della narrativa occidentale. In questo romanzo l'elemento \u00abavventura\u00bb si trasforma in mito, e Melville traccia un'autobiografia spirituale. Il tema della lotta del capitano Achab contro l'inafferrabile balena bianca \u00e8 ricco di sviluppi epici e drammatici e carico di significati simbolici. La lotta finisce con la morte del capitano, mentre sopravvive Ishmael, personaggio che guida il lettore lungo il viaggio.\nDue isolati: i poeti Walt Whitman e Emily Dickinson.\nWalt Whitman inaugura un'espressione ribelle agli schemi tradizionali, intesa ad abbracciare tutte le manifestazioni anche meno poetiche della vita. Cosmicit\u00e0 e senso delle cose minime diventano sinonimi. In tutti i suoi versi, di carattere profondamente naturalistico, risalta il suo immenso amore per le cose familiari e per la sua terra. Il romanticismo europeo aveva da tempo riscoperto il valore delle cose comuni e le aveva investite di valore cosmico e, in effetti, la grande originalit\u00e0 di Whitman \u00e8 da ricercare pi\u00f9 nella forma, con l'uso disinvolto del verso libero. I suoi componimenti hanno l'aspetto di grandi sinfonie dove i valori ritmici assumono un'importanza di primo piano. Come Melville, trova nel mare una fonte inesauribile d'ispirazione e paragona il movimento della sua poesia al libero moto delle onde. Il migliore Whitman convince col suo sano ottimismo, con la celebrazione del s\u00e9 e dell'individuo e con il suo entusiasmo democratico e profetico. Ha saputo attingere alle fonti vive della vita americana di ogni giorno. Il volume pi\u00f9 significativo, \"Foglie d'erba\" (\"Leaves of Grass\"), comparve nel 1855.\nEmily Dickinson \u00e8 la maggiore poetessa statunitense. Lo sfondo delle sue poesie \u00e8 il New England, il suo paese natale. In esse riesce a infondere un'atmosfera fantastica, cos\u00ec che le cose familiari diventano potenti simboli. La libert\u00e0 del suo spirito si manifesta nell'audacia delle immagini, nella freschezza degli epiteti, nell'intimo ripiegamento della sua solitaria individualit\u00e0. I suoi versi sono pieni di remote allusioni e raggiungono spesso un quasi inesplicabile ermetismo. La sua poesia, con un singolare uso di vocabolario corrente e scelto, anticipa per certi aspetti un gusto pi\u00f9 moderno.\nPeriodo realista.\nAnche in America, dagli elementi del romanticismo che fanno appello ai sensi nasce la nuova scuola realista. Il progresso scientifico contribuisce a far nascere negli scrittori un bisogno di esattezza e una nuova e pi\u00f9 disincantata visione della realt\u00e0.\nGli autori si fanno pi\u00f9 attenti ai paesaggi, alle tradizioni e ai costumi. Sorge una vera e propria scuola del \u00abcolore locale\u00bb, tra i cui esponenti pi\u00f9 importanti si pu\u00f2 menzionare James Lane Allen. In un primo momento non si pu\u00f2 ancora parlare di realismo vero e proprio: restano degli elementi romantici quali una compiacenza per il pittoresco, un amore per i contrasti drammatici. Nel Sud la letteratura del colore locale comincia pi\u00f9 tardi e prende una caratteristica nostalgica e pittoresca, cercando di riprodurre il mondo di prima della guerra idealizzandolo.\nSamuel Langhorne Clemens (noto come Mark Twain) nato a Florida nel Missouri e cresciuto a Hannibal, sul Mississippi, pilota sui battelli che lo navigavano, lavora poi come giornalista. Diviene presto noto come autore di racconti umoristici e conferenziere brillante; la sua fama \u00e8 consacrata con una laurea ad honorem a Oxford. Tra le sue opere pi\u00f9 importanti: Le avventure di Tom Sawyer (\"The Adventures of Tom Sawyer\", 1876) \u00e8 un'autobiografia romanzata che rivela nello scrittore un sottile interprete dell'anima infantile; Le avventure di Huckleberry Finn (\"The Adventures of Huckleberry Finn\", 1884-85), uno dei capolavori del romanzo d'avventura e picaresco. Contribuisce in modo definitivo ad abbattere la tradizione vittoriana con il suo gusto semplice ma colorito, attento a assorbire e riflettere tutte le cadenze del parlato americano.\nRebecca Harding Davis descrive per prima con tocchi di autentico realismo la vita nelle fonderie della Pennsylvania in \"Vita nelle fonderie del ferro\" (\"Life in the Iron Mills\", 1861).\nRealismo temperato.\nCos\u00ec viene definito quel realismo che rifiuta le crudezze che son care, per esempio, ai naturalisti francesi, e ne ignora la franchezza verbale.\nHenry James (1843-1916) pu\u00f2 essere considerato uno dei pionieri del romanzo contemporaneo di lingua inglese. \nNon partecipa alla guerra di secessione ed \u00e8 probabilmente da quel periodo che comincia a formarsi in lui un senso doloroso di impotenza e di straniamento dalla vita. Da giovane passa diversi anni nelle capitali europee. L'America era divenuta per lui qualcosa contro cui reagire e in Europa va in cerca di incontri letterari, di un'educazione spirituale e sentimentale.\nIl tema fondamentale della sua opera \u00e8: l'americano di fronte all'Europa. In seguito si pone il problema dell'artista in conflitto con la societ\u00e0 e del suo pellegrinaggio in cerca di una societ\u00e0. Col romanzo \"Ritratto di signora\" (\"The Portrait of a Lady\", 1881) i temi sono gi\u00e0 stati messi compiutamente a fuoco, e James entra nel circolo della letteratura europea con una personalit\u00e0 matura e originale. Negli anni dal 1882 al 1897 James abbandona la sua prima maniera ancora abbastanza tradizionale iniziando un periodo sperimentale. I frutti migliori della singolare ispirazione di James sono da cercare nei volumi di novelle e in romanzi come \"Gli ambasciatori\" (\"The Ambassadors\", 1903), \"Il vaso d'oro\" (\"The Golden Bowl\", 1904) e \"Le ali della colomba\" (\"The Wings of The Dove\", 1902). Negli ultimi due le protagoniste sono due americane che trionfano in Europa, dopo averne subito l'influenza, per la loro forza di carattere. In questi romanzi James riprende il tema della prima opera, il romanticismo permeato di puritanesimo che gli fa vedere nell'Europa qualcosa di repellente e allo stesso tempo affascinante. La novit\u00e0 consiste nella tecnica di presentazione dei personaggi e delle loro reazioni. Essi non vengono quasi mai presentati direttamente ma da un altro personaggio. \u00c8 la tecnica che sar\u00e0 chiamata del punto di vista. In questo modo, la ricchezza dell'analisi viene dilatata all'infinito e il mondo appare come estremamente sfaccettato e complesso. Tra i racconti meglio riusciti possiamo annoverare \"Il giro di vite\" (\"The Turn of The Screw\"), \"L'altare dei morti\" (\"The Altar of The Dead\"), \"La bestia nella giungla\" (\"The Beast in The Jungle\").\nRealismo radicale o naturalismo.\nStephen Crane muore di tubercolosi a 29 anni lasciando due romanzi importanti: \"\" (\"Maggie: a Girl of The Street\", 1893) e \"Il segno rosso del coraggio\" (\"The Red Badge of Courage\", 1895). Scrittore originale, raggiunge senza influenze esterne una sua maniera: un raccontare nudo, un'ironia secca e amara, una mancanza assoluta di sentimentalismo, una certa oggettivit\u00e0 nelle descrizioni, uno stile netto e limpido, ravvivato da immagini poetiche. \nIl primo dei due romanzi diventa un successo di scandalo per la durezza con cui \u00e8 descritta la vita di una ragazza del popolo di New York. L'altro romanzo \u00e8 il primo libro moderno di guerra. Viene descritta la figura tragica di un giovane contadino che si arruola inebriato d'entusiasmo e appena arrivato sulla linea del fuoco, dapprima fugge come un vigliacco, poi torna a combattere preso dal furore della carneficina. La guerra \u00e8 vista senza illusioni, ma l'autore non arriva a negare l'esistenza dell'eroismo. L'affiorare di elementi simbolici arricchisce il significato della narrazione. Crane scrive anche un ottimo racconto: \"La scialuppa\" (\"The Open Boat\", 1898).\nTheodore Dreiser inaugura un'epoca nuova della letteratura americana. Ha un'infanzia dolorosa. Il tema della vita crudele e squallida, al centro della sua opera, gli viene infatti dalla sua esperienza personale. La sua visione della vita \u00e8 quella di un realista oggettivo che per\u00f2 d\u00e0 importanza ai sogni e alle speranze. Il suo primo romanzo importante \u00e8 \"Sorella Carrie\" (\"Sister Carrie\", 1900) ed \u00e8 uno studio sulla lotta per raggiungere una posizione sociale sicura e un'esistenza confortevole in cui affiora anche un motivo pi\u00f9 profondo: la piena conquista della propria personalit\u00e0 da parte di una ragazza senza cultura e senza mezzi di sussistenza. Sono due temi fondamentali per Dreiser, che applica le leggi di Darwin alla societ\u00e0: l'uomo si muove in base alle proprie necessit\u00e0 biologiche e, nella lotta che consegue, i pi\u00f9 deboli rimangono schiacciati. La mancanza di denaro \u00e8 la vera colpa originale perch\u00e9 implica mancanza di cultura, di amore. In parte autobiografica \u00e8 la figura del protagonista di \"Una tragedia americana\" (\"An American Tragedy\", 1925) il quale ricorda Carrie per la passivit\u00e0 dei suoi atteggiamenti: \u00e8 vittima di forze biologiche e sociali. L'impotenza del protagonista Clyde rende la sua tragedia ancora pi\u00f9 cupa. A Clyde manca anche l'illusione della vittoria, cosa che invece aveva Carrie. Nonostante le ristrettezze della sua visione, Dreiser \u00e8 riuscito a dare il senso di un mondo in evoluzione dove quotidianamente si formano nuove fortune. I fortunati salgono nella scala sociale, i pi\u00f9 deboli sono spinti violentemente ai margini.\nSherwood Anderson passa un'infanzia nomade, partecipa alla guerra ispano-americana e al suo ritorno entra presto in contatto col \u00abGruppo di Chicago\u00bb di cui fa parte Dreiser. Comincia a collaborare con varie riviste. La prima raccolta di racconti, \"Winesbourg, Ohio\" (1919), incontra molto favore. Winesbourg \u00e8 il nome, fittizio, di una cittadina che fa da sfondo ai vari racconti e che ricorda molto la citt\u00e0 in cui Anderson passa la prima parte della sua vita. La sua attenzione va all'individuo ferito e incompreso, al suo comportamento e alle sue emozioni. L'opera risulta quindi molto pi\u00f9 di una pittura d'ambiente che descrive la vita provinciale americana. Seguono altre raccolte come \"Il trionfo di un uovo\" (\"The Triumph of an Egg\", 1921) e il romanzo \"Riso nero\" (\"Dark Laughter\", 1925).\nRealismo nell'epoca contemporanea (1900-1945).\nSinclair Lewis \u00e8 il tipico figlio di quel Middle West in cui la sua ispirazione \u00e8 profondamente radicata. Nel 1920 pubblica \"Main Street\", un libro che colpisce e scandalizza un po' tutta l'America. \u00c8 la storia di una ragazza che vive in un ambiente opprimente che vorrebbe riformare politicamente ed esteticamente. Non \u00e8 per\u00f2 all'altezza del compito e dopo una permanenza a Washington torna nella sua cittadina dove si inserir\u00e0 tranquillamente nella routine quotidiana. La citt\u00e0 offre un quadro in piccolo di tutta l'America e Lewis non esita ad approfittare di ogni occasione per criticare l'americano medio. Nel 1922 esce \"Babbitt\" in cui crea un personaggio umano e allo stesso tempo una figura caratteristica di una societ\u00e0 industriale in rapida evoluzione. Babbitt \u00e8 anche una figura tragica e patetica nei suoi sforzi di essere felice e riuscire nella vita. La produzione della ricchezza \u00e8 la sua unica preoccupazione. Nei libri successivi si occupa dello studio dei caratteri. Nel 1947 pubblica \"Sangue reale\" (\"Kingsblood Royal\") in cui affronta il problema degli afro-americani. L'amarezza della sua satira col tempo rivela il suo fondo genuino: il senso insopprimibile dell'appartenenza a quel mondo che disprezzava.\nErnest Hemingway \u00e8, insieme a Faulkner, il pi\u00f9 illustre rappresentante della narrativa americana tra le due guerre che giunge a imporsi all'attenzione dell'Europa.\nHemingway versa nei suoi racconti e romanzi il senso di immediatezza e la sete di esperienza mai soddisfatta che lo porta da Kansas City, dove esordisce come cronista dello Star, un po' dappertutto in America e Europa. Tutti i suoi libri nascono dall'impulso a una narrazione secca, priva di indugi sentimentali. Il suo personaggio emblematico \u00e8 sempre in fuga di fronte a una realt\u00e0 che pure vuole comprendere, godere, se non dominare. Nella sua prima raccolta di novelle \"Ai tempi nostri\" (\"In Our Time\", 1925) e nei romanzi \"Fiesta\" (\"The Sun Also Rises\", 1926) e \"Addio alle armi\" (\"Farewell to Arms\", 1919) d\u00e0 testimonianza dell'inquietudine sua e del suo tempo. \"Per chi suona la campana\" (\"For Whom The Bell Tolls\", 1940) \u00e8 il frutto dell'esperienza spagnola al tempo della rivoluzione. La critica ha salutato \"Il vecchio e il mare\" (\"The Old Man and The Sea\", 1952) come una ripresa in cui Hemingway sembra tornare al tono e alla freschezza delle sue opere giovanili.\nWilliam Faulkner si distingue per la sua ostinata fedelt\u00e0 alla terra natia: la mitica contea di Yoknapatawpha (proiezione ideale del Mississippi ed emblema di tutto il Sud) \u00e8 lo sfondo costante di una ventina di suoi romanzi. Il Sud visto da Faulkner \u00e8 una chiusa provincia in cui la tempesta della guerra di secessione \u00e8 passata lasciando un'incrinatura che niente potr\u00e0 saldare: le antiche famiglie aristocratiche vivono inutili a s\u00e9 stesse e agli altri nelle vecchie case che crollano come sotto il peso d'una maledizione \"L'urlo e il furore\" (\"The Sound and The Fury\", 1929). L'equilibrio, una volta rotto, non si stabilisce pi\u00f9, e in un clima saturo di cariche esplosive, i conflitti si acutizzano, primo fra tutti quello razziale, come in \"Santuario\" (\"Sanctuary\", 1931) e \"Luce d'agosto\" (\"Light in August\", 1932). La costanza nei temi non \u00e8 disgiunta da un impegno espressivo che spesso trae origine da una ricerca tecnica esasperata derivata da un'esperienza culturale di altissimo livello.\nJohn Dos Passos nelle prime opere si rivela come un Lewis in tono minore, per la vena satirica e l'umorismo che attenuano il tono realistico. A partire da \"Proseguimento per Manhattan\" (\"Manhattan Transfer\", 1925) inizia la sua nuova maniera: nell'intento di ricreare e rendere al lettore il senso e lo spirito di una grande citt\u00e0, New York, la tecnica si fa sempre pi\u00f9 complessa. Egli allarga la sua visione di New York a tutta l'America con la trilogia \"U.S.A\" (1938): \"Il 42\u00ba parallelo\" (\"The 42nd Parallel\", 1930); \"1919\" (1932); \"Un mucchio di quattrini\" (\"The Big Money\", 1936). Il periodo coperto dalla trama dei tre romanzi-epopea va dall'anteguerra al dopoguerra. Nelle parti narrative agiscono i personaggi tipici di un'epoca di spostati. Dos Passos mira a dare un quadro complessivo della societ\u00e0 americana riflessa in tutti i suoi tipi. La sua opera rivela un'amara concezione della vita e una volont\u00e0 di critica sociale.\nGertrude Stein \u00e8 importante per il suo ruolo di mediatrice tra la letteratura americana e le correnti europee pi\u00f9 aggiornate. \u00c8 inoltre considerata come la profetessa ispiratrice della generazione perduta. Diviene la storica di quello che venne definito il \u00abMontparnasse americano\u00bb nella \"Autobiografia di Alice B. Toklas\" (\"The Autobiography of Alice B. Toklas\", 1933). Nelle sue opere sperimenta una sorta di cubismo o post-impressionismo letterario. L'opposizione all'accademismo per la Stein significava mirare a un massimo di economia, cercando di produrre un'arte libera, nuda e astratta. Il suo interesse si concentra molto sul linguaggio e sui problemi dello scrittore.\nLe pagine migliori dell'opera di Erskine Caldwell sono da ricercarsi nei quattro volumi di racconti riuniti in \"Pentolaccia\" (\"Jackpot\", 1940) e nei suoi pi\u00f9 fortunati romanzi \"La via del tabacco\" (\"Tobacco Road\", 1932) e \"Il piccolo campo\" (\"God's Little Acre\", 1933). Sotto l'aspetto esteriore del romanzo satirico e burlesco, la protesta di Caldwell riesce a imporsi con la creazione di un tipico sfondo ambientale (aie bruciate, campi improduttivi, case che crollano) su cui si stagliano figure che riescono a superare il puro realismo, grazie alla distorsione fantastica e caricaturale che fa di essi personaggi emblematici.\nJohn Steinbeck, importante esponente della cosiddetta generazione perduta, manifesta coi primi racconti, raccolti nel volume I pascoli del cielo (\"The Pastures of Heaven\", 1932), un grande senso umoristico che trionfa poi nel brillante romanzo picaresco \"Pian della Tortilla\" (\"Tortilla Flat\", 1935). In queste prime opere, frutto di un'ispirazione fresca e originale, si mostra come uno scrittore pieno di talento giornalistico che gli permette di affrontare varie maniere. Si rivela autore ambizioso con i romanzi: \"La battaglia\" (\"In Dubious Battle\", 1939), \"Uomini e topi\" (\"Of Mice and Men\", 1937) e \"Furore\" (\"The Grapes of Wrath\", 1939), che gli vale il Premio Pulitzer.\nSono ancora da ricordare almeno Upton Sinclair, soprattutto per \"The Jungle\", Edith Wharton con il suo romanzo pi\u00f9 tipico, \"Age of Innocence\" e il premio Nobel Pearl S. Buck.\nFrancis Scott Fitzgerald.\nFrancis Scott Fitzgerald merita una considerazione a parte perch\u00e9 non si lascia facilmente inquadrare in una tendenza. Insieme a Hemingway, \u00e8 il poeta e lo storico della giovinezza del dopoguerra, della generazione perduta. I suoi libri sono dei documenti del dopoguerra americano, l'et\u00e0 del proibizionismo e del jazz. Nei suoi \"Racconti dell'et\u00e0 del jazz\" (\"Tales of The Jazz Age\", 1922) e nei romanzi pi\u00f9 riusciti \"Di qua dal paradiso\" (\"This Side of paradise\", 1920), \"Il grande Gatsby\" (\"The Great Gatsby\", 1925) \u00e8 riflessa l'esperienza di tutti coloro che non si erano riavuti dal colpo della guerra. Un acre senso di dissoluzione accompagnato dal crollo dei valori \u00e8 al centro della sua opera. La percezione dell'inevitabile fallimento di ogni ambizione o speranza \u00e8 approfondita di romanzo in romanzo.\nIl romanzo del dopoguerra.\nDopo la grande fioritura del romanzo realista assistiamo nella narrativa americana all'affiorare di nuove esigenze come il bisogno di calare il mito nella realt\u00e0, di arricchire l'esistenza di significati pi\u00f9 alti.\nTruman Capote. Il suo romanzo \"Altre voci, altre stanze\" (\"Other Voices, Other Rooms\", 1948) viene salutato come un ritorno al romanzo di atmosfera. Capote usa un linguaggio musicale ed evocativo.\nCon Carson McCullers il romanzo psicologico e di atmosfera assume un carattere particolare; la sottigliezza delle descrizioni di stati d'animo e di sentimenti di personaggi spesso anormali si fa quasi morbosa. La sua visione tragica del mondo prende le mosse da \"Il cuore \u00e8 un cacciatore solitario\" (\"The Heart is a Lonely Hunter\", 1940) per poi trovare ulteriore approfondimento in \"Riflessioni in un occhio dorato\" (\"Reflection in a Golden Eye\", 1941) e nella \"Ballata del caff\u00e8 triste\" (\"The Ballad of The Sad Caf\u00e9\", 1951).\nNorman Mailer, nato nel 1923, scrive \"Il nudo e il morto\" (\"The Naked and The Dead\", 1948) che \u00e8 considerato l'analogo americano a \"Niente di nuovo sul fronte occidentale\" di Remarque. La descrizione degli orrori della guerra \u00e8 ispirata e sorretta da una posizione critica nei confronti dei responsabili della guerra stessa.\nCollocabile nella corrente letteraria del cosiddetto realismo sporco \u00e8 invece lo scrittore e poeta Charles Bukowski.\nLa Beat Generation.\nCon questa espressione si indica il movimento letterario, venuto alla ribalta negli Stati Uniti a partire dagli anni cinquanta, formato da giovani scrittori e poeti che avevano messo al centro della loro poetica lo sperimentalismo linguistico e narrativo, il rifiuto delle norme imposte, la critica alla societ\u00e0 americana consumista, il rifiuto del materialismo e dei valori istituzionali, la ricerca di forme di spiritualit\u00e0 diverse da quelle tradizionali (soprattutto le religioni orientali), l'uso di sostanze atte a stimolare la creativit\u00e0 e il subconscio (alcol e droghe). Tra i numerosi autori di riferimento, che avranno una forte influenza sulla generazione successiva, vanno citati Jack Kerouac, Lucien Carr, Allen Ginsberg, William S. Burroughs, Gregory Corso, Neal Cassady, Bob Kaufman, Lew Welch, Gary Snyder, Lawrence Ferlinghetti e Jack Hirschman.\nIl poliziesco.\nIl genere del romanzo poliziesco \u00e8 completamente rinnovato da due geniali scrittori. Il primo \u00e8 Dashiell Hammett. Nel \"Falcone maltese\" (\"The Maltese Falcon\", 1930), \"La chiave di vetro\" (\"The Glass Key\", 1931) e \"L'uomo ombra\" (\"The Thin Man\", 1934) abbiamo l'esempio di un soggetto che esteriormente \u00e8 quello di un racconto poliziesco a cui viene aggiunta una nuova dimensione: quella di un ambiente particolare e ben definito. Singolare la figura del poliziotto privato squattrinato e costretto a combattere alla pari coi \"gangster\", che rinnova il clich\u00e9 del tradizionale investigatore alla Sherlock Holmes. Con stile pi\u00f9 letterario e prezioso, sebbene con minore freschezza d'invenzione, Raymond Chandler riprende questo motivo nei suoi libri che hanno per protagonista Marlowe.\nIl genere fantascientifico.\nPer il genere fantascientifico, nel XX secolo si distinse, tra gli altri, Frank Herbert, noto per il romanzo Dune (1965). Tra gli autori che si sono distinti, tra il XX e il XXI secolo, ricordiamo Ray Bradbury, autore di Fahrenheit 451 e Cronache marziane e Philip K. Dick.\nIl genere d'avventura.\nMolto importante anche il genere d'avventura: nel 1912 fa la sua prima apparizione il personaggio di Tarzan, inventato da Edgar Rice Burroughs.\nLa letteratura per ragazzi.\nNel XIX secolo, per quanto riguarda la letteratura per ragazzi, si afferma la figura di Louisa May Alcott, nota autrice di Piccole donne (1868).\nNel XX secolo, si e affermato, tra gli altri, lo scrittore Maurice Sendak, autore del libro Nel paese dei mostri selvaggi (1963).\nRomanzi fantastici e umoristici.\nAl realismo fa da contrapposto una tradizione marginale di scrittori che inclinano una visione pi\u00f9 distaccata dalla realt\u00e0, meno impegnata e polemica, proclive all'evasione umoristica o fantastica. Il loro stile \u00e8 in genere pi\u00f9 dichiaratamente letterario e prezioso. Fanno parte di questo genere le opere di O. Henry, James Branch Cabell, Thornton Wilder, Ring Lardner, Damon Runyon e William Saroyan.\nIl teatro.\nAutori americani di teatro (ma bisognerebbe includere anche cinema, riviste e canzoni) che non possono mancare in questa veloce rassegna sono George Henry Boker, Thornton Wilder, Eugene O'Neill, Arthur Miller, Tennessee Williams o Edward Albee, Sam Shepard o David Mamet, Lewis Hallam Jr.\nLa nuova poesia.\nLa critica ufficiale \u00e8 concorde nel considerare il 1912, anno in cui compare il primo numero della rivista \"Poetry: A Magazine of Verse\", come l'inizio di una nuova fioritura poetica in America.\nEdwin Arlington Robinson \u00e8 la prima voce notevole di poeta americano contemporaneo. \u00c8 l'interprete pi\u00f9 tipico di quella atmosfera del cosiddetto \u00abdecadentismo morale\u00bb. La perdita di Dio e il senso di delusione e di sconfitta dell'uomo sono al centro della sua opera. Si ridesta in lui, convinto che quanto di terribile c'\u00e8 nell'esistenza abbia un significato, la tradizione del vecchio puritanesimo. Allo scelto materiale poetico dei vittoriani contrappone il brutto, l'orrido, lo spietato, l'ironico; e alle tante composizioni dedicate alla natura contrappone una notevole quantit\u00e0 di versi rivolti soltanto all'uomo. Indica cos\u00ec il modo per liberarsi dalla maniera dei poeti americani modellati dal vittorianesimo. I suoi libri di versi pi\u00f9 significativi sono: \"I bambini della notte\" (\"The Children of The Night\", 1897), \"Captain Craig\" (1902), \"La citt\u00e0 lungo il fiume\" (\"The Town Down The River\", 1910) e \"L'uomo contro il cielo\" (\"The Man Against The Sky\", 1916).\nEdgar Lee Masters scrive \"l'Antologia di Spoon River\" (\"Spoon River Anthology\"), che esce nel 1915, dopo aver letto \"l'Antologia greca\" che gli suggerisce lo schema adatto per un progetto che da tempo aveva in mente: l'accurata descrizione del materiale umano di una piccola citt\u00e0 di provincia. Altra fonte d'ispirazione sono i monologhi drammatici di Robinson. Nell'opera di Masters, attraverso gli epitaffi incisi sulle tombe di un cimitero dell'Illinois il lettore viene a conoscenza di ci\u00f2 che \u00e8 accaduto ai defunti, fino a ottenere un quadro completo e drammatico di ci\u00f2 che c'\u00e8 di pi\u00f9 reale in una citt\u00e0 di provincia. Il valore dell'opera sta nel senso dell'esistenza individuale, nell'incisiva caratterizzazione e nella inestinguibile sete di verit\u00e0 umana.\nRobert Frost si caratterizza come poeta della campagna e della vita rurale fin dalle prime raccolte di versi: \"Interludi e poesie\" (\"Interludes and Poems\", 1908), \"Emblemi d'amore\" (\"Emblems of Love\", 1912). La nota pi\u00f9 caratteristica della sua produzione \u00e8 quella di una calma classicit\u00e0, che sa per\u00f2 contenere anche gli sconvolgimenti della tragedia. \nI principali libri del poeta sono: \"A nord di Boston\" (\"North of Boston\", 1914), \"Intervallo montano\" (\"Mountain Interval\", 1916), \"New Hampshire\" (1923), \"Ruscello che va verso ovest\" (\"West-Running Brook\", 1928), \"Ancora pi\u00f9 avanti\" (\"A Further Range\", 1936), \"Chiuso per sempre\" (\"Closed for Good\", 1949).\nLa prima raccolta poetica di Carl Sandburg, \"Poesie di Chicago\" (\"Chicago Poems\", 1916), mostra una poesia nuova e originale. Sebbene l'asprezza dei versi avesse suscitato delle critiche, questa raccolta gli guadagna un'improvvisa e genuina fama. La dura e violenta vita americana \u00e8 ritratta con gusto impressionistico e con l'uso del linguaggio dei bassifondi. Quella vita \u00e8 per\u00f2 guardata con ottimismo e simpatia, specialmente quando si tratta delle classi sofferenti e operaie, viste come espressione di una promessa democratica.\nLetture di Nietzsche e Spengler aiutano l'inclinazione di Robinson Jeffers ad assimilare il tragico della decadenza morale del Novecento; Freud, l'antico teatro greco e quello elisabettiano completano il substrato culturale d'una visione orrenda e possente della tragedia dell'umanit\u00e0. Nei suoi poemi narrativi sembra che non ci siano limiti alla crudelt\u00e0, al pervertimento dei personaggi. Per\u00f2, come per contrasto, c'\u00e8 una sensibilit\u00e0 aperta a concepire ed esaltare la bellezza del mondo naturale. I suoi libri pi\u00f9 noti sono: \"Tamar e altre poesie\" (\"Tamar and Other Poems\", 1924), \"Le donne di Point Sur\" (\"The Women at Point Sur\", 1927), \"Cawdor e altre poesie\" (\"Cawdor and Other Poems\", 1928), \"La fattoria di Thurso e altre poesie\" (\"Thurso's Landing and Other Poems\", 1933), \"Poesie scelte di Robinson Jeffers\" (\"The Selected Poetry of Robinson Jeffers\", 1938).\nL'imagismo.\nEzra Pound fonda il movimento imagista del quale fanno parte anche William Carlos Williams, Amy Lowell e Marianne Moore. L'obiettivo ultimo di questi poeti \u00e8 una descrizione accurata, precisa e definita; ogni poesia \u00e8 come un mosaico di parole in cui ognuna di esse va collocata con esattezza. Ammirano molto la poesia orientale per la sua intensit\u00e0 ed economia. Pound per\u00f2 si stacca presto dalla corrente da lui iniziata. Egli \u00e8 un poeta erudito che ama inserire nella sua poesia astrusi riferimenti letterari e storici. Il suo contributo \u00e8 fondamentale allo sviluppo del gusto moderno e ha una grande influenza sugli scrittori a lui contemporanei. Tra i suoi libri migliori si segnalano: \"A lume spento\" (1908), \"Exultations\" (1926), \"Canzoni\" (1911), \"Ripostes\" (1912), \"Cantos\" (1948).\nAnche T. S. Eliot, bench\u00e9 visse in Inghilterra gran parte della sua vita era nato negli Stati Uniti e pu\u00f2 essere considerato un poeta americano.\nUn'altra poetessa interessante \u00e8 Sylvia Plath e c'\u00e8 chi inserisce autori di canzoni come Bob Dylan, Bruce Springsteen o Jim Morrison tra i poeti.\nIl XXI secolo.\nTra gli autori emergenti del nuovo secolo non ancora nominati Paul Auster (1947-), Giannina Braschi (1953-) Joe R. Lansdale (1951-), Louise Erdrich (1954-), Jonathan Franzen (1959-), Colson Whitehead (1969) Michael Chabon (1963-), Jennifer Egan (1962-), Christopher Paolini (1983-)."}
{"id": "678377", "revid": "1893", "url": "https://it.wikipedia.org/wiki?curid=678377", "title": "AIAA", "text": ""}
{"id": "678378", "revid": "17351", "url": "https://it.wikipedia.org/wiki?curid=678378", "title": "F2H Banshee", "text": ""}
{"id": "678380", "revid": "17351", "url": "https://it.wikipedia.org/wiki?curid=678380", "title": "F2 Banshee", "text": ""}
{"id": "678384", "revid": "17351", "url": "https://it.wikipedia.org/wiki?curid=678384", "title": "F-2 Banshee", "text": ""}
{"id": "678385", "revid": "1833487", "url": "https://it.wikipedia.org/wiki?curid=678385", "title": "Garmin", "text": "Garmin \u00e8 una societ\u00e0 statunitense con sede nell'Area metropolitana di Kansas City, che sviluppa tecnologie di aviazione e commerciali per GPS. Si tratta di un gruppo di compagnie fondato nel 1989 da Gary Burrell, Min Kao, David Casey e Paul Shumaker.\nSedi e storia aziendale.\nLa sussidiaria Garmin International ha sede a Olathe in Kansas (USA), la pi\u00f9 grande sussidiaria e la struttura di produzione primaria di Garmin Limited \u00e8 la sede in Asia a Sijhih City, Taiwan.\nNel 2008 entra nel mercato dei cellulari con Nuvifone, un telefono-navigatore satellitare.\nNel 2010 Garmin ha annunciato la cessazione della produzione del Nuvifone.\nLe mappe di OpenStreetMap sono compatibili coi navigatori Garmin.\nAlcuni modelli di navigatori Garmin (tra cui la serie eTrex) sono stati tra i primi prodotti di livello consumer ad essere compatibili con la costellazione di satelliti GLONASS oltre che GPS.\nProdotti.\nGarmin produce inoltre una serie di strumenti non correlati alla navigazione satellitare quali Radio VHF e AIS, stazioni meteo, ecoscandagli, antenne radar, ecc.\nI navigatori garmin possono essere utilizzati, come indicato sul libretto delle istruzioni, per praticare il geocaching."}
{"id": "678389", "revid": "339392", "url": "https://it.wikipedia.org/wiki?curid=678389", "title": "Dobrich (regione)", "text": ""}
{"id": "678400", "revid": "1494169", "url": "https://it.wikipedia.org/wiki?curid=678400", "title": "Classe Nelson", "text": ""}
{"id": "678401", "revid": "869733", "url": "https://it.wikipedia.org/wiki?curid=678401", "title": "Teatro Sociale", "text": "In Italia esistono diversi teatri denominati Teatro Sociale:\nAll'estero:\nNon pi\u00f9 esistenti:\nHanno mutato nome:"}
{"id": "678403", "revid": "124123", "url": "https://it.wikipedia.org/wiki?curid=678403", "title": "Mary Rowlandson", "text": "Prigioniera.\n\"Il dieci febbraio 1675 vennero gli Indiani in grande numero su Lancaster: il loro primo arrivo fu circa al sorgere del sole; udendo il rumore di alcune pistole guardammo fuori; diverse case stavano bruciando, e il fumo saliva al cielo\".\nCos\u00ec inizia il resoconto dell'avventura che port\u00f2 Mary Rowlandson a scoprire usi e costumi delle trib\u00f9 indiane, ad assistere alla morte di numerose persone a lei care, a ricercare in Dio il conforto, e infine pure il motivo per quello che le accadde.\nStile.\nLa rigida mentalit\u00e0 puritana dell'epoca vedeva ancora nei nativi americani dei selvaggi non graziati da Dio. Nel suo resoconto Mary Rowlandson ne parla come di bestie o di esseri senza anima. Minima \u00e8 l'attenzione per il paesaggio. Tutta la vicenda riguarda soltanto la rapita, altri uomini prigionieri, alcuni capi indiani e Dio, il grande \"interlocutore\" della scrittrice."}
{"id": "678405", "revid": "122511695", "url": "https://it.wikipedia.org/wiki?curid=678405", "title": "Contea di Hunterdon", "text": "La contea di Hunterdon, in inglese Hunterdon County, \u00e8 una contea del New Jersey negli Stati Uniti.\nFa parte dell'area metropolitana di New York.\nGeografia fisica.\nLa contea confina a nord-ovest con la contea di Warren, a nord-est con la contea di Morris, a est con la contea di Somerset, a sud-est con la contea di Mercer ed a ovest il fiume Delaware segna il confine con la contea di Bucks nella Pennsylvania.\nIl territorio \u00e8 prevalentemente collinare. Si eleva gradualmente dalla valle del Delaware ad ovest fino a raggiungere la massima altezza di 323 metri. L'area occidentale ricade nel bacino del fiume Delaware. I principali affluenti del Delaware sono il fiume \"Musconetcong\", che segna il confine nord-occidentale, ed il \"Lockatong Creek\" che scorre nell'area centrale. Nell'area orientale scorre il fiume Raritan.\nIl capoluogo di contea \u00e8 la citt\u00e0 di Flemington, posta nell'area centrale."}
{"id": "678406", "revid": "486946", "url": "https://it.wikipedia.org/wiki?curid=678406", "title": "The St. Valentine's Day Massacre EP", "text": ""}
