{"id": "721891", "revid": "62244", "url": "https://it.wikipedia.org/wiki?curid=721891", "title": "Allm\u00e4nna Idrottsklubben Fotboll", "text": "LAllm\u00e4nna Idrottsklubben Fotboll, noto come AIK, \u00e8 la sezione calcistica dell'omonima societ\u00e0 polisportiva svedese con sede nella citt\u00e0 di Solna, municipalit\u00e0 dell'area urbana di Stoccolma. Milita in Allsvenskan, la massima divisione del campionato svedese, della quale ha vinto 12 edizioni, l'ultima nella stagione 2018.\nStoria.\nIl club venne fondato su iniziativa di Isidor Behrens che, insieme al fratello Paul e ad altri conoscenti, organizz\u00f2 una riunione il 15 febbraio 1891 al civico 8 della strada Biblioteksgatan, nel centro di Stoccolma. Approvata l'idea di includere una serie di sport praticabili, \"Allm\u00e4nna Idrottsklubben\", termine traducibile in \"club sportivo popolare\". Chiunque poteva diventare membro del club, in un periodo in cui molte altre organizzazioni erano riservate, ad esempio, ai militari. La scelta del nome deriva anche dal richiamo all'atletica, che a quel tempo era chiamata \"allm\u00e4n idrott\" e rappresentava inizialmente lo sport principale della polisportiva.\nCreata nel 1896 da Sigfrid \"Sigge\" Stenberg, la sezione calcistica prese parte al campionato solo due anni pi\u00f9 tardi, quando divenne vicecampione nazionale. In quegli anni (fino al 1925) il titolo di campione di Svezia non veniva assegnato alla squadra vincitrice del campionato, bens\u00ec alla vincitrice della coppa \"Svenska M\u00e4sterskapet\": questo trofeo fu vinto dall'AIK per la prima volta nel 1900 grazie alla vittoria in finale sull'\u00d6rgryte. Nel 1901 la squadra divent\u00f2 campione nazionale per la seconda volta, anche se la finale contro l'\u00d6rgryte non fu disputata. Nel 1902 e nel 1903 l'AIK non partecip\u00f2 al campionato nazionale, giocando solamente un torneo organizzato dalla Svenska Bollspelsf\u00f6rbundets. Il terzo titolo nazionale fu conquistato nel 1911, grazie alla vittoria in finale sull'IFK Uppsala con il punteggio di 3-2. Altri successi arrivarono negli anni seguenti: nel 1914 l'AIK si impose in finale sull'Helsingborgs IF con un netto 7-2, nel 1916 ad essere battuti furono i rivali del Djurg\u00e5rden con un 3-1, mentre nel 1923 la squadra fu campione per la sesta volta grazie al 5-1 sull'IFK Eskilstuna.\nNel frattempo, a partire dal 1910 in Svezia si stava giocando anche la Svenska Serien, una competizione nazionale che non assegnava comunque il titolo di campione di Svezia, il quale continuava ad essere riservato ai vincitori della coppa Svenska M\u00e4sterskapet. L'AIK gioc\u00f2 due finali di Svenska Serien, perse nel 1923 contro il GAIS e nel 1924 contro l'\u00d6rgryte. A cavallo tra gli anni '20 e '30, l'esistenza del club fu in pericolo per ragioni economiche, visto anche l'elevato costo di alcuni giocatori acquistati come nel caso di Axel Alfredsson.\nDalla stagione 1930-1931 in poi, la Federazione calcistica svedese ha iniziato a riconoscere i vincitori dell'Allsvenskan come campioni nazionali. L'AIK vinse la sua prima Allsvenskan (che rappresent\u00f2 il settimo titolo nazionale) al termine della stagione 1931-32 con una media di pubblico di 17728 spettatori a gara, di gran lunga la migliore di tutto il torneo. Fu anche la stagione di esordio del portiere Gustav Sj\u00f6berg, che di l\u00ec al 1950 stabilir\u00e0 il record di presenze in campionato con 321 partite all'attivo.\nIl 1937 fu l'anno del trasferimento allo stadio R\u00e5sunda, impianto destinato ad ospitare gli incontri casalinghi per numerosi decenni. La partita inaugurale in questo stadio fu quella disputata contro il Malm\u00f6 FF, conclusa con una vittoria col punteggio di 4-0. Al termine della stagione arriv\u00f2 l'ottavo titolo grazie anche ai 23 gol messi a segno dal capocannoniere Olle Zetherlund.\nNegli anni immediatamente successivi alla seconda guerra mondiale arriv\u00f2 qualche piazzamento importante, come nel 1946-1947 (2\u00ba posto) e 1947-1948 (3\u00ba posto), ma nel giugno del 1951 si verific\u00f2 la prima storica retrocessione in seconda serie: all'ultima giornata la squadra riusc\u00ec nell'impresa di battere 1-0 il Malm\u00f6 FF, che veniva da 49 partite senza sconfitte, ma per raggiungere la salvezza sarebbe stato necessario segnare un secondo gol. Questo verdetto port\u00f2 alla cessione all'Inter di Lennart Skoglund, che chiuse la parentesi in nerogiallo con sole 5 presenze all'attivo. Nel frattempo debutt\u00f2 in prima squadra Kurt Hamrin, destinato a segnare 190 reti nella Serie A italiana.\nLa risalita fu immediata ma, a seguito della cessione di Hamrin alla Juventus avvenuta nel 1956, l'AIK chiuse spesso nella seconda met\u00e0 della classifica, tanto da retrocedere al termine dell'Allsvenskan 1961. Anche in questo caso la parentesi in seconda serie dur\u00f2 solo un anno. Nel 1963 la squadra seppe chiudere al 3\u00ba posto. In quel decennio ci furono le prime partecipazioni a coppe europee minori, nello specifico Coppa Piano Karl Rappan e Coppa delle Fiere, tuttavia a queste partite venne data scarsa importanza.\nAll'inizio degli anni '70 la squadra ritorn\u00f2 a essere annoverata tra le favorite per il titolo, grazie anche a giocatori come i fratelli Yngve e B\u00f6rje Leback o Rolf Zetterlund. L'Allsvenskan 1972 fu conclusa al 2\u00ba posto, cos\u00ec come quella del 1974. Nel 1976 i nerogialli alzarono la Coppa di Svezia 1975-1976, tornando cos\u00ec a vincere un trofeo ufficiale a quasi 40 anni di distanza. L'Allsvenskan 1979 vide la squadra scendere in seconda serie ma anche in quest'occasione la permanenza nel campionato cadetto dur\u00f2 una sola stagione. Nel 1983 l'AIK riusc\u00ec a terminare il campionato al 1\u00ba posto (grazie anche al contributo del vincitore del \"Guldbollen\" 1984 Sven Dahlkvist), tuttavia la formula della competizione prevedeva lo svolgimento dei play-off che si rivelarono fatali con l'eliminazione in semifinale.\nA 55 anni dall'ultimo titolo nazionale, nel 1992, l'AIK torn\u00f2 a vincere il campionato nonostante una politica volta al risparmio a causa di un debito di circa 10 milioni di corone svedesi: il 4\u00ba posto ottenuto al termine della stagione regolare consent\u00ec agli uomini di mister Tommy S\u00f6derberg di qualificarsi per il decisivo girone tra le prime sei classificate, raggruppamento che fu poi vinto proprio dall'AIK. Cruciale in questo senso \u00e8 stata la vittoria esterna per 3-2 sul campo del Malm\u00f6 all'ultima giornata.\nLa Coppa di Svezia vinta nel 1995-96 (la quinta nella storia del club) permise la partecipazione alla successiva edizione della Coppa delle Coppe, competizione in cui la compagine svedese avanz\u00f2 fino ai quarti di finale dove affront\u00f2 il Barcellona di Ronaldo. Al primo minuto della gara di andata disputata al Camp Nou, l'AIK pass\u00f2 addirittura in vantaggio con un gol di Pascal Simpson prima di essere rimontato (3-1 in Spagna e 1-1 in Svezia).\nLo scudetto numero 10 fu vinto nel 1998 in una stagione iniziata in maniera difficile, dato che nelle prime dieci partite erano maturati sei pareggi e due sconfitte. Da quel momento la squadra non perse pi\u00f9 neppure un incontro e trionf\u00f2 all'ultima giornata, con un sorpasso inaspettato ai danni dell'Helsingborg il quale fu sconfitto da un gi\u00e0 retrocesso H\u00e4cken. L'anno seguente in Champions League l'AIK arriv\u00f2 ultimo in un girone difficile formato da Barcellona, Arsenal e Fiorentina.\nNel 2004 l'AIK termin\u00f2 il campionato al 13\u00ba e penultimo posto, piazzamento che costrinse il club alla quarta retrocessione della sua storia ma, come accaduto nelle tre precedenti occasioni, il ritorno nella massima serie arriv\u00f2 gi\u00e0 l'anno seguente.\nNel 2009 i nerogialli riuscirono a realizzare l'accoppiata campionato-coppa. Per la vittoria dell'Allsvenskan 2009 fu decisiva l'ultima giornata, disputata in trasferta contro i rivali e diretti concorrenti dell'IFK G\u00f6teborg. Nel primo tempo la squadra biancobl\u00f9 di casa era passata in vantaggio e stava vincendo virtualmente il torneo, prima del pareggio del brasiliano Ant\u00f4nio Fl\u00e1vio e del sorpasso del capitano Daniel Tjernstr\u00f6m avvenuti entrambi nel secondo tempo. La coppa nazionale fu vinta sei giorni dopo, nuovamente contro l'IFK G\u00f6teborg.\nNell'agosto del 2012 l'AIK, dopo aver gi\u00e0 superato due turni preliminari, riusc\u00ec a qualificarsi per la fase a gironi di Europa League grazie alla vittoria a sorpresa per 2-0 in Russia sul campo del CSKA Mosca, riscattando la sconfitta casalinga per 0-1 dell'andata. Il sorteggio inser\u00ec la formazione svedese nel gruppo F con Napoli, PSV Eindhoven e Dnipro. Il passaggio del turno non riusc\u00ec, nonostante i due risultati positivi contro il PSV (1-1 all'andata nei Paesi Bassi e vittoria per 1-0 al ritorno).\nL'11 novembre 2018 si aggiudic\u00f2 il campionato dopo 9 anni di attesa, vincendo per 0-1 sul campo del ; concluse il torneo con 67 punti realizzati, frutto di 19 vittorie, 10 pareggi e solo una sconfitta. Tre anni pi\u00f9 tardi, nel 2021, la squadra torn\u00f2 ad essere in lotta per il titolo fino all'ultima giornata, ma alla fine fu il Malm\u00f6 FF a mantenersi primo.\nStrutture.\nStadio.\nNei primissimi anni di attivit\u00e0, la squadra giocava su un terreno posto presso la zona di Ladug\u00e5rdsg\u00e4rdet. Nel 1901 ci fu il trasferimento all'Idrottsparken, un piccolo impianto sportivo situato dove sorge l'attuale Stadion. A partire dal 1912, ad ospitare le partite casalinghe dell'AIK fu proprio lo Stadion, appena inaugurato in vista dei Giochi olimpici di quell'anno.\nGran parte della storia del club per\u00f2 si \u00e8 sviluppata allo stadio R\u00e5sunda, impianto da circa 36.000 posti che ha ospitato gli incontri della squadra per un totale di 75 anni, a partire dal 1937 fino ad arrivare all'autunno 2012. L'ultima partita di campionato risale al 4 novembre 2012 (AIK-Malm\u00f6 2-0), mentre l'ultimo incontro in assoluto \u00e8 stato quello del 22 novembre contro il Napoli (1-2) deciso da un calcio di rigore di Cavani al 93' minuto. La struttura (gi\u00e0 sede della finale dei Mondiali 1958) \u00e8 stata infatti demolita.\nDalla stagione 2013 la squadra ha traslocato alla nuova Friends Arena, situata anch'essa presso il comune di Solna.\nCalciatori.\nPaolo Bruschi \u00e8 stato il primo italiano a giocare nell'AIK; in seguito prese la cittadinanza svedese.\nOrganico.\nRosa 2021.\n\"Aggiornata al 4 marzo 2021.\""}
{"id": "721892", "revid": "7336", "url": "https://it.wikipedia.org/wiki?curid=721892", "title": "Detergenti", "text": ""}
{"id": "721893", "revid": "30610", "url": "https://it.wikipedia.org/wiki?curid=721893", "title": "Corinna (poetessa)", "text": "Biografia.\nNata da Acheloodoro e da Procratia, era originaria della citt\u00e0 di Tanagra, nella Beozia, ma poich\u00e9 dimor\u00f2 per molto tempo a Tebe fu chiamata tebana e soprannominata \"Myia\" (\"Mosca\").&lt;br&gt; \nVi sono poche notizie sulla sua vita: sembra sia fiorita poeticamente intorno al 509 a.C. e che sia stata pi\u00f9 anziana addirittura di Pindaro, battendolo ben cinque volte in gare di poesia. Inoltre, \u00e8 Corinna stessa ad informarci, in un suo componimento, di una gara che oppose Pindaro ad un'altra poetessa a lei contemporanea, Mirtide.\n &lt;br&gt;\nPausania, in proposito, racconta invece che Pindaro fu battuto da lei una sola volta: in tale circostanza attribuisce la vittoria della poetessa all'uso superbo che fece in quell'occasione del dialetto eolico; inoltre il periegeta riferisce di aver visto un ritratto di lei a Tanagra che la raffigura come dotata di bell'aspetto. Corinna, in effetti, fu inserita nel Canone alessandrino come decima tra i lirici.&lt;br&gt;\nTuttavia, quanto abbiamo di questa poetessa \u00e8 un enigma per gli studiosi: a giudicare dall'ortografia dei frammenti papiracei, si risale al III secolo a.C., n\u00e9 prima di questa data abbiamo menzioni di lei, ma \u00abvien da pensare che i letterati alessandrini l'abbiano ignorata per via dell'impronta provinciale della sua lingua e delle sue scelte tematiche. Ci fu per\u00f2 una riscoperta di Corinna, i suoi versi furono ritrascritti in Beozia durante il terzo secolo, per orgoglio patriottico\u00bb. La tendenza, per\u00f2, specie tra gli studiosi inglesi, \u00e8 di inquadrarla in et\u00e0 ellenistica.\nOpere, tecnica e stile.\nIl lessico \"Suda\" attribuisce a Corinna 5 libri di \"Heroia\" (narrazioni eroiche) e alcuni carmi, come \"I sette a Tebe\", \"Iolao\", \"Oreste\".&lt;br&gt; \nDi tutto ci\u00f2 non avevamo che tre brevissimi frammenti, finch\u00e9 non furono scoperti, nel secolo scorso, due lunghi frammenti narrativi contenuti in un papiro, contenenti due \"n\u00f2moi\", uno con la \"Gara del Citerone e dell'Elicona\" e l'altro su \"le figlie di Asopo\". Nel primo componimento, gli eroi eponimi dei due monti gareggiano nel canto e, mentre Citerone canta di come Zeus sfugg\u00ec, ancora in fasce, al padre Crono, Elicona, vistosi battuto, si getta lungo il pendio del monte che da lui prende il nome. Nel secondo componimento, il dio fluviale Asopo, accorato per la sorte delle sue figlie, viene rassicurato dall'indovino Acrefene, che gli predice il futuro glorioso di esse, spose di divinit\u00e0, e narra la storia del santuario di Apollo Ptoo, presso Tebe.&lt;br&gt;\nPi\u00f9 recente \u00e8 un terzo frammento lirico, in cui Corinna parla in prima persona e cita miti beotici che si diletta di narrare, come quelli di Cefalo o di Orione.&lt;br&gt;\nCorinna scrive in dialetto beotico, quindi abbastanza complesso, ma il suo stile \u00e8 molto schietto, fatto di un periodare paratattico e con pochissime figure retoriche, se si eccettua, in questo stile modellato sulla poesia popolare, l'uso di composti che richiamano la lirica di Bacchilide. In effetti, Corinna rappresenta una poetessa minore, connotata da \u00abgracilit\u00e0 dello stile e angustia delle scelte tematiche\u00bb."}
{"id": "721895", "revid": "785863", "url": "https://it.wikipedia.org/wiki?curid=721895", "title": "Greatest Flix II", "text": ""}
{"id": "721898", "revid": "65435", "url": "https://it.wikipedia.org/wiki?curid=721898", "title": "Battistero degli Ortodossi", "text": ""}
{"id": "721902", "revid": "65435", "url": "https://it.wikipedia.org/wiki?curid=721902", "title": "Monumenti", "text": ""}
{"id": "721913", "revid": "729019", "url": "https://it.wikipedia.org/wiki?curid=721913", "title": "STS-26", "text": "La STS-26 \u00e8 una missione spaziale del Programma Space Shuttle. \u00c8 il primo volo spaziale dopo il disastro del Challenger."}
{"id": "721917", "revid": "306856", "url": "https://it.wikipedia.org/wiki?curid=721917", "title": "Italiani dovete morire", "text": "Italiani dovete morire \u00e8 un libro di Alfio Caruso che descrive la storia della Divisione Acqui dell'esercito italiano dall'inizio del Secondo Conflitto Mondiale all'acquartieramento a Cefalonia, e le vicende avvenute dopo l'armistizio del Regno d'Italia con gli Alleati dell'8 settembre 1943, cui segu\u00ec la vendetta della Wehrmacht tedesca che port\u00f2 al criminale eccidio di Cefalonia di migliaia di italiani. Nel 2021, l'autore ha pubblicato una nuova edizione, accresciuta e arricchita di altre testimonianze, con aggiornamenti sui perpetratori tedeschi della strage e la loro impunit\u00e0.\nFin dalla sua pubblicazione nel 2000, la ricostruzione, riportando a galla memorie di un episodio molto doloroso del passato italiano, ha dato il via a un dibattito pubblico, gettando luce sul comportamento di alcuni ufficiali italiani, tra cui il capitano Apollonio, che sopravvisse e rimase a Cefalonia, ufficialmente come prigioniero al servizio dei tedeschi (ma secondo altre versioni come animatore di una unit\u00e0 partigiana, il \"raggruppamento Banditi Acqui\"), e sulla vera entit\u00e0 numerica del massacro compiuto dai tedeschi.\nTrama.\nNel libro vengono descritte all'inizio le vicende della Divisione Acqui, dal periodo di riorganizzazione in Trentino dopo le operazioni belliche di inizio del Secondo Conflitto Mondiale, con l'incorporazione di una nuova aliquota di coscritti e richiamati e la creazione di un nuovo reggimento, il 317\u00ba Fanteria. In seguito, il 29 aprile 1941, la divisione viene mandata di presidio nelle isole Ionie, in parte a Corf\u00f9 e la restante parte a Cefalonia, a presidiare lo strategico accesso al Golfo di Corinto. A comandarla, nel giugno 1943 Mussolini designa il generale Antonio Gandin, decorato dai tedeschi sul fronte russo con la croce di ferro e che \"ha fama di tedescofilo\" (scrive Caruso), perci\u00f2 ritenuto in grado di intrattenere buoni rapporti con l'allora alleato germanico.\nGandin si dedica a valutare il potenziale bellico della divisione e delle altre unit\u00e0 al suo comando per contrastare un eventuale sbarco alleato senza farsi alcuna illusione sulle reali capacit\u00e0 operative, ed effettua anche una valutazione dei tedeschi.\nArriva il 25 luglio 1943 e, con la caduta del fascismo, la legione Camicie Nere aggregata alla divisione viene richiamata in Italia. Nel frattempo i tedeschi preparano il piano Achse, che prevede il disarmo totale con la forza delle forze armate italiane in caso di armistizio. Reso noto l'armistizio con gli alleati, i comandi italiani diramano ordini confusi e contraddittori verso le varie unit\u00e0 degli scacchieri, e di conseguenza, ogni comandante deve trattare con i tedeschi che, invece, attuano in modo sistematico un piano gi\u00e0 valutato.\nMa il relativo isolamento del luogo (Cefalonia \u00e8 separata da uno stretto braccio di mare dalla terraferma) impedisce che i tedeschi, presenti sull'isola ma non in numero preponderante, possano procedere con la stessa velocit\u00e0 che altrove. In compenso le notizie, sia pur frammentarie, arrivano via radio dalla terraferma, e anche dall'Italia, mentre latitano gli ordini precisi del Comando Supremo. La truppa, cui le circostanze hanno dato la possibilit\u00e0 di maturare una volont\u00e0 di rivincita che, unito ad un sempre pi\u00f9 diffuso sentimento antitedesco, spinger\u00e0 molti uomini, tra cui diversi ufficiali, a sfiorare ed in alcuni casi a varcare i limiti dell'ammutinamento. Anche tra i tedeschi vi sono incertezze, dovute principalmente al fatto che il loro comandante, Oberstleutnant Hans Barge, ritiene di riuscire a disarmare il presidio italiano con le trattative, mentre il comandante del XXII Corpo d'armata da montagna generale Lanz, e soprattutto Berlino, premono per una soluzione rapida ancorch\u00e9 cruenta.\nCionondimeno, i tedeschi procedono a disarmare i capisaldi italiani nella penisola di Paliki, a nord-ovest dell'isola, e due batterie di artiglieria puntano i pezzi contro unit\u00e0 tedesche costringendole ad allontanarsi. I capitani Apollonio e Amos Pampaloni affrontano Gandin ed il vicecomandante generale Gherzi in un faccia a faccia oltere i limiti dell'insubordinazione, del quale per\u00f2 l'autore riporta esservi solo le versioni dei due capitani, entrambi sopravvissuti.\nIn una circostanza, l'auto di Gandin viene fatta segno di una bomba a mano lanciata da un carabiniere, Nicola Tirino, che perder\u00e0 poi la vita nei successivi combattimenti, a significare lo stato di esasperazione ed esaltazione insieme che una parte assai consistente del presidio italiano aveva verso qualunque nemico, vero o supposto.\nTra posizioni alterne, quelle rinunciatarie assunte da Gandin per guadagnare tempo in attesa di ordini ed improbabili aiuti per salvare quelli che lui chiama \"figli di mamma\", e quelle favorevoli ad una soluzione di forza immediata della truppa e di una parte significativa degli ufficiali, i giorni scorrono fino al 14 settembre, data in cui, dopo quello che di pi\u00f9 simile ad un referendum ci sia stato in un'epoca nella quale si doveva \"obbedienza cieca, pronta ed assoluta\", quale si poteva aspettare da una generazione indottrinata, viene rigettato l'ultimatum tedesco. Iniziano le ostilit\u00e0 e l'illusorio vantaggio numerico di 6 a 1 che aveva spinto molti soldati a sperare in una vittoria contro gli odiati tedeschi si sgretola sotto le bombe degli Stuka e i colpi di machine-pistole dei rinforzi tedeschi. Il 22, dopo la capitolazione delle truppe italiane, Gandin e la stragrande maggioranza degli ufficiali superstiti viene trucidata, e molti militari di truppa ne condividono la sorte nei giorni immediatamente successivi.\nTre navi, \"Ardena\", \"Alma\" e \"Santa Maria\" (secondo alcuni la \"Marguerita\"), stipate di circa 2800 uomini finiscono sulle mine mentre sono dirette a Patrasso. Pochissimi i sopravvissuti, grazie anche al fatto che i tedeschi avevano aperto i compartimenti per aumentare la capienza, accelerando l'allagamento delle navi. Caruso si sofferma a lungo su episodi di carattere personale riguardanti singoli militari e comportamenti, secondo la sua valutazione, degni pi\u00f9 di una corte marziale che di una medaglia al valore, frammisti ad atti di supremo eroismo. Dopo il massacro, il capitano Apollonio si presenta ai tedeschi e, nonostante avesse una taglia di 5000 marchi, non viene fucilato, ma rimandato tra gli italiani. Da qui accuse di doppio gioco con risvolti anche giudiziari, nonostante le quali \"Apollonio uscir\u00e0 indenne al punto di concludere la sua carriera nell'esercito con il ruolo di generale di divisione\".\nDubbi anche sul capitano Pampaloni che, avendo passato il suo tempo dopo il massacro con i partigiani dell'ELAS, il movimento di resistenza greco, \u00e8 sospettato di filo-comunismo e le sue posizioni diventano di aperto contrasto con il suo ex-amico Apollonio. L'11 novembre 1944, due cacciatorpediniere italiani, l\"'Artigliere\" ed il \"Legionario\", riportano in Italia in un clima di aperto attrito con i partigiani dell'ELAS il \"Raggruppamento Acqui\", compreso l'armamento pesante, due gruppi di cannoni ripresi ai tedeschi. Sar\u00e0 \"l'unica unit\u00e0 italiana alla quale gli anglo-americani consentono di tornare a casa armata e con la bandiera. Un privilegio costato 9406 morti\". In queste righe, quindi, la valutazione di Caruso sul numero dei morti sofferti dalla divisione e dalle altre unit\u00e0 di presidio. Nei capitoli finali, una analisi del seguito giudiziario, compreso l'esito del Processo di Norimberga nel quale furono giudicati 12 alti ufficiali tedeschi, tra cui Lanz, per il loro operato in Epiro, che Caruso ritiene volutamente lacunoso ed omissivo.\nLanz fu condannato a dodici anni, dei quali ne scont\u00f2 cinque, ma solo per la fucilazione di Gandin e del suo Stato Maggiore guidato da Giovanni Battista Fioretti, essendogli state riconosciute delle attenuanti, e fu la pena pi\u00f9 pesante. Ma in Italia il seguito fu affidato ai tribunali militari, partendo dalle denunce di due genitori di ufficiali caduti, Lelio Triolo e Natale Pugliese. A fronte di trenta militari tedeschi accusati di reati gravissimi, ventisette italiani furono processati, e Caruso stigmatizza ampiamente la vicenda. Infine nel 1957, tutti gli imputati italiani vennero prosciolti, insieme a ventuno dei trenta tedeschi. Gli altri rimasero comunque impuniti per sopravvenuta morte o impossibilit\u00e0 di identificazione.\nConclusioni.\nLe conclusioni di Caruso giudicano molto pesantemente l'Italia, \"un Paese i cui tribunali civili e militari per dodici anni son stati impegnati nel decidere se a Cefalonia fossero stati commessi i reati di rivolta, di cospirazione e di insubordinazione...\", mossa pi\u00f9 da considerazioni \"di politica internazionale\" che dalla volont\u00e0 di fare piena luce sugli eventi."}
{"id": "721920", "revid": "729019", "url": "https://it.wikipedia.org/wiki?curid=721920", "title": "STS-27", "text": "La STS-27 \u00e8 una missione spaziale del Programma Space Shuttle.\nL'obbiettivo principale della missione fu il lancio in orbita del Satellite spia militare Lacrosse.\nDurante il volo si riscontrarono rilevanti danni al sistema di protezione termica tanto da far temere il peggio per il rientro. Fortunatamente tutto and\u00f2 per il meglio e la Shuttle pot\u00e9 atterrare alla Edwards Air Force Base dopo 4 giorni e 9 ore di volo."}
{"id": "721921", "revid": "1543377", "url": "https://it.wikipedia.org/wiki?curid=721921", "title": "Angelo d'Acri", "text": "\u00c8 stato dichiarato beato da papa Leone XII che ordin\u00f2 la pubblicazione del suo decreto di beatificazione il 9 dicembre 1825. \u00c8 stato canonizzato da papa Francesco il 15 ottobre 2017.\nBiografia.\nNacque ad Acri il 19 ottobre 1669 con il nome di Lucantonio Falcone, figlio di Francesco Falcone e di Diana Enrico, persone di umili origini. Educato ed istruito alla vita religiosa dallo zio prete dopo vari tentennamenti, emise la professione dei consigli evangelici, mediante voti accolti dalla Chiesa. Con atto giuridico, scritto di proprio pugno affermava: \"Io F.Angelo d'Acri chierico cappuccino che nel secolo mi chiamavo Luca Antonio Falcone, colla presente dichiaro e faccio fede, qualmente oggi 12 novembre 1691 ad ore 18 ho finito l'anno di Probazione, essendo stato un anno intero continuo, cos\u00ec ho fatta la solenne Professione nelle mani del P.Giovanni d'Orsomarso maestro dei novizi..\"\nDivenne frate minore cappuccino a Belvedere Marittimo, nel locale convento dei Cappuccini. Venne poi ordinato anche sacerdote, dopo gli studi teologici e umanistici. Il 18 dicembre 1694 nella cattedrale di Cosenza fu ordinato diacono e il 10 aprile 1700 fu ordinato sacerdote nella cattedrale di Cassano all'Ionio. La sua opera di divulgazione della parola di Cristo fu colta ma svolta con semplicit\u00e0 per il linguaggio comprensibile a tutti, predicando in quasi tutta l'Italia meridionale: a Salerno, Napoli, Montecassino e in quasi tutte le citt\u00e0 o paesi di Calabria quali Cosenza, Catanzaro, Taranto, Reggio Calabria e Messina.\nSi schier\u00f2 dalla parte dei deboli contro gli abusi e le prepotenze dei potenti, castigando la corruzione del suo tempo e denunciando con passione e accanimento le ingiustizie sociali.\nCulto.\nAngelo d'Acri \u00e8 considerato santo dalla Chiesa cattolica che lo ricorda il 30 ottobre: \u00e8 stato canonizzato da papa Francesco il 15 ottobre 2017. "}
{"id": "721924", "revid": "729019", "url": "https://it.wikipedia.org/wiki?curid=721924", "title": "STS-29", "text": "La STS-29 \u00e8 una missione spaziale del Programma Space Shuttle."}
{"id": "721927", "revid": "767487", "url": "https://it.wikipedia.org/wiki?curid=721927", "title": "Cantone di Tr\u00e9lon", "text": "Il Cantone di Tr\u00e9lon era una divisione amministrativa dell'Arrondissement di Avesnes-sur-Helpe.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "721930", "revid": "729019", "url": "https://it.wikipedia.org/wiki?curid=721930", "title": "STS-30", "text": "La STS-30 \u00e8 una missione spaziale del Programma Space Shuttle.\nL'obiettivo principale delle missione \u00e8 stato il lancio della sonda Magellano verso il pianeta Venere."}
{"id": "721932", "revid": "1543377", "url": "https://it.wikipedia.org/wiki?curid=721932", "title": "Duomo di Ravenna", "text": "Il duomo di Ravenna, ufficialmente cattedrale metropolitana della Risurrezione di Nostro Signore Ges\u00f9 Cristo, \u00e8 il principale luogo di culto cattolico della citt\u00e0 di Ravenna, sede vescovile dell'arcidiocesi di Ravenna-Cervia.\nL'edificio attuale \u00e8 il frutto di un intervento radicale avvenuto nel XVIII secolo, consistente nella demolizione dell'antica cattedrale, la basilica Ursiana, e la costruzione di una nuova in stile barocco.\nLa cattedrale, elevata alla dignit\u00e0 di basilica minore da papa Giovanni XXIII il 7 ottobre 1960, \u00e8 sede della parrocchia di San Giovanni in Fonte appartenente al Vicariato Urbano dell'arcidiocesi di Ravenna-Cervia.\nStoria.\nL'antica basilica Ursiana.\nLa cattedrale fu progettata in ragione del trasferimento della capitale dell'Impero romano d'Occidente da Milano a Ravenna, previsto per l'anno 402. Legato all'elezione di Ravenna al rango di capitale fu anche il trasferimento della cattedra vescovile da Classe. Il trasferimento, cos\u00ec come l'erezione della cattedrale, furono effettuati dal vescovo Orso. Costruita al centro della citt\u00e0, fu consacrata il 3 aprile 407 e dedicata alla Risurrezione di Ges\u00f9, in greco antico \"Hag\u00eca An\u00e1stasis\", che, dal nome del fondatore, prese la denominazione di \"basilica Ursiana\".\nLa chiesa, in stile paleocristiano, misurava circa 60 metri di lunghezza contro 35 di larghezza ed era caratterizzata da una pianta priva di transetto e con l'aula suddivisa in cinque navate (le quattro laterali della medesima larghezza, quella centrale larga quanto due laterali) da archi a tutto sesto, quindici per lato, poggianti su colonne marmoree; la navata mediana terminava con un'abside, internamente semicircolare ed esternamente poligonale, affiancata dal \"pastophorion\" da una parte e dal \"diaconicon\" dall'altra, elementi presenti ancora in varie chiese ravennati, come quella di San Giovanni Evangelista e la basilica di San Francesco. La pianta della cattedrale mostrava una chiara analogia con le strutture della Basilica maior di Milano (fondata nel 350 circa) e della Basilica C di Nicopoli, in Epiro (met\u00e0 del VI secolo), sebbene queste ultime fossero dotate di navata trasversa.\nNel X secolo venne costruito il campanile cilindrico e, dal 1112, l'interno della cattedrale venne interessato da un importante intervento di rifacimento della decorazione musiva che ne adornava le pareti: sulla parete dell'arco trionfale, in alto vi era \"Cristo risorto tra gli apostoli\" e, in basso, a sinistra \"San Pietro invia Sant'Apollinare a Ravenna\" e, a destra, \"Sant'Apollinare giunge alle porte di Ravenna\"; nei pennacchi vi erano infine da una parte \"Abele\" e dall'altra \"Caino\", entrambi nell'atto di sacrificare a Dio con, all'imposta dell'arco, due palme. La parete dell'abside, nella quale si aprivano cinque monofore ad arco, era caratterizzata da una decorazione su due registri: in quello inferiore \"Sant'Apollinare orante tra due teorie di vescovi\" e, in quello superiore, intervallati alle finestre, da sinistra, \"Sant'Ursicino\", la \"Vergine orante\", \"San Giovanni Battista\" e \"San Barbaziano\", con all'estrema destra il \"Martirio di Sant'Apollinare\". Il catino presentava al centro la \"Risurrezione di Ges\u00f9\" tra le \"Marie al Sepolcro\" (a sinistra) e \"Giovanni e Pietro al Sepolcro\" (a destra).\nDell'antica decorazione dell'abside rimangono, nel Museo arcivescovile di Ravenna, alcuni frammenti, quali la \"Vergine orante\" per intero, le teste di San Barbaziano, Sant'Ursicino, San Pietro e San Giovanni e quella del monaco presente nella scena del \"Martirio di Sant'Apollinare\". I caratteri stilistici della composizione, quali le forme dei volti, caratterizzati da bocche piccole e una certa ieraticit\u00e0, il panneggio lineare delle vesti e i capelli scriminati, presentano una vicinanza con i mosaici della cappella di sinistra della cattedrale di San Giusto a Trieste e dell'abside centrale della basilica di San Marco a Venezia, entrambi attribuibili a maestranze veneziane legate al linguaggio bizantino dell'ultimo quarto dell'XI secolo, pur essendo presenti relativamente pochi soggetti bizantini, quali la \"Risurrezione di Cristo\" e \"Abele e Caino offerenti\", e iscrizioni non in greco antico, ma in lingua latina.\nLa cattedrale attuale.\nMaffeo Nicol\u00f2 Farsetti venne nominato nel marzo 1727 arcivescovo di Ravenna da papa Benedetto XIII. Egli volle, riprendendo un'idea gi\u00e0 presa in considerazione dal suo immediato predecessore Girolamo Crispi, la costruzione di una nuova cattedrale nel moderno stile barocco al posto di quella antica e incaric\u00f2 del progetto l'architetto riminese Giovan Francesco Buonamici, che aveva gi\u00e0 conosciuto monsignor Farsetti quando aveva dipinto la cerimonia della sua consacrazione episcopale avvenuta nella cattedrale di Benevento, e che a Ravenna aveva gi\u00e0 operato negli anni 1731-1732 per la realizzazione dell'arredo barocco del presbiterio della basilica di San Vitale. Egli prese le mosse da un progetto di Giuseppe Sardi, ispirato, secondo la volont\u00e0 dell'arcivescovo, alla romana chiesa di Sant'Ignazio di Loyola in Campo Marzio e, dopo l'approvazione del progetto nel gennaio 1734, il 30 luglio dello stesso anno, dopo una prima parziale demolizione della chiesa antica, venne posata la prima pietra.\nI lavori, dopo la morte di Farsetti (6 febbraio 1741), si protrassero fino ai primi anni dell'episcopato del suo successore, Ferdinando Romualdo Guiccioli, e terminarono nel 1745 con la costruzione del portico, originariamente non previsto dal progetto; il 14 aprile di quell'anno, mercoled\u00ec della Settimana santa, la cattedrale fu aperta al culto, ma il tempio venne consacrato soltanto il 13 aprile 1749 dall'arcivescovo Guiccioli.\nSebbene terminata da neanche trent'anni, all'inizio del settimo decennio del secolo XVIII, la nuova cattedrale presentava gi\u00e0 degli importanti difetti, tanto che, tra il 1772 e il 1774, si dovette procedere, su progetto di Cosimo Morelli, ad un restauro. Inoltre, nel 1780-1782, per volont\u00e0 dell'arcivescovo Antonio Cantoni, la cupola originaria a pianta ottagonale venne sostituita da una nuova a pianta ellittica, progettata in stile neoclassico dal faentino Giuseppe Pistocchi.\nL'abbattimento dell'antica cattedrale e la perdita della ricca decorazione musiva, a favore di un nuovo edificio, sollev\u00f2 numerose polemiche, tra le quali quelle dell'architetto e monaco camaldolese Paolo Soratini che, in un primo momento, aveva partecipato con Buonamici alla direzione dei lavori per la costruzione della cattedrale barocca.\nDescrizione.\nUbicazione.\nLa cattedrale della Risurrezione sorge in luogo dell'antica basilica Ursiana, al lato dell'antico \"cardo maximus\" della citt\u00e0 romana, nel settore occidentale dell'attuale centro storico di Ravenna, con la facciata che d\u00e0 su piazza Duomo.\nLa chiesa, fin dall'antichit\u00e0, fa parte di un complesso ecclesiale di notevole importanza che include anche il palazzo arcivescovile (alle sue spalle, all'interno di parte del quale \u00e8 accolto il Museo arcivescovile) e, posti all'interno di un giardino situato alla destra della cattedrale, il Battistero Neoniano (del V secolo) e il campanile cilindrico (iniziato nel X secolo).\nEsterno.\nFacciata.\nL'esterno della cattedrale della Risurrezione \u00e8 caratterizzato dalla facciata barocca, che d\u00e0 su piazza Duomo.\nNella parte inferiore, questa presenta un largo portico, terminato nel 1745, il quale si apre sull'esterno con un'arcata su ciascun fianco e tre su quello anteriore; ad ognuna di queste ultime corrisponde una campata coperta con volta a vela e unita alle altre da una campata di sezione minore voltata a botte e adornata da una nicchia vuota sulla parete. Mentre le arcate laterali poggiano su pilastri, quella centrale, a serliana, si basa su due colonne tuscaniche in granito rosa alte 4,80, provenienti dall'antica basilica Ursiana insieme a quelle in marmo greco venato che sorreggono il timpano del portale centrale; ai lati di quest'ultimo si aprono due portali minori, ciascuno dei quali \u00e8 sormontato da un cornicione con decorazione vegetale in stucco e da una finestra a lunetta.\nLa parte superiore della facciata, in parte occultata dalla trabeazione superiore del portico, presenta un grande finestrone rettangolare incorniciato da due coppie di lesene corinzie che sorreggono idealmente un cornicione con soprastante timpano semicircolare.\nCampanile e cupola.\nAlla sinistra della cattedrale, leggermente arretrato rispetto alla facciata e addossato alla navata laterale di sinistra, cos\u00ec che vi si possa accedere da una porta tra la prima e la seconda cappella, si eleva la torre campanaria, caratterizzata dalla forma cilindrica della sua struttura, la cui sommit\u00e0 raggiunge i 35 metri. Nella torre si aprono quattro livelli principali di finestre: quello inferiore \u00e8 costituito da sette monofore; il secondo, invece, da bifore e vani murati; il terzo da sei trifore poggianti su colonnine; il quarto, corrispondente alla cella campanaria, venne ricostruito dopo un incendio nel 1658 e d\u00e0 sull'esterno con sei trifore, delle quali il vano centrale \u00e8 pi\u00f9 ampio rispetto ai due laterali.\nAll'interno della cella, montato su un'intelaiatura lignea, si trova il seguente concerto di campane (dal 2014 fisse per l'instabilit\u00e0 della torre):\nAll'incrocio tra la navata centrale e il transetto della cattedrale, si eleva la cupola neoclassica, costruita con base ellittica nel 1780-1782 da Giuseppe Pistocchi in luogo dell'originale a base ottagonale; essa presenta un tamburo nel quale si aprono otto finestre con timpano triangolare alternate a lesene, ed \u00e8 sormontata da una lanterna che, alla sua sommit\u00e0, raggiunge i 47,40 metri di altezza.\nInterno.\nL'interno della cattedrale, in un solenne stile barocco, presenta una pianta a croce latina e una ricca pavimentazione in \"opus sectile\", posta 3,50 metri pi\u00f9 in alto rispetto al livello del pavimento dell'antica basilica Ursiana.\nNavate e cappelle laterali.\nL'aula si articola in tre navate: quella centrale \u00e8 coperta con volta a botte lunettata che si innesta su un alto cornicione poggiante idealmente su lesene corinzie, il quale continua anche nel transetto e nell'abside e che reca, nell'area della navata, la seguente iscrizione:\nLe navate laterali, invece, si articolano in tre campate a pianta quadrata coperte con cupolette, alternate a cinque campate a pianta rettangolare coperte con volta a botte.\nLa divisione delle navate fra di loro, risalente nella forma attuale ai restauri del 1772-1774, \u00e8 costituita da tre arcate a tutto sesto, ciascuna delle quali poggia su due colonne in marmo pregiato, provenienti dall'antica basilica Ursiana; in corrispondenza di ognuna di esse si apre, sulla rispettiva navata laterale, una cappella a pianta rettangolare e volta a botte, il cui ingresso \u00e8 anch'esso costituito da un arco poggiante su due colonne antiche. Le cappelle sono intervallate da ambienti con soffitto piano, illuminati da finestre rettangolari e contenenti dei confessionali neoclassici.\nNella prima cappella di destra si trova un altare in marmi policromi, sormontato da una pala raffigurante \"San Cristoforo\", opera del bolognese Antonio Rossi. La mensa dell'altare della cappella successiva, il quale risale al 1701 ed \u00e8 sormontato da un \"Crocifisso\" ligneo policromo, \u00e8 costituita dal \"sarcofago di Sant'Esuperanzio\" (secondo decennio del V secolo), il quale ospita le spoglie del vescovo ravennate da cui prende il nome e, dal 1809, anche quelle dell'arcivescovo Massimiano; sul lato anteriore sono raffigurati, a bassorilievo, al centro \"Cristo benedicente\" tra \"San Paolo con un libro\" (a sinistra) e \"San Pietro con la croce\" (a destra), il tutto incorniciato da due colonne tortili e, pi\u00f9 internamente, da due palme; le fiancate sono decorate con motivi ornamentali a forma di croce (a sinistra) e il monogramma di Cristo (a destra), quest'ultimo raffigurato anche sul retro tra due pavoni e due cipressi. Nella terza cappella, sull'altare, vi \u00e8 la pala con i \"Santi Pier Crisologo, Romualdo e Pier Damiani\", di Giuseppe Milani (XVIII secolo).\nAl centro dell'ancona dell'altare della prima cappella di sinistra, la quale \u00e8 dedicata a Sant'Apollinare, vi \u00e8 la pala di Jean-Baptiste Wicar con \"Ges\u00f9 tra i santi Antonio e Giacomo\"; nella cappella di mezzo vi \u00e8 un dipinto di Guido Cagnacci con \"San Francesco Saverio\" (inizi del terzo quarto del XVII secolo), mentre nella terza vi \u00e8 la tela \"San Pietro che invia Sant'Apollinare a Ravenna\", di Filippo Pasquali (XVII secolo).\nOriginariamente, la controfacciata della navata centrale era adornata da una grande tela raffigurante il \"Banchetto di re Assuero\" (1620), legato alle vicende narrate nel Libro di Ester; il grande dipinto, opera del ferrarese Carlo Bononi, si trova sulla controfacciata della chiesa ravennate di San Giovanni Evangelista, dal refettorio del cui convento essa proveniva.\nAmbone del vescovo Agnello.\nSotto la terza arcata tra la navata centrale e la navata di destra, vi \u00e8 il pregevole \"ambone del vescovo Agnello\", realizzato tra il 557 e il 570 per l'antica basilica Ursiana, poi smembrato e le sue due parti murate nel passaggio dietro il coro prima di essere ripristinato nel 1913 per volont\u00e0 dell'arcivescovo Pasquale Morganti, sotto la direzione del soprintendente ai Monumenti della Romagna Giuseppe Gerola.\nIl pregevole manufatto, della tipologia \"a torre\" e interamente realizzato in marmo greco, si compone di una pedana raggiungibile tramite due serie di gradini sui due lati e chiusa, davanti e dietro, da un doppio parapetto che, rispetto allo stato originale, sopravvive soltanto nell'area centrale e non nelle due laterali, che dovevano chiudere due scale pi\u00f9 lunghe rispetto alle attuali.\nSia il parapetto anteriore, sia quello posteriore, sono bombati verso l'esterno nella parte centrale e decorati da 36 formelle rettangolari contenenti bassorilievi con figure di animali, i quali sono orientati simmetricamente verso il centro a gruppi di tre su ogni fila. Il bestiario rappresentato contempla, dall'alto al basso, agnelli, pavoni, cervi, colombe, anatre e pesci, e va letto come la rappresentazione visiva di tutta la creazione che diventa il luogo concreto dell'amore di Dio, come un nuovo giardino dell'Eden rigenerato nella Parola di Dio che poi viene annunciata a tutte le genti da ogni creatura.\nCrociera e transetto.\nLa crociera \u00e8 sottolineata dalla presenza della cupola neoclassica a pianta ellittica di Giuseppe Pistocchi; essa, internamente, \u00e8 illuminata dalle finestre del tamburo e della lanterna e la sua calotta \u00e8 decorata con cassettoni esagonali e suddivisa in otto settori da doppi costoloni.\nI due bracci del transetto si sviluppano con uno schema analogo a quello della navata centrale: sono coperti con volta a botte lunettata e illuminati da grandi finestroni rettangolari. Le coppie di lesene corinzie sorreggono idealmente il cornicione, sul quale vi \u00e8 la seguente iscrizione in lingua latina, tratta dalla sequenza pasquale \"Victimae Paschali\", che continua anche nell'abside:\nCappella del Santissimo Sacramento.\nNella parete di fondo del braccio sinistro del transetto, un arco costituisce l'accesso alla cappella del Santissimo Sacramento, costruita a partire dal 28 novembre 1612 fino al 1620 per volere dell'arcivescovo Pietro Aldobrandini su progetto di Carlo Maderno.\nL'ambiente \u00e8 a croce greca, con il vano centrale coperto con una bassa cupoletta priva di tamburo o lanterna, ed \u00e8 illuminato da due finestre a lunetta che si aprono nei due bracci laterali. A ridosso della parete di fondo del braccio centrale, invece, vi \u00e8 l'altare in marmi policromi, sulla cui mensa poggia il pregevole tabernacolo, realizzato a Roma nei medesimi materiali. Al centro dell'ancona, incorniciato tra le due colonne corinzie in pavonazzetto che sorreggono il timpano spezzato di coronamento, si trova la pala di Guido Reni raffigurante \"Mos\u00e8 e la raccolta della manna nel deserto\", realizzata tra il 1614 e il 1616.\nDello stesso pittore e della sua scuola sono gli altri dipinti che adornano la cappella: il \"Redentore e arcangeli in gloria\", nella cupola, e \"Melchisedec che benedice Abramo e le sue genti vittoriose\", nella lunetta sopra l'altare, sono di Guido Reni e Giovan Francesco Gessi; i \"Profeti\" posti nei pennacchi della cupola e i dipinti dei sottarchi, tra cui otto \"Santi\", le tre \"Virt\u00f9 teologali\" e le quattro \"Virt\u00f9 cardinali\", sono di Giovanni Giacomo Sementi. Le pareti sono riccamente decorate con stucchi.\nCappella della Madonna del Sudore.\nNella parete di fondo del braccio destro del transetto si apre la cappella della Madonna del Sudore, che venne costruita a spese della cittadinanza di Ravenna dopo che fece voto alla Vergine per essere liberata dalla peste del 1629; al suo interno venne posta un'immagine ritenuta miracolosa, in quanto avrebbe sudato sangue una prima volta in quanto colpita con un coltello da un soldato ubriaco (allora, infatti, era posta per strada), e una seconda nel 1512.\nL'ambiente, portato a termine nel 1659 (il 25 maggio dello stesso anno si ebbe al suo interno la traslazione dell'immagine miracolosa), si articola in un vano centrale coperto con cupoletta priva di tamburo e lanterna, nel quale si innestano due corti bracci laterali con volta a botte e grandi finestre a lunetta, ed un'abside a pianta rettangolare; la volta di quest'ultima \u00e8 a vela con lanterna ellittica, riccamente decorata con stucchi di ispirazione berniniana, scolpiti da Pietro Martinetti.\nPietro Bracci ide\u00f2 nel 1759 l'altare in pregiati marmi policromi, con due coppie di colonne corinzie e un elaborato timpano posti ad incorniciare l'ancona ad altorilievo; questa, in marmo di Carrara, raffigura vari angeli, tra i quali due centrali che sostengono il tabernacolo con ante dorate all'interno del quale \u00e8 custodita l'immagine miracolosa del XIV secolo.\nIl dipinto della cupola, raffigurante la \"Madonna in gloria tra i cori di angeli\" \u00e8 opera di Giovanni Battista Barbiani (prima met\u00e0 del XVIII secolo), mentre di suo nipote Andrea sono gli \"Evangelisti\" nei pennacchi.\nSarcofago di San Barbaziano.\nNel braccio di sinistra della cappella, a pavimento, vi \u00e8 un \"sarcofago\" della seconda met\u00e0 del V secolo, proveniente dall'antica chiesa di San Lorenzo in Cesarea, situata tra Ravenna e Classe, all'interno del quale, nel 1658, vennero poste le reliquie di San Barbaziano, confessore di Galla Placidia.\nL'arca, che \u00e8 interamente realizzata in marmo greco, \u00e8 riccamente decorata a bassorilievo; sul lato anteriore otto colonne (quelle agli angoli sono accoppiate) dividono lo spazio in cinque nicchie, le due esterne contenenti ciascuna un vaso con al suo interno una pianta, le tre centrali ospitanti tre figure, che rivelano una rigidit\u00e0 eccessiva, analoghe a quelle presenti sul sarcofago di Sant'Esuperanzio: al centro \"Cristo benedicente con il libro aperto\", a sinistra \"San Paolo con un libro in mano\" e a destra \"San Pietro con la croce\". Su ciascun lato vi \u00e8 un candelabro a tre piedi e la parte posteriore, solo abbozzata, raffigura due agnelli che affrontano il crismon; il disegno sul coperchio, che si ripete sui due lati, ma pi\u00f9 semplice su quello posteriore, raffigura una corona contenente il monogramma di Cristo, l'alfa e l'omega e quattro rosette, il tutto affiancato da due croci gemmate (sul retro le croci sono semplici e all'interno della corona vi \u00e8 solo il crismon).\nSarcofago del beato Rinaldo.\nNel braccio di destra della cappella, appoggiato alla parete, a pavimento, si trova il \"sarcofago del beato Rinaldo\": l'arcivescovo ravennate Rinaldo da Concorezzo, morto il 18 agosto 1321, venne tumulato all'interno di un antico sarcofago in marmo greco risalente agli anni tra il 420 e il 430.\nSulla parte anteriore dell'arca, incorniciate tra due colonne e, pi\u00f9 internamente, da due palme, si trovano tre figure: quella centrale raffigura \"Cristo in trono\" con la mano destra protesa e il libro delle Scritture aperto nella sinistra, dal basamento del quale sgorgano i quattro fiumi del Giardino dell'Eden, descritti nel Libro della Genesi (); ai suoi due lati vi sono \"Paolo con una corona in mano\" (a destra, cui il Cristo ha appena donato la corona tende la mano) e \"Pietro con una corona in mano e la croce\" (a sinistra), entrambi incedenti verso il trono. Sul retro, vi \u00e8 il monogramma di Cristo fra pavoni e tralci di vite, ricorrenti anche sulle fiancate (il monogramma da una parte, un vaso con i tralci dall'altra) e, sui lati del coperchio, da una parte il crismon entro una ghirlanda, dall'altra una croce fra degli agnelli.\nAbside e presbiterio.\nOltre la crociera, in asse con la navata centrale, si trova la profonda abside, con terminazione semicircolare, quest'ultima caratterizzata dal catino riccamente decorato con cassettoni in stucco. L'intera area \u00e8 occupata dal presbiterio, rialzato di alcuni gradini rispetto al resto della chiesa.\nAl centro, trova luogo l'altare maggiore, fatto costruire nel 1760 dall'arcivescovo Guiccioli, realizzato in preziosi marmi policromi quali porfido verde antico, bianco di Carrara, nero orientale e alabastro cotognino e decorato con bronzi dorati di Bartolomeo Borroni; all'interno di esso sono custodite le reliquie dei primi nove vescovi di Ravenna. Originariamente, esso era caratterizzato dalla presenza di una doppia mensa, che permetteva la celebrazione contemporaneamente da ambo i lati, ed era sormontato da un ciborio in argento, donato dalla popolazione di Ravenna nel 1512 e successivamente saccheggiato dai francesi.\nMentre in posizione pi\u00f9 avanzata rispetto all'altare si trovano a destra il moderno ambone (realizzato nel 1996 su progetto di Diego Rinaldini reimpiegando un mosaico del III secolo con il \"Nodo di Mos\u00e8\") e a sinistra la sede in finto marmo, pi\u00f9 vicino ad esso, sulla sinistra, trova luogo un antico \"Crocifisso\" del XIII secolo, il quale nel 1512, contemporaneamente alla Madonna del Sudore, avrebbe grondato sangue e ritratto i piedi per salvarli dalle fiamme appiccate dai soldati guasconi e ferraresi. L'opera, che fino alla fine degli anni 1990 era situata in una cappella laterale della chiesa ravennate di San Domenico, \u00e8 in legno cavo ingessato, telato e dipinto, ed \u00e8 caratterizzata dalla particolare croce a forma di Y.\nNell'abside, lungo la parete di fondo semicircolare, trovano luogo su pi\u00f9 livelli gli stalli lignei del coro, al centro dei quali (nella medesima posizione di quella settecentesca) si trova la moderna cattedra, realizzata nel 1997 da Ilario Fioravanti; quest'ultima si compone del seggio sopraelevato su due serie di gradini e caratterizzato da un alto schienale, e dal dossale che reca gli stemmi in bronzo dorato di papa Giovanni Paolo II e dell'arcivescovo Luigi Amaducci. Al di sopra del coro, intervallati da lesene corinzie, ai lati di una pala centrale raffigurante la \"Resurrezione di Ges\u00f9\" di ambito romano (dipinto tra il 1720 e il 1727, gi\u00e0 nella seconda cappella di sinistra) si trovano quattro dipinti del 1821 con soggetti relativi alla storia dei primi anni della comunit\u00e0 cristiana di Ravenna: nel primo di sinistra, \"San Severo entra nella tomba\", di Gioacchino Giuseppe Serangeli, il vescovo di Ravenna \u00e8 raffigurato mentre entra volontariamente nel sepolcro dopo che gli era stata indicata in una visione la data certa della sua morte; il secondo da sinistra raffigura \"Sant'Apollinare fa precipitare il tempio di Apollo\" ed \u00e8 opera del fiorentino Giuseppe Collignon; seguono \"San Pier Crisologo moribondo presso l'altare di San Cassiano a Imola\", di Pietro Benvenuti, e \"Sant'Orso consacra la cattedrale di Ravenna\", di Vincenzo Camuccini.\nAmbulacri e cappelle del capocroce.\nOltre il transetto, nel capocroce, le due navate laterali continuano in altrettanti ambulacri, ciascuno di una campata, che poi si uniscono dietro l'abside con uno stretto corridoio, senza formare per\u00f2 un vero e proprio deambulatorio.\nL'ambulacro di destra termina con una stanza all'interno della quale era custodito un altorilievo raffigurante \"San Marco evangelista\", commissionato nel 1492 a Matteo da Ragusa e Giovanni Antonio da Milano e ivi posizionato nel 1828, in luogo del quale si trova attualmente l'accesso alla cappella funeraria degli arcivescovi di Ravenna, ricavata nel 2014 in alcuni locali retrostanti la cattedrale, che ospita le spoglie di Luigi Amaducci ed Ersilio Tonini. Sull'ambulacro si affaccia la cappella dedicata a Sant'Ursicino, martire a Ravenna nel III secolo, il cui martirio \u00e8 raffigurato nel dipinto di Cesare Pronti posto sull'altare ottocentesco tra due colonne in marmo africano.\nLa cappella che si apre sull'ambulacro di sinistra \u00e8 il cosiddetto \"coro d'inverno\", costruito nel 1852, con al suo interno gli stalli lignei usati dai canonici della cattedrale per le celebrazioni feriali; mentre a ridosso della parete di fondo si trova l'altare marmoreo con la pala \"Madonna col Bambino tra i vescovi Orso e Rinaldo\", sormontata dalla tela ovale con \"San Gregorio Magno\", ambedue di autore ignoto, lungo le pareti laterali vi sono quattro lunette: la prima a destra \u00e8 di Marco Palmezzano e raffigura la \"Deposizione di Ges\u00f9\" nel sepolcro; le altre tre, di Carlo Bononi, raffigurano il \"Trionfo di Mardocheo\" (seconda a destra), il \"Banchetto di Ester\" (prima a sinistra) e \"Maria Maddalena nella casa del Fariseo\" (seconda a sinistra).\nNell'ambulacro di sinistra si trova una lunetta dipinta da Guido Reni raffigurante \"Elia nel deserto\".\nOrgano a canne.\nNella cattedrale si trova l'organo a canne Mascioni \"opus 487\", costruito nel 1936.\nLo strumento, restaurato da Michelotto nel 1995, \u00e8 a trasmissione elettrica e dispone di 51 registri. Il materiale fonico si articola in due corpi contrapposti, ciascuno dei quali \u00e8 collocato sulle cantorie ai lati del presbiterio, entro casse simmetriche; ognuna di esse presenta una decorazione neoclassica a rilievo ed una mostra formata da 21 canne di principale con bocche \"a scudo\" allineate orizzontalmente.\nLa consolle, mobile indipendente, \u00e8 situata a pavimento alla destra dell'altare maggiore e dispone di tre tastiere di 61 note ciascuna e pedaliera concavo-radiale di 32 note; i registri, le unioni, gli accoppiamenti e gli annullatori sono azionati da placchette a bilico poste ai lati e al di sopra delle tastiere."}
{"id": "721933", "revid": "298055", "url": "https://it.wikipedia.org/wiki?curid=721933", "title": "Luke Ward", "text": ""}
{"id": "721936", "revid": "729019", "url": "https://it.wikipedia.org/wiki?curid=721936", "title": "STS-28", "text": "La STS-28 \u00e8 una missione spaziale del Programma Space Shuttle."}
{"id": "721939", "revid": "729019", "url": "https://it.wikipedia.org/wiki?curid=721939", "title": "STS-34", "text": "La STS-34 \u00e8 una missione spaziale del programma Space Shuttle.\nL'obiettivo della missione \u00e8 stato quello del lancio della sonda Galileo verso Giove."}
{"id": "721941", "revid": "125871141", "url": "https://it.wikipedia.org/wiki?curid=721941", "title": "Georgia Lepore", "text": "Biografia.\n\u00c8 sorella maggiore dell'attore e doppiatore Davide Lepore, e moglie del regista Franco Bertini.\nHa cantato diverse sigle di cartoni animati tra la fine degli anni settanta e l'inizio degli anni ottanta, sia come solista sia come corista: \"Conan il ragazzo del futuro\", \"Mim\u00ec e la nazionale di pallavolo\" (La fantastica Mim\u00ec), \"Peline Story\", \"L'uccellino azzurro\", \"Mim\u00ec e le ragazze della pallavolo\" (serie differente da \"Mim\u00ec e la nazionale della pallavolo\"), \"Fiordiligi\", \"La giostra dei campanelli\", \"Ciao Lassie\", \"Valentina\" (prima versione con nome modificato della protagonista della serie \"Peline Story\" messa erroneamente in commercio), e la sigla di chiusura di \"Ryu il ragazzo delle caverne\".\nCome attrice ha interpretato opere teatrali, televisive, cinematografiche e radiofoniche.\nLa sua carriera di doppiatrice \u00e8 equamente distribuita tra televisione e cinema. Tra le attrici pi\u00f9 famose che ha doppiato figurano Cameron Diaz, Pen\u00e9lope Cruz, Shannen Doherty, Ren\u00e9e Zellweger, Gwyneth Paltrow, Lucy Liu e Valeria Golino. Ha doppiato anche il personaggio di Tara Maclay e quello di Lois Lane nelle serie televisive \"Buffy l'ammazzavampiri\" e \"Smallville\". Ha doppiato anche Carl Switzer, che interpretava \"Alfa-Alfa\" nella nota serie \"Simpatiche canaglie\". Ed ha anche avuto un ruolo nella serie TV Desperate Housewives, in cui ha doppiato suor Mary Bernard nella seconda serie. Tra i personaggi dei cartoni animati Nabiki Tendo di \"Ranma \u00bd\", Eris di \"I Cavalieri dello zodiaco\" e Svelta (l'airone femmina) di \"Le avventure del bosco piccolo\".\nHa curato anche l'adattamento dei dialoghi di diversi film e di alcuni episodi della serie televisiva \"Beverly Hills, 90210\". \u00c8 stata anche direttrice del doppiaggio di \"Smallville\" in alcune stagioni della serie.\nNel 2008 torna nei panni di attrice per la soap opera trasmessa da Canale 5 \"CentoVetrine\", interpretando per poco pi\u00f9 di un anno il ruolo della ricca Ludovica Capitani D'Aragona."}
{"id": "721942", "revid": "47767", "url": "https://it.wikipedia.org/wiki?curid=721942", "title": "Evangelista Giovanni", "text": ""}
{"id": "721943", "revid": "729019", "url": "https://it.wikipedia.org/wiki?curid=721943", "title": "STS-33", "text": "La STS-33 \u00e8 una missione spaziale del Programma Space Shuttle.\nLa missione \u00e8 stata realizzata per conto del dipartimento della difesa americano e quindi molti dettagli del volo sono secretati."}
{"id": "721945", "revid": "77358", "url": "https://it.wikipedia.org/wiki?curid=721945", "title": "Monaci benedettini", "text": ""}
{"id": "721946", "revid": "6923", "url": "https://it.wikipedia.org/wiki?curid=721946", "title": "Campeonato Sudamericano de Football 1955", "text": "Il Campeonato Sudamericano de Football 1955 fu la ventitreesima edizione della Copa Am\u00e9rica. Ad organizzarla fu il Cile e tutte le partite si disputarono all'Estadio Nacional di Santiago dal 27 febbraio al 30 marzo 1955.\nFormula.\nLa formula prevedeva che le sei squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nClassifica marcatori.\n8 gol\n6 gol\n5 gol\n4 gol\n3 gol\n2 gol\n1 gol\nautogol"}
{"id": "721947", "revid": "3732", "url": "https://it.wikipedia.org/wiki?curid=721947", "title": "Chiesa di San Giovanni Evangelista (Ravenna)", "text": "La chiesa di San Giovanni Evangelista a Ravenna, detta anche dei Santi Nicandro e Marciano (martiri nel 303 d.C. a Venafro). Edificata nel V secolo, \u00e8 la chiesa pi\u00f9 antica della citt\u00e0.\nStoria.\nVenne costruita per volont\u00e0 di Galla Placidia in seguito ad un voto fatto all'evangelista Giovanni durante la perigliosa traversata che da Costantinopoli la ricondusse a Ravenna nel 424: viste le pessime condizioni atmosferiche, la sovrana promise che, se avesse toccato terra, avrebbe costruito una chiesa dedicata a Giovanni nel luogo dello sbarco. La costruzione inizi\u00f2 nel 425 e termin\u00f2 nel 434.\nAttorno all'anno Mille la chiesa divenne sede di una comunit\u00e0 di monaci benedettini che vi costruirono accanto un grande monastero. Nel XIV secolo la chiesa e il monastero furono rinnovati seguendo il gusto gotico; di quell'intervento resta l'interessantissimo portale d'entrata, con arco a sesto acuto decorato in marmo. \nIn epoca rinascimentale i Canonici Regolari di San Salvatore si insediarono nel monastero, precedentemente abitato da monaci benedettini. Nel 1798 l'ordine monastico venne soppresso e il monastero fu confiscato dai francesi. Dopo la parentesi napoleonica l'arcivescovo Antonio Codronchi riusc\u00ec ad acquistare chiesa e monastero. Gli edifici del convento furono adibiti ad ospedale civile.\nDurante la Seconda guerra mondiale la chiesa venne bombardata dagli angloamericani e pesantemente danneggiata, in seguito fu poi ricostruita con i materiali recuperati.\nDescrizione.\nEsterno.\nLa chiesa di San Giovanni Evangelista sorge lungo via Carducci, non lontano dalla stazione ferroviaria.\nTutto l'edificio, all'esterno, presenta un paramento murario quadrangolare a mattoni a vista. Oltrepassato il grande portale marmoreo gotico, si entra in uno spazio recintato, attraversato il quale si entra nella chiesa. Il portale, risalente al XIV secolo, \u00e8 riccamente decorato con statue e bassorilievi: nella lunetta, \u00e8 raffigurata l\"Apparizione di San Giovanni a Galla Placidia\", affiancata da due gruppi di angeli; ai lati della strombatura, vi \u00e8 l\"Annunciazione\"; nel timpano, invece, al centro c'\u00e8 il bassorilievo \"San Giovanni e un imperatore\" (probabilmente Valentiniano III), alla sua sinistra \"San Barbaziano con sacerdoti\", alla sua destra \"Galla Placidia con soldati\" e, sopra, il \"Redentore\".\nLa facciata della chiesa \u00e8 molto semplice, priva di qualsiasi decorazione. Presenta un alto protiro medioevale, molto semplice, costituito da un arco sporgente dal muro e sorretto da due pilastri in mattoni. Sotto di esso, si aprono il portale ed una monofora ad arco.\nIl campanile, alto ben 42 metri, a pianta quadrata, \u00e8 attribuito al X secolo; due delle sue quattro campane, la Marzia e la Dolorosa, sono state fuse nel 1208 dal celebre fonditore Roberto il Sassone, come si evince dall'iscrizione \"robertus soeassono fecit hoc opus a d mccoctavo\", e sono fra le pi\u00f9 antiche in Italia ad essere datate e firmate. Le altre due risalgono l'una al 1635 e l'altra al 1693 e sono state realizzate rispettivamente dai fonditori Giulio Scaramelli di Ravenna e Giacinto Landi di Imola. Il 9 settembre 1444 il notaio Pietro Rangone segnal\u00f2 nell'inventario dei beni mobili della chiesa che si stava lavorando per la costruzione del campanile. Si trattava probabilmente della ricostruzione di una parte o della costruzione del piano della bifore e della guglia.\nAlla destra della chiesa si apre il chiostro del XVI secolo, con portico su tre lati.\nInterno.\nL'interno della chiesa \u00e8 a pianta basilicale, con tre navate, terminanti con abside (navata centrale), diaconicon (navata di sinistra) e prothesis (navata di destra). La copertura delle navate, coperte con capriate lignee a vista, sono divise da due file di dodici colonne ciascuna; le colonne presentato, oltre al capitello, anche un alto pulvino, di derivazione bizantina e tipico delle chiese paleocristiane ravennati.\nA met\u00e0 della navata di sinistra, si apre una cappella gotica, del XIV secolo, a pianta quadrata e coperta con volta a crociera. Presenta, sul soffitto, dei frammenti di affresco raffiguranti santi, dottori della Chiesa ed evangelisti. Sull'altare della cappella, un affresco raffigurante la \"Maddalena che tende le braccia alla Croce\", alquanto deteriorato.\nIn fondo alla navata centrale, vi \u00e8 l'abside, esternamente endecagonale ed, internamente, semicircolare, con copertura a capriate e sette monofore intervallate da colonne marmoree. Al centro, ospita l'altare maggiore \"a cassa\", costituito da elementi di varia epoca, tra cui alcuni del V secolo. Sulla parete di fondo, invece, la \"cattedra\", costruita nel 1267 dall'arcivescovo di Ravenna Filippo Fontana. Ai lati dell'abside vi sono il diaconicon, alla sinistra, e la prothesis, a destra, entrambi a pianta quadrata e coperti con travi a vista. La prothesis ospita un altare a cippo del V-VI secolo ed un affresco del XV secolo della \"Madonna col Bambino\".\nNel 1213, al tempo in cui il monastero era guidato dall'abate Guglielmo, il mosaico pavimentale fu istoriato. L'iconografia rispecchiava vari temi: dall'epica alle leggende, dalle battaglie navali alle Crociate. Alcuni mosaici fanno riferimento a due episodi storici della Quarta Crociata (1202-1204): l'assedio di Zara e la presa di Costantinopoli. Nel Settecento si trovavano sotto il pavimento calpestabile. Rinvenuti nel 1736, furono estratti e ricomposti in pannelli quadrangolari. Dopo il 1763 i pannelli furono apposti lungo le due navate laterali della Basilica, dove sono osservabili tutt'oggi (pannelli a figure geometriche nella navata destra, animali in quella sinistra).\nOrgano a canne.\nSotto la penultima arcata tra la navata centrale e la navata laterale sinistra, si trova l'organo a canne Mascioni \"opus 968\", costruito nel 1974.\nLo strumento \u00e8 a trasmissione integralmente meccanica, con due tastiere di 61 note ciascuna ed una pedaliera concavo-radiale di 32. La cassa, di fattura geometrica, presenta una mostra in tre campi, ciascuno dei quali composto da 7 canne di principale con bocca \"a mitria\" allineate orizzontalmente. Sul retro della cassa, esternamente, vi sono le canne del registro di Subbasso."}
{"id": "721949", "revid": "729019", "url": "https://it.wikipedia.org/wiki?curid=721949", "title": "STS-32", "text": "La STS-32 \u00e8 una missione spaziale del Programma Space Shuttle.\nLa missione fu il 33-esimo lancio di uno Space Shuttle e il nono volo per lo Space Shuttle \"Columbia\". \u00c8 stata una delle missioni pi\u00f9 lunghe con 10 giorni di volo.\nUno degli obbiettivi principali della missione fu quello di mettere in orbita il satellite, militare, per comunicazioni Syncom."}
{"id": "721950", "revid": "33689", "url": "https://it.wikipedia.org/wiki?curid=721950", "title": "Il mago Wiz", "text": "Il mago Wiz (\"Wizard of Id\") \u00e8 una serie di strisce ideata da Johnny Hart nel 1964 insieme al disegnatore Brant Parker. Esordisce il 9 novembre 1964 raggiungendo presto il successo venendo pubblicata anche in molti altri paesi del mondo. La striscia ha avuto e ha ancora un successo enorme venendo pubblicata su migliaia di giornali e riviste in tutto il mondo da oltre 50 anni superando le 1200 testate sulle quali \u00e8 comparsa e raggiungendo un successo tale da far ottenere a entrambi gli autori numerosi premi e riconoscimenti: nel 1981 Hart ha ricevuto premio Segar e Parker ha pi\u00f9 volte ricevuto lo Humor Comic Strip Award conferito dalla National Cartoonist Society. La Creators Syndicate di New York, la societ\u00e0 di distribuzione della serie, alla morte di Brant, lo ha ricordato con queste parole \u00ab\"Brant \u00e8 stato uno degli innovatori pi\u00f9 originali del mondo dei fumetti e il suo talento si \u00e8 ben manifestato in The Wizard of Id\"\u00bb.\nLa serie \u00e8 ambientata in un castello medievale popolato da personaggi comici e sarcastici con modi di pensare e problemi quotidiani decisamente pi\u00f9 da ventesimo secolo che da Medioevo.\nStoria editoriale.\nNegli anni sessanta Hart sviluppo la nuova striscia insieme al disegnatore Brant Parker. Venne distribuita la prima volta 9 novembre 1964 dal Publishers-Hall Syndicate viene pubblicata da oltre 50 anni; nel 1997 Parker passo la mano a suo figlio Jeff il quale aveva assistito il padre nei dieci anni precedenti, continuandone l'opera insieme a Johnny Hart fino alla morte di questi nel 2007, dopodich\u00e9 continu\u00f2 insieme ad altri membri della famiglia Hart, Mick Mastroianni, nipote dell\u2019altro creatore Johnny Hart.\nEdizione italiana.\nIn Italia la serie venne pubblicata in appendice alla collana Urania e sulla rivista Linus gi\u00e0 dagli anni sessanta, cos\u00ec come l'altra serie di Hart, B.C., e continuando a esservi pubblicata per decenni; compare anche su altre riviste e quotidiani e raccolte periodicamente in volume.\nTrama.\nIl reame di Id, in pieno medioevo, \u00e8 governato da un sovrano molto basso, avido, tirannico, iracondo e crudele nei confronti dei suoi sudditi che vive in un castello. Il re \u00e8 assistito da un mago, in un castello popolato da guardie, cavalieri, prigionieri, giullari, servi e nobili e il suo regno \u00e8 in perenne lotta contro i regni vicini e i poveri abitanti sono tiranneggiati dal minuscolo monarca. Il mago di Id, pur dando il titolo alla striscia, non ne \u00e8 il personaggio principale perch\u00e9 molti altri personaggi trovano ampio risalto, garantendo una vasta pluralit\u00e0 di idee e situazioni. Fra i tanti personaggi, oltre al mago e sua moglie Blanche, ci sono sir Rodney imbranato cavaliere a capo dell'esercito, il \"prigione\", un galeotto ricoperto di peli, barba e capelli lunghi e il suo secondino, un giullare alcolizzato, un avvocato senza scrupoli, un frate, una vedetta in cima a una torre del castello, un impresario di pompe funebri e l'esercito degli Unni che assediano il castello, oltre a molti altri minori.\nPersonaggi.\nE molti altri che fanno apparizioni pi\u00f9 o meno frequenti."}
{"id": "721954", "revid": "767487", "url": "https://it.wikipedia.org/wiki?curid=721954", "title": "Cyprinodon diabolis", "text": "Cyprinodon diabolis , conosciuto comunemente come Ciprinodonte di Devil's Hole, \u00e8 un piccolo pesce della famiglia Cyprinodontidae.\nDistribuzione e habitat.\nQuesto pesce ha il record, tra tutti vertebrati, dell'habitat di diffusione pi\u00f9 piccolo: appena 20 m2, nelle acque limacciose superficiali di un pozzo naturale profondo pi\u00f9 di 100 metri, chiamato Devil's Hole, nel deserto di Amargosa, a circa 60 chilometri a Est della Valle della Morte, nel Nevada occidentale. Le ridotte dimensioni dell'habitat fanno s\u00ec che il numero di individui maturi di questa specie sia inferiore alle 100 unit\u00e0, che hanno una vita di durata annuale ed \u00e8 una specie a rischio di estinzione.\nDescrizione.\nPresenta dorso arcuato, testa grossa e grandi occhi. La pinna dorsale e l'anale sono tondeggianti, verso il peduncolo caudale. Le pettorali e le ventrali sono minute, la coda \u00e8 ampia. &lt;br&gt;\nLa livrea \u00e8 blu-argentea, una riga nera sul dorso e pinne orlate di nero. &lt;br&gt;\nLe dimensioni si attestano sui 3 cm."}
{"id": "721955", "revid": "729019", "url": "https://it.wikipedia.org/wiki?curid=721955", "title": "STS-36", "text": "La STS-36 \u00e8 una missione spaziale del Programma Space Shuttle.\n\u00c8 stata la 34-esima missione spaziale dello Shuttle e l'ottavo volo per l'Atlantis. L'intera missione fu compiuta per conto del dipartimento della difesa, per cui il contenuto del carico e degli obbiettivi \u00e8 parzialmente segretato (probabilmente un satellite per ricognizioni)."}
{"id": "721960", "revid": "729019", "url": "https://it.wikipedia.org/wiki?curid=721960", "title": "STS-41", "text": "La STS-41 \u00e8 stata una missione spaziale del programma Space Shuttle nella quale \u00e8 stata lanciata la sonda Ulysses."}
{"id": "721962", "revid": "339392", "url": "https://it.wikipedia.org/wiki?curid=721962", "title": "Copa Am\u00e9rica 1955", "text": ""}
{"id": "721964", "revid": "125095875", "url": "https://it.wikipedia.org/wiki?curid=721964", "title": "Cappella Arcivescovile", "text": "La Cappella del Palazzo Arcivescovile di Ravenna \u00e8 una cappella situata al primo piano del Palazzo Arcivescovile (ora sede del Museo arcivescovile).\nLa cappella \u00e8 inserita, dal 1996, nella lista dei siti italiani patrimonio dell'umanit\u00e0 dall'UNESCO, all'interno del sito seriale \"Monumenti paleocristiani di Ravenna\".\nDescrizione.\nUnico monumento di natura ortodossa ad essere stato costruito durante il regno di Teodorico, la Cappella Arcivescovile, conosciuta anche come Cappella di Sant'Andrea, \u00e8 l'antico oratorio dell'Episcopio ravennate, voluta dal Vescovo Pietro II e dedicata a San Pietro Crisologo, arcivescovo di Ravenna dal 433 al 450.\nLa cappella fu allestita nel 495.\nLa Cappella Arcivescovile si presenta con una pianta a forma di croce, dotata di un vestibolo completamente marmoreo nella parte inferiore e ricco di mosaici di straordinaria unicit\u00e0 in quella superiore.\nMolto evidente \u00e8 il messaggio anti-ariano contenuto nell'opera musiva dell'atrio, che rappresenta il Cristo Guerriero, con la Croce sulla spalla, nell'atto di schiacciare le belve dell'eresia, atto di rivendicazione ideologica contro l'allora dominante governo politico dell'ariano Teodorico.\nNella volta a vela spiccano le immagini dei quattro arcangeli della tradizione biblica pi\u00f9 antica \u2013 Michele, Gabriele, Raffaele e Uriele \u2013 che reggono un clipeo con il Monogramma Cristologico, immersi fra racemi abitati (cio\u00e8 popolati da animali, in questo caso piccoli uccelli, simbolo del contesto paradiasiaco), mentre negli spazi di risulta si collocano i simboli dei quattro Evangelisti, rappresentati con i loro rispettivi libri evangelici, a sottolineare che l'autentica fede cristiana \u00e8 quella ortodossa.\nNei sottarchi sono rappresentati busti di Cristo, di sei santi (a destra) e sei sante (a sinistra) dell'et\u00e0 dei martiri, ulteriore messaggio che evidenzia la natura ortodossa di questo monumento cos\u00ec significativo per l'arte ravennate dell'era teodoriciana.."}
{"id": "721965", "revid": "729019", "url": "https://it.wikipedia.org/wiki?curid=721965", "title": "STS-38", "text": "La STS-38 \u00e8 stata una missione spaziale del programma Space Shuttle.\n\u00c8 stata la 37-esima missione spaziale di uno Shuttle. L'obbiettivo fu il trasporto di un carico per conto del Dipartimento della Difesa Americano. Fu il settimo volo per lo Space Shuttle Atlantis e la settima missione del programma ad essere dedicata al Dipartimento della Difesa. La missione dur\u00f2 4 giorni, in cui Atlantis percorse circa 3,5 milioni di chilometri e complet\u00f2 79 orbite. La navetta atterr\u00f2 al Kennedy Space Center presso la Shuttle Landing Facility sulla pista 33. Il lancio era previsto inizialmente per luglio ma fu poi riprogrammato a causa di una perdita di idrogeno riscontrata sullo Space Shuttle Columbia, durante il conto alla rovescia della missione STS-35."}
{"id": "721966", "revid": "767487", "url": "https://it.wikipedia.org/wiki?curid=721966", "title": "Live at the Rainbow '74", "text": "Queen at the Rainbow \u00e8 un film del 1975 diretto da Bruce Gowers. \u00c8 un documentario musicale ed \u00e8 la registrazione del concerto dei Queen svoltosi il 19 &amp; 20 novembre 1974 al Rainbow Theatre di Londra come parte del Sheer Heart Attack Tour. Il mediometraggio \u00e8 la prima registrazione video di un concerto dei Queen, e usc\u00ec inizialmente nei cinema britannici il 5 novembre 1976 in una versione di 30 minuti. In seguito venne pubblicato in VHS nel 1992, nella sua versione completa, all'interno del cofanetto \"Box of Tricks\". Il film \u00e8 conosciuto anche con il titolo Live at the Rainbow. Quello del Rainbow Theatre fu il concerto che fece definitivamente conoscere i Queen in Gran Bretagna; particolarmente famose sono le performance di \"Stone Cold Crazy\", inclusa anche nella VHS del 1989 \"Rare Live\" e in \"Now I'm Here\", divenuto in seguito il videoclip ufficiale della canzone ed incluso nel \"Greatest Video Hits 1\".\nDescrizione.\nLa sera del 20 novembre 1974 i Queen arrivano al Rainbow Theatre di Londra per un concerto extra (avevano gi\u00e0 suonato nel teatro il giorno precedente). Dopo una breve ripresa nel backstage, i Queen salgono sul palco e suonano brani tratti dai loro primi tre album (nonch\u00e9 una cover di \"Jailhouse Rock\"):\nNon vengono per\u00f2 eseguite \"Flick of the Wrist\", \"Seven Seas of Rhye\", \"Big Spender\" e \"Moder Times Rock'n'roll\", brani abituali del tour. Il concerto si chiude con Roger Taylor che distrugge completamente la sua batteria.\nProduzione.\nNel novembre del 1974 i Queen avevano pubblicato tre album, il terzo dei quali aveva lasciato il segno raggiungendo il secondo posto nella classifica del Regno Unito, ed erano vicini alla fine delle tappe inglesi del loro terzo tour. L'ultima data di quel tour di successo fu il 20 novembre al Rainbow Theatre nel nord di Londra. La band decise che un film sul concerto di quella sera sarebbe stato un grande strumento promozionale, e fecero in modo che l'evento fosse filmato interamente (era la prima volta che il gruppo veniva filmato dal vivo). Qualche mese dopo il film venne rimontato per farlo durare solo 30 minuti.\nDistribuzione.\nIl 5 novembre 1976 la versione da 30 minuti del film venne utilizzata come apertura del film-concerto dei Led Zeppelin \"The Song Remains the Same\" nei cinema britannici, dopodich\u00e9 esso venne archiviato. Il film rivide la luce nel 1992, quando usc\u00ec in VHS (restaurato e rimontato nella sua versione completa) all'interno del cofanetto \"Box of Tricks\". Il 14 giugno 2014 \u00e8 stato annunciato un remaster in Full HD delle due serate, in uscita l'8 settembre."}
{"id": "721968", "revid": "1005847", "url": "https://it.wikipedia.org/wiki?curid=721968", "title": "Marcello Soleri", "text": "Biografia.\nSuo padre, Modesto Soleri, nativo di Dronero e ingegnere capo presso la Provincia, subisce nel 1894, nell'ambito della repressione dei democratici da parte del governo Crispi, la condanna al confino, da scontare a Taggia, per sospetta cospirazione socialista. Il padre inculca nei figli, Marcello ed Elvio, un forte sentimento del dovere, sentimento fondato anche sulle letture dei \"Doveri degli uomini\" di Silvio Pellico e dei \"Doveri dell'uomo\" di Giuseppe Mazzini.\nMarcello rimane orfano presto e solo con l'aiuto di alcuni amici pu\u00f2 continuare gli studi e laurearsi in giurisprudenza. Tra questi c'\u00e8 Giovanni Giolitti, di padre sandamianese e deputato del collegio di Dronero e Valle Maira.\nNel 1912 diventa sindaco di Cuneo a capo del partito liberaldemocratico e sostiene la costruzione della nuova stazione ferroviaria sull'altipiano e del grande viadotto all'ingresso della citt\u00e0, dedicato a suo nome in occasione della ricostruzione dopo il secondo conflitto mondiale. Nel 1913 \u00e8 eletto deputato.\nFece parte della Massoneria.\nPrima guerra mondiale.\nNel 1914 e 1915 vive il dramma dell'ingresso in guerra dell'Italia. Giolitti \u00e8 contrario. Soleri, invece, ha molti amici interventisti anche nelle terre irredente, tra i quali Cesare Battisti. Alla fine, da deputato, sceglie di arruolarsi come volontario e il 19 maggio 1917 subisce una grave ferita che gli vale la Medaglia di bronzo al valor militare.\nIl 20 ottobre 1918 a San Damiano Macra, da deputato al Parlamento e capitano degli Alpini, pronuncia il discorso, nella circostanza dell'intitolazione della ex strada della Confraternita, in memoria del capitano Aldo Beltricco, caduto sul Pasubio il 10 settembre 1916 e decorato di medaglia d'oro al V. M.\nIl Ventennio.\nNel 1919 \u00e8 sottosegretario alla Marina e poi all'Industria, con delega agli approvvigionamenti e ai consumi alimentari, nel primo governo Nitti. Nel novembre dello stesso anno \u00e8 rieletto deputato, insieme a Giolitti. Nitti lo riconferma nel suo secondo ministero. Giolitti nel governo dal giugno 1920 fino al luglio del 1921 lo incarica di abolire il prezzo politico del pane, abolizione molto impopolare, ma necessaria a risanare il bilancio dello Stato. Nel 1921, nel governo Bonomi, \u00e8 ministro delle finanze e nel 1922, nel secondo governo Facta, \u00e8 ministro della guerra, il pi\u00f9 giovane tra i ministri. In tale veste scrive, nell'ottobre del 1922, la proclamazione dello stato d'assedio che avrebbe permesso di bloccare i fascisti, ma il Re non lo firma, anzi chiama Mussolini a formare il nuovo governo. Nelle elezioni del 1924 viene nuovamente confermato deputato. Non aderisce agli \"aventiniani\", ma neppure si fa cooptare dal fascismo. Preferisce dimettersi e vivere in dignitoso isolamento.\nDal 1943 al 1945.\n\u00c8 tra gli uomini consultati dal Re alla vigilia del rovesciamento di Mussolini nel luglio del 1943. L'8 giugno 1944, Ivanoe Bonomi, capo del governo subentrato a Badoglio, lo nomina ministro del tesoro, carica che gli viene confermata l'anno seguente da Ferruccio Parri, presidente del Consiglio.\nMarcello Soleri nella carica di ministro del tesoro, nel dopoguerra si trova a collaborare con un altro grande il cui padre era di San Damiano Macra e cio\u00e8 Luigi Einaudi, governatore della Banca d'Italia e futuro presidente della Repubblica. Insieme furono due europeisti convinti.\nMarcello Soleri oltre all'impegno politico, fu tra quegli alpini che anche in tempo di guerra cerc\u00f2 di mantenere viva l'Associazione Nazionale Alpini e dal 4 giugno 1944 al 22 luglio 1945 ne fu Presidente."}
{"id": "721969", "revid": "729019", "url": "https://it.wikipedia.org/wiki?curid=721969", "title": "STS-35", "text": "La STS-35 \u00e8 una missione spaziale del Programma Space Shuttle."}
{"id": "721972", "revid": "729019", "url": "https://it.wikipedia.org/wiki?curid=721972", "title": "STS-37", "text": "La STS-37 \u00e8 una missione spaziale del Programma Space Shuttle.\nLa missione ha avuto una durata di 6 giorni con l'obbiettivo principale di lanciare il Compton Gamma Ray Observatory (GRO), il secondo del Programma Grandi Osservatori che include anche il telescopio spaziale Hubble, il Chandra X-ray Observatory e lo Spitzer Space Telescope a infrarossi."}
{"id": "721973", "revid": "118480280", "url": "https://it.wikipedia.org/wiki?curid=721973", "title": "Princess Ida", "text": "Princess Ida o \"Castle Adamant\", \u00e8 un'opera comica con musiche di Arthur Sullivan e libretto di W. S. Gilbert. Essa debutto al Savoy Theatre il 5 gennaio 1884, e venne rappresentata per 246 recite. Per gli standard delle Savoy Opera, essa non venne considerato un successo (una estate particolarmente calda a Londra non aiut\u00f2 nella vendita dei biglietti), e non fu riproposta nella capitale britannica fino al 1919. Questa fu la ottava di quattordici opere scritte dal duo Gilbert e Sullivan.\nL'opera.\n\"Princess Ida\" \u00e8 tratta dal poema \"The Princess\" del barone Alfred Tennyson. Gilbert aveva scritto una parodia su questo soggetto in versi liberi nel 1870. Secondo il biografo Hesketh Pearson, Gilbert prese parti del dialogo del vecchio lavoro e le trasport\u00f2 nel nuovo libretto. \"Princess Ida\" divenne cos\u00ec l'unico lavoro di Gilbert e Sullivan i cui dialoghi sono scritti in versi liberi. Essa \u00e8 anche l'unica delle loro opere in tre atti.\nL'opera fa satira sul femminismo, sull'educazione della donna nei collegi inglesi, sull'evoluzionismo Darwiniano e su tutto ci\u00f2 che era conservatore nell'era vittoriana. Cos\u00ec come \"Patience\" e \"Iolanthe\", \"Ida\" tratta della guerra fra i sessi. In \"Patience\", le donne pazze e belle sono in opposizione agli uomini vanesi e militaristi; in \"Iolanthe\" le vaghe e volanti fatine sono opposte agli inefficienti e spenti baronetti; in \"Ida\" delle seriose studentesse e professoresse universitarie si battono contro un ultimatum di matrimonio forzoso fatto da un Re e dalla sua corte di uomini pieni di testosterone.\nLe musiche di Sullivan sono magnifiche e una sequenza di canzoni nel secondo atto, ideata come una collana di perle, fu particolarmente amata dal pubblico.\nNonostante il libretto contenga molti dialoghi divertenti, la struttura in tre atti non \u00e8 riuscita a tenere in tensione gli spettatori per un cos\u00ec lungo periodo. Inoltre il pubblico moderno trova il libretto stereotipato e costellato di ruoli trattati in maniera eccessivamente spinta."}
{"id": "721976", "revid": "15756", "url": "https://it.wikipedia.org/wiki?curid=721976", "title": "Ricetto", "text": "Il ricetto \u00e8 una struttura fortificata in uso nell'Italia medievale, soprattutto settentrionale (Piemonte); \u00e8 un insieme di case circondate da mura e torri che fungeva da riparo per la comunit\u00e0 agricola in caso di pericolo.\nStruttura.\nLa struttura architettonica su cui si fondavano i ricetti era nella maggior parte dei casi omologa e risultava composta da decine di edifici denominati \"cellule\" racchiusi entro un perimetro spesso di forma pentagonale.\nIn molti casi la struttura \u00e8 cinta da mura inframezzate da torri di guardia, tonde o a forma parallelepipeda e attraversate da porte. Aperture di vario formato verso l'esterno consentivano il transito di persone e carri, anche attraverso ponti levatoi, nel caso di ricetti circondati da un fossato.\nIl ricetto era attraversato da una pi\u00f9 o meno fitta rete di piccole strade intersecanti fra loro, in gergo \"rue\" (termine che si richiama con evidenza alla lingua francese).\nTipologie.\nI ricetti possono venire suddivisi in tre tipologie costruttive:\nEsempi.\nPiemonte.\nDiversi sono i ricetti tuttora esistenti e visitabili in Piemonte. Di particolare pregio \u00e8 il ricetto di Candelo, a Candelo, in provincia di Biella (l'unico a mantenere un aspetto coerente con le strutture medioevali originarie, con torri, cinta muraria e cellule edilizie).\nAltri ricetti di importanza storica sono quelli di San Benigno Canavese, Baldissero Torinese e Pecetto Torinese, Oglianico, in provincia di Torino, di Ghemme e Carpignano Sesia in provincia di Novara, di Lerma in Provincia di Alessandria e quello - ottimamente curato e al quale si accede attraverso una monumentale porta ad arco - di Magnano, ancora in provincia di Biella.\nIl Centro Documentazione Ricetti del Piemonte, che con il sostegno della Regione Piemonte si occupa di raccogliere documentazione e compiere studi sui ricetti d'Italia e d'Europa, e che ha sede presso il ricetto di Candelo, ha censito, monitorato, e costituito una banca dati, sui circa duecento ricetti esistenti in epoca medioevale in Piemonte.\nFra quelli in provincia di Biella - per i quali \u00e8 stato siglato nel 2006 un protocollo d'intesa fra lo stesso Centro e la locale amministrazione provinciale - sono stati censiti i siti di:\nLombardia.\nNel territorio di Brescia, i ricetti si concentrano principalmente in due aree: la Valtenesi e la Franciacorta. Questi due territori sono accomunati dalla vicinanza a un lago (rispettivamente il lago di Garda e il lago d'Iseo), nonch\u00e9 dalla conformazione morfologica prevalentemente collinare. I castelli-deposito della Valtenesi e della Franciacorta presentano tutti un'ampiezza simile (bassa, secondo la classificazione di A. Settia), ma differiscono a livello di struttura, sia esterna che interna. Ad esempio, \u00e8 possibile trovare ricetti con torri perimetrali quadrangolari (Polpenazze e Paratico) o circolari (Moniga e Passirano). Per quanto riguarda la parte interna, alcuni castelli-deposito includono persino delle chiese, come nel caso del castello di San Michele a Ome.\nRicetti della Valtenesi:\nRicetti della Franciacorta:"}
{"id": "721977", "revid": "729019", "url": "https://it.wikipedia.org/wiki?curid=721977", "title": "STS-39", "text": "La STS-39 \u00e8 una missione spaziale del Programma Space Shuttle."}
{"id": "721979", "revid": "116652162", "url": "https://it.wikipedia.org/wiki?curid=721979", "title": "Luca Dirisio (album)", "text": "Luca Dirisio \u00e8 il primo album del cantante italiano Luca Dirisio, pubblicato nel 2004. Dall'album sono stati estratti: \"Calma e sangue freddo\", \"Il mio amico vende il t\u00e8\", \"Usami\" e \"Per sempre\".\nL'album \u00e8 uscito anche in Spagna in versione spagnola. Il disco ha ottenuto il disco di platino vendendo oltre 150.000 copie.\nTracce.\nTesti e musiche di Luca Dirisio."}
{"id": "721981", "revid": "124561845", "url": "https://it.wikipedia.org/wiki?curid=721981", "title": "Mimmo Locasciulli", "text": "Biografia.\nNato in Abruzzo, ha vissuto a Perugia e a Roma, dove si \u00e8 laureato in medicina presso la Sapienza.\nHa partecipato al Festival di Sanremo 1985 con il brano \"Buona Fortuna\".\nHa suonato il pianoforte e l'organo Hammond nell'album \"Titanic\" di Francesco de Gregori.\nNel 2009 Locasciulli ha pubbliccato l'album \"Idra\", registrato a New York. Fra i collaboratori del cantautore abruzzese per questo album figurano ancora Greg Cohen e Marc Ribot; l'autore ha definito \"Idra\" \"un disco tematico sulle pi\u00f9 grandi difficolt\u00e0 dell'uomo di oggi\".\nNel 2016 Mimmo Locasciulli ha celebrato quarant'anni di attivit\u00e0 discografica pubblicando il doppio album \"Piccoli cambiamenti\", contenente molte delle sue canzoni pi\u00f9 note insieme ad altre che, nel corso degli anni, ne hanno caratterizzato il percorso artistico. Un solo inedito, dal titolo omonimo, che vuole essere uno sguardo dall'alto sui cambiamenti del nostro tempo, di quello che ci circonda e della musica che ne scandisce il ritmo. Per questo disco sono stati realizzati due videoclip promozionali, uno per la title track e una per il brano \"Confusi in un playback\". Quest'ultimo brano, scritto ed interpretato originariamente insieme ad Enrico Ruggeri, vede questa volta la collaborazione del cantautore emiliano Luciano Ligabue.\nIn tutti questi anni Mimmo ha esplorato i pi\u00f9 disparati mondi musicali, lasciandosi contaminare di volta in volta dal rock e dal pop, spingendosi fino allo sconfinamento nella musica elettronica, nel blues e nel jazz.\nL'elenco dei nomi che lo hanno affiancato, o con i quali Locasciulli ha scambiato esperienze ed apporti \u00e8 davvero da capogiro: Francesco De Gregori, Enrico Ruggeri, Frankie hi nrg mc, Gigliola Cinquetti, Paolo Fresu, Gabriele Mirabassi, Piero Ciampi, Claudio Lolli, Paola Turci, Enrico Pieranunzi, Roberto Kunstler, Alex Britti, Goran Kuzminac, Stefano Di Battista, Roberto Gatto, Andrea Mir\u00f2, Alessandro Haber, e poi ancora Marc Ribot, Greg Cohen, Joey Baron, B\u00fcne Huber &amp; Patent Ochsner, Lenny Picket, Willie Schwarz e molti altri ancora. Indifferente alle mode o alle sollecitazioni di mercato Mimmo Locasciulli ha seguito una sua personale strada musicale, fatta soprattutto di coerenza, ma anche di ricerca, di curiosit\u00e0 e di sconfinamenti in ambiti musicali diversi dal suo habitat artistico naturale. Con questa speciale dotazione egli si \u00e8 conquistato, ed ancora conserva, un posto di primissimo piano nel panorama della canzone d'autore italiana.\nNel 2016 l'Associazione \"Civilia - Cultura, parole e musica\" gli assegna il Premio \"Civilia - Canzone d'Autore\"."}
{"id": "721982", "revid": "729019", "url": "https://it.wikipedia.org/wiki?curid=721982", "title": "STS-40", "text": "La STS-40 \u00e8 una missione spaziale del Programma Space Shuttle."}
{"id": "721983", "revid": "729019", "url": "https://it.wikipedia.org/wiki?curid=721983", "title": "STS-43", "text": "La STS-43 \u00e8 una missione spaziale del Programma Space Shuttle."}
{"id": "721985", "revid": "287204", "url": "https://it.wikipedia.org/wiki?curid=721985", "title": "3\u00b0 Reggimento bersaglieri", "text": ""}
{"id": "721986", "revid": "298229", "url": "https://it.wikipedia.org/wiki?curid=721986", "title": "Campionati europei di nuoto in vasca corta 2006", "text": "I quattordicesimi Campionati europei di nuoto in vasca corta si sono svolti a Helsinki (Finlandia) dal 7 al 10 dicembre 2006."}
{"id": "721988", "revid": "729019", "url": "https://it.wikipedia.org/wiki?curid=721988", "title": "STS-48", "text": "La STS-48 \u00e8 una missione spaziale del Programma Space Shuttle."}
{"id": "721990", "revid": "729019", "url": "https://it.wikipedia.org/wiki?curid=721990", "title": "STS-44", "text": "La STS-44 \u00e8 una missione spaziale del Programma Space Shuttle."}
{"id": "721991", "revid": "87128", "url": "https://it.wikipedia.org/wiki?curid=721991", "title": "CPT (Pisa)", "text": ""}
{"id": "721993", "revid": "2166030", "url": "https://it.wikipedia.org/wiki?curid=721993", "title": "Ottone II di Borgogna", "text": "Origine.\nOttone I d'Andechs e di Merania, secondo il \"De Fundatoribus Monasterii Diessenses\" era figlio del conte d'Andechs, duca di Merania e marchese d'Istria, Bertoldo IV e della moglie, Agnese di Rochlitz (\u202025 marzo 1195), della famiglia dei Wettin, che, secondo la \"Genealogica Wettinensis\" era la figlia di Dedo III, margravio di Lusazia e della moglie, Matilda di Heinsburg.Bertoldo IV d'Andechs, secondo il \"De Fundatoribus Monasterii Diessenses\" era figlio del conte d'Andechs, duca di Merania e marchese d'Istria, Bertoldo III e della sua prima moglie Edvige, figlia del conte palatino bavarese Ottone IV di Scheyern e Heilika di Pettendorf-Lengenfeld-Hopfenohe.\nBiografia.\nNel 1204, alla morte del padre, gli succedette nel titolo di duca d'Andechs e di Merania.\nNel 1208, divenne conte consorte di Borgogna come ci conferma il \"Monacho Novi Monasterii Hoiensis Interpolata\" , a seguito del matrimonio con Beatrice II di Borgogna, che era la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".Nello stesso giorno del matrimonio (21 giugno) il re dei Romani, Filippo di Svevia, zio di sua moglie venne ucciso, pare con la complicit\u00e0 di alcuni membri della sua famiglia, da Ottone VIII di Wittelsbach, conte palatino di Baviera, nipote del duca di Baviera Ottone VI di Wittelsbach (figlio di un suo fratello anche lui di nome Ottone, Ottone VII di Wittelsbach), ma secondo lo storico Austin Lane Poole, fu una vendetta personale.\nBeatrice mor\u00ec nel 1231, secondo le \"Not\u00e6 Diessenses\" il 7 maggio 1231 (\"Anno ab incarnatione Domini 1231 Nonis Maii Beatrix ducissa Meranie obiit\"), mentre il \"De Fundatoribus Monasterii Diessenses\" ricorda la morte nel 1232, specificando che fu sepolta a Langheim, dove fu raggiunta dal marito (\"Anno gracie 1232. Beatrix ducissa Meranie obiit, sepulta in Lancheim cum marito suo Ottone duce\").Nel titolo di conte di Borgogna le succedette il figlio Ottone, ma in effetti la contea continu\u00f2 ad essere governata dal marito, Ottone II, che dopo essere rimasto vedovo, come ci viene confermato dalla \"Cronica Principum Saxonie\", si spos\u00f2 in seconde nozze con Sofia d'Anhalt, figlia del principe di Anhalt, Enrico.\nOttone II mor\u00ec nel 1234, sia secondo il \"De Fundatoribus Monasterii Diessenses\" (\"Anno gracie 1234. Otto dux Meranie obiit\"), che secondo le \"Not\u00e6 Diessenses\", che riportano la data della morte e anche che fu sepolto a Langheim (\"1234 Nonis Mai, Otto dux Meranie obiit, sepulti Lancheim\"); alla sua morte, il figlio, Ottone, gli succedette, sia nel titolo di conte di Borgogna, come Ottone III di Borgogna, che nel titolo di duca d'Andechs e di Merania, come Ottone II di Merania.\nDiscendenza.\nOttone e Beatrice ebbero sei figli:\nOttone da Sofia d'Anhalt, non ebbe figli."}
{"id": "721994", "revid": "729019", "url": "https://it.wikipedia.org/wiki?curid=721994", "title": "STS-42", "text": "La STS-42 \u00e8 una missione spaziale del Programma Space Shuttle.\nEquipaggio.\nL'equipaggio \u00e8 stato diviso in due gruppi di esperimenti."}
{"id": "721996", "revid": "729019", "url": "https://it.wikipedia.org/wiki?curid=721996", "title": "STS-45", "text": "La STS-45 \u00e8 una missione spaziale del Programma Space Shuttle."}
{"id": "721997", "revid": "1442080", "url": "https://it.wikipedia.org/wiki?curid=721997", "title": "Regina Bianchi", "text": "Biografia.\nFiglia d'arte, nacque a Lecce nei camerini di un teatro; i genitori, entrambi attori napoletani (suo padre era di origine francese), erano in \"tourn\u00e9e\" con una compagnia di giro. Crebbe a Napoli e all'et\u00e0 di 16 anni venne scritturata da Raffaele Viviani prima e da Eduardo De Filippo poi, diventando cos\u00ec una delle pi\u00f9 apprezzate attrici del teatro napoletano. In realt\u00e0 la sua prima \"apparizione\" in un allestimento teatrale si era avuta quando la piccola Regina aveva solo 8 giorni.\nCarriera teatrale.\nRecit\u00f2 anche nella compagnia di Peppino De Filippo, fondata dopo la clamorosa separazione dei fratelli; lasci\u00f2 le scene per 15 anni per farvi ritorno soltanto sul finire degli anni cinquanta (in realt\u00e0 fu il suo compagno Goffredo Alessandrini, ex marito di Anna Magnani, che la costrinse ad abbandonare le scene per tutti questi anni affinch\u00e9 Regina badasse alle loro due figlie).\nDivent\u00f2 attrice protagonista in importanti commedie del teatro eduardiano, con interpretazioni ricche di pathos e di grande umanit\u00e0: memorabile rimarr\u00e0 la parte principale avuta in \"Filumena Marturano\", in sostituzione di Titina De Filippo, senza dimenticare lavori come \"Sabato, domenica e luned\u00ec\", \"Napoli milionaria!\" e \"Questi fantasmi!\". Ha interpretato opere, tra gli altri, di Goldoni, Garc\u00eda Lorca, Brecht e Pirandello.\nLa Bianchi prese parte a numerosi lavori cinematografici, tra cui ricordiamo \"Il giudizio universale\" (1961) di Vittorio De Sica, \"Le quattro giornate di Napoli\" (1962) di Nanni Loy, per cui vinse il Nastro d'argento, \"Kaos\" (1984) di Paolo e Vittorio Taviani (in cui interpret\u00f2 la madre di Pirandello) e \"Il giudice ragazzino\" (1994) di Alessandro Di Robilant, e in serie televisive come \"I grandi camaleonti\" di Edmo Fenoglio (1964) e \"Ges\u00f9 di Nazareth\" (1977) di Zeffirelli.\nNel 2009 fu ospite di Laura Lattuada a \"Passepartout\" sul canale Leonardo - Sky 418, per un'intervista nel salotto della sua casa romana affacciata su villa Ada. Nel gennaio 2011 concesse la sua ultima intervista, nel programma \"Visioni Private\".\nLa morte.\nMor\u00ec nella sua abitazione a Roma, dove viveva da anni, all'et\u00e0 di 92 anni; i funerali vennero celebrati l'8 aprile nella Chiesa dei Sacri Cuori di Ges\u00f9 e Maria, nel quartiere Trieste; dopo la cremazione, le ceneri dell'attrice vennero tumulate nel loculo di famiglia nel Cimitero Monumentale del Verano."}
{"id": "722001", "revid": "729019", "url": "https://it.wikipedia.org/wiki?curid=722001", "title": "STS-49", "text": "La STS-49 \u00e8 una missione spaziale del Programma Space Shuttle.\nSi tratta dalle prima missione della navicella Endeavour. La partenza, prevista per le ore 8:34 p.m.(EDT) del giorno 4 maggio, \u00e8 stata rinviata al 7 maggio (7:06 p.m.) per avere una migliore luce durante il servizio fotografico che documentava la partenza della navicella.\nOltre ad alcuni esperimenti scientifici, la missione principale \u00e8 stata la cattura e la sostituzione del motore del satellite INTELSAT VI."}
{"id": "722002", "revid": "1305772", "url": "https://it.wikipedia.org/wiki?curid=722002", "title": "Amba", "text": ""}
{"id": "722003", "revid": "729019", "url": "https://it.wikipedia.org/wiki?curid=722003", "title": "STS-50", "text": "La STS-50 \u00e8 una missione spaziale del Programma Space Shuttle."}
{"id": "722005", "revid": "729019", "url": "https://it.wikipedia.org/wiki?curid=722005", "title": "STS-46", "text": "La STS-46 \u00e8 una missione spaziale del Programma Space Shuttle. \u00c8 stata la prima missione spaziale che ha coinvolto un astronauta svizzero, Claude Nicollier ed uno italiano, Franco Malerba."}
{"id": "722007", "revid": "729019", "url": "https://it.wikipedia.org/wiki?curid=722007", "title": "STS-47", "text": "La STS-47 \u00e8 una missione spaziale del programma Space Shuttle.\nEquipaggio.\nMissione con a bordo il primo astronauta giapponese sullo Shuttle (Mohri), la prima donna afro-americana (Jemison) e la prima coppia sposata (Lee e Davis) in volo nella stessa missione spaziale."}
{"id": "722009", "revid": "106456", "url": "https://it.wikipedia.org/wiki?curid=722009", "title": "Goffredo Alessandrini", "text": "Biografia.\nIn giovent\u00f9 ostacolista, fu nel 1925 campione italiano assoluto dei 110 metri ostacoli con 17\" per la societ\u00e0 IC Bentegodi di Verona.\nInizi\u00f2 la sua carriera cinematografica partecipando dal 1927 alla redazione della rivista \"Cinematografo\" fondata da Alessandro Blasetti, di cui fu poi aiuto regista nei film \"Sole\" (1929) e \"Terra madre\" (1930). Divenne poi un regista molto apprezzato per le caratteristiche da kolossal, tra cui in particolare, si ricordano \"Noi vivi\" ed \"Addio Kira!\", presentati a Venezia nel 1942 come unico film, ma poi distribuiti separatamente a causa della lunghezza di oltre 4 ore.\nFu uno dei primi registi del cosiddetto cinema dei telefoni bianchi, genere cui possono ascriversi due fra i suoi film pi\u00f9 popolari: \"La segretaria privata\" (1931) e \"Seconda B\" (1934).\nFu vicino al regime fascista con film di propaganda come \"Cavalleria\" del 1936, \"Luciano Serra pilota\" del 1938 (Coppa Mussolini per il miglior film italiano al Festival di Venezia), \"Giarabub\" ed il gi\u00e0 citato dittico \"Noi vivi\"-\"Addio Kira!\" del 1942.\nNel 1935 spos\u00f2 Anna Magnani, con cui ebbe una relazione tormentata e da cui si separ\u00f2 nel 1940 (per poi divorziarne ufficialmente solo nel 1972) e che diresse nel citato \"Cavalleria\" e, nel 1952, in \"Camicie rosse\", film che tuttavia Alessandrini non port\u00f2 a termine a causa di molti contrasti sorti proprio con quest'ultima e che fu quindi ultimato dall'allora trentenne e debuttante Francesco Rosi, che fungeva da aiuto-regista.\nIn seguito alla rottura del rapporto con la Magnani, ebbe una lunga relazione con l'attrice Regina Bianchi (con la quale per\u00f2 non si spos\u00f2 mai), dalla quale ha avuto due figlie.\nNel 1952 torn\u00f2 in Egitto ma non vi rimase molto a lungo."}
{"id": "722010", "revid": "1005847", "url": "https://it.wikipedia.org/wiki?curid=722010", "title": "Eletti alla Camera dei deputati nelle elezioni politiche italiane del 1996", "text": "Questo elenco riporta i nomi dei deputati della XIII legislatura della Repubblica Italiana dopo le elezioni politiche del 1996, suddivisi per circoscrizione:"}
{"id": "722011", "revid": "729019", "url": "https://it.wikipedia.org/wiki?curid=722011", "title": "STS-52", "text": "La STS-52 \u00e8 una missione spaziale del Programma Space Shuttle.\nMissione.\nIl primario obiettivo della missione era la messa in orbita del LAGEOS-2 e dell'U.S. Microgravity Payload-1 (USMP-1). LAGEOS-2 \u00e8 una missione congiunta NASA e ASI, questa \u00e8 stata messa in orbita il giorno 2 ad un'altitudine di circa 5800 km. Il primo giorno \u00e8 stato eseguito l'USMP-1, questo era formato da tre esperimenti e da due Mission Peculiar Equipment Support Structures (MPESS) montate nella zona cargo del vettore. Gli esperimenti USMP-1 erano: Lambda Point Experiment; Mat\u00e9riel Pour L'Etude Des Ph\u00e9nom\u00e8nes Int\u00e9ressant La Solidification Sur Et En Orbite (MEPHISTO), sponsorizzato dall'agenzia francese Centre National d'\u00c9tudes Spatiales; e lo Space Acceleration Measurement System (SAMS).\nIl carico secondario comprendeva l'esperimento canadese CANEX-2 che era formato dallo Space Vision System (SVS); Materials Exposure in Low-Earth Orbit (MELEO); Queen's University Experiment in Liquid-Metal Diffusion (QUELD); Phase Partitioning in Liquids (PARLIQ); Sun Photospectrometre Earth Atmosphere Measurement-2 (SPEAM-2); Orbiter Glow-2 (OGLOW-2); and Space Adaptation Tests and Observations (SATO). Un piccolo satellite il Canadian Target Assembly \u00e8 stato dispiegato il giorno 9 come supporto all'esperimento SVS. (2) ASP aveva tre sensori indipendenti montati nella zona cargo del vettore, Modular Star Sensor (MOSS), Yaw Earth Sensor (YES) e il Low Altitude Conical Earth Sensor (LACES), tutti dell'Agenzia Spaziale Europea.\nIl carico utile comprendeva anche: Commercial Materials Dispersion Apparatus Instrument Technology Associates Experiments; Commercial Protein Crystal Growth experiment; Chemical Vapor Transport Experiment; Heat Pipe Performance Experiment; Physiological Systems Experiment (involving 12 rodents); e lo Shuttle Plume Impingement Experiment. L'orbiter \u00e8 stato utilizzato anche per calibrare il Plume Instrument uno strumento in orbita sviluppato dalla Strategic Defense Initiative Organization.\nIl Tank Pressure Control Experiment/Thermal Phenomena (TPCE/TP) un contenitore Getaway Special (GAS) era all'interno della zona cargo dell'orbiter."}
{"id": "722013", "revid": "712828", "url": "https://it.wikipedia.org/wiki?curid=722013", "title": "Regine di N\u00famenor", "text": ""}
{"id": "722014", "revid": "116500934", "url": "https://it.wikipedia.org/wiki?curid=722014", "title": "AMTAB", "text": "AMTAB (acronimo di Azienda Mobilit\u00e0 e Trasporti Autofiloviari di Bari) \u00e8 la societ\u00e0 in house del comune di Bari, suo unico azionista, concessionaria del servizio di trasporto pubblico locale e della gestione della sosta tariffata nel territorio comunale.\nAl 31 dicembre 2019 l'azienda ha trasportato circa passeggeri.\nStoria.\nL'Azienda Municipalizzata Trasporti Autofiloviari Baresi (AMTAB) nacque il con delibera del consiglio comunale di Bari il 1\u00ba febbraio 1965, subentrando alla SAER nell'ottica di una municipalizzazione del servizio di trasporto pubblico. L'azienda inizi\u00f2 l'attivit\u00e0 il 1\u00ba ottobre successivo con un organico di 574 dipendenti.\nNel 1997 il consiglio comunale deliber\u00f2 trasformazione dell'AMTAB in azienda speciale in ottemperanza alla legge 142 del 1990, cambiando ragione sociale in Azienda Speciale Trasporti Autofiloviari Baresi (ASTAB) a partire dal 28 marzo 2000. La trasformazione dur\u00f2 poco tempo, infatti il 23 marzo 2001 il sindaco Simeone Di Cagno Abbrescia deliber\u00f2 la trasformazione da azienda speciale a societ\u00e0 per azioni, modificando la ragione sociale in Azienda Mobilit\u00e0 e Trasporti Autofiloviari di Bari e ripristinando l'acronimo storico AMTAB.\nAMTAB fu poi scissa nel corso del 2003 in AMTAB Servizio, gestore operativo del trasporto pubblico, e AMTAB Patrimonio, con funzioni di agenzia della mobilit\u00e0 poi rinominata in STM Bari. STM Bari fu poi fusa per incorporazione in AMTAB l'8 maggio 2007.\nImpianti e rimesse.\nL'azienda dispone di un'unica rimessa presso la sede centrale posta in viale Luigi Jacobini, nella zona industriale di Bari. L'ufficio abbonamenti \u00e8 situato invece in via Trevisani, 206.\nDati societari.\nAMTAB opera i suoi due servizi in virt\u00f9 di due contratti distinti firmati con il comune di Bari, che \u00e8 anche socio unico dell'azienda.\nParco mezzi.\nAMTAB dispone unicamente di autobus, autosnodati e minibus. In vista di un possibile ripristino della rete filoviaria, soppressa nel 1987 sono stati acquistati alcuni esemplari di Ansaldo F15 nel 1997 e Van Hool A330T. Oltre ai suddetti Bredabus nel deposito aziendale sono accantonati altri mezzi storici, come i Fiat 412 Aerfer Metropol bipiano (serie 2000 ex-ATAN Napoli).\nNel settembre 2015, con la messa in servizio dei primi 12 Iveco Bus Urbanway, la livrea aziendale ha assunto i colori rappresentativi della citt\u00e0: il bianco ed il rosso.\nAl 31 dicembre 2019 disponeva di un totale di 238 mezzi."}
{"id": "722015", "revid": "729019", "url": "https://it.wikipedia.org/wiki?curid=722015", "title": "STS-53", "text": "La STS-53 \u00e8 una missione spaziale del Programma Space Shuttle."}
{"id": "722017", "revid": "183694", "url": "https://it.wikipedia.org/wiki?curid=722017", "title": "Beatriz Galindo", "text": "Biografia.\nVi \u00e8 incertezza sulla sua data di nascita, alcuni autori la indicano anche nel 1464 o 1474. Nata in una famiglia numerosa era destinata al convento.\nI suoi genitori vollero che imparasse il latino verso cui mostr\u00f2 fin da piccola una grande versatilit\u00e0. La sua fama di esperta latinista, gi\u00e0 a sedici anni conosceva perfettamente i classici, si diffuse prima a Salamanca e successivamente in tutto il regno divenendo presto nota, per questa sua capacit\u00e0, come la \"Latina\". Era attratta particolarmente da Aristotele.\nNel 1486, quando stava per entrare in convento, fu chiamata dalla regina Isabella di Castiglia per insegnare ai suoi figli e in questa occasione divenne una delle megliori amiche della regina stessa.\nSi spos\u00f2 nel dicembre del 1491 con Francisco Ram\u00edrez di Madrid. Rimasta vedova con cinque figli ebbe dai reali una dote di 500.000 maravedies.\nFu precettrice di Giovanna di Castiglia, la futura moglie di Filippo d'Asburgo detto il Bello.\nFond\u00f2 l'ospedale della \"Santa Cruz\" di Madrid nel 1499.\nStudiosa di teologia e di medicina, le se attribuiscono molte poesie in latino e alcuni commentari di Aristotele.\nLe \u00e8 stato dedicato un cratere di 24\u00a0km di diametro sul pianeta Venere."}
{"id": "722019", "revid": "928766", "url": "https://it.wikipedia.org/wiki?curid=722019", "title": "Michel Fabrizio", "text": "Il suo numero in gara era l'84 (suo anno di nascita). Anche suo fratello, Luca Fabrizio, corre come pilota professionista.\nCarriera.\nNel 2001 vince la Coppa Italia nella classe 125 e chiude sedicesimo nel campionato italiano. Nel 2002 corre il suo primo anno nel motomondiale con la Gilera del team Italia, ma i risultati non sono all'altezza delle prospettive di inizio stagione: infatti non trova il feeling giusto con la squadra e con il mezzo, totalizzando solo 4 punti, che gli valgono il 31\u00ba posto nella classifica generale del campionato del mondo, con miglior piazzamento parziale il 13\u00ba al GP del Pacifico a Motegi. Il risultato \u00e8 da considerarsi estremamente deludente, considerato che Manuel Poggiali con la sua stessa moto totalizza 254 punti ed il secondo posto nel campionato del mondo, ma con un'esperienza nel motomondiale superiore derivata dall'essersi laureato campione 125 l'anno precedente.\nNel 2003, a seguito del fallimento dell'annata precedente nel mondiale 125, Michel Fabrizio accetta l'offerta del Team Alstare Suzuki Corona Extra, che tramite il manager belga Francis Batta permette al centauro italiano di correre in sella ad una Suzuki GSX-R1000 nell'Europeo Superstock. In tale annata Fabrizio rilancia le sue quotazioni vincendo la categoria, pur non avendo mai gareggiato con moto a 4 tempi, e dando spettacolo duellando per tutto l'arco della stagione con un altro pilota italiano, Lorenzo Lanzi.\nNel 2004, vista la vittoria nell'Europeo Superstock, il Team Alstare preventiva per il giovane talento romano il passaggio al Campionato mondiale Superbike, ma la Suzuki (che forniva le GSX-R1000 alla squadra), in contrasto con le novit\u00e0 regolamentari introdotte nella categoria, decide di non prendere parte alla competizione mondiale. Solo a pochi giorni dall'inizio delle competizioni motociclistiche, quando sembrava inevitabile che il campione europeo Superstock in carica restasse senza moto per il 2004, arriva la proposta del Team WCM, che partecipa al motomondiale in MotoGP con una Harris artigianale che montava il motore della Yamaha R1 modificato per rispettare i dettami regolamentari della MotoGP.\nLa moto, vista la scarsa disponibilit\u00e0 economica della squadra, risulta essere poco competitiva relegandolo sempre nelle parti basse dello schieramento, ma tale annata riesce comunque ad essere positiva grazie al decimo posto ottenuto al Gran Premio di Spagna a Jerez de la Frontera, sotto la pioggia, davanti a piloti blasonati con moto ufficiali quali Capirossi, Tamada, Nakano. Questa ultima prestazione permette a Fabrizio di salire in sella, nel GP del Portogallo all'Estoril, ad una Aprilia RS Cube del team ufficiale MS Aprilia Racing in sostituzione del titolare Byrne. Fabrizio non termina la gara, ma lascia comunque un ottimo ricordo fra l'entourage della casa italiana.\nIl 2004, annata che era nata nel segno delle difficolt\u00e0, si rivela invece l'annata della svolta per il giovane centauro, infatti la Honda Racing Corporation si accorge delle sue potenzialit\u00e0, ingaggiandolo con un contratto che prevede la costante maturazione del pilota, con la partecipazione nel mondiale Supersport per le gare finali della stagione e per tutto il 2005 con il team Italiano Megabike in sella ad una CBR600RR. In questa categoria per\u00f2 non vince nessuna gara riuscendo soltanto ad essere protagonista in alcune gare con apparizioni sul podio.\nNel 2006 sempre in virt\u00f9 del contratto stipulato con la Honda, passa al Campionato mondiale Superbike, anche se i suoi risultati nel mondiale Supersport l'annata precedente sono stati buoni ma non eccelsi. Il suo passaggio nella classe regina delle moto derivate dalla serie avviene in sella ad una CBR1000RR nel team italiano D.F.X. Treme dove trova come compagno di squadra un veterano della categoria: Frankie Chili.\nIl primo anno per Fabrizio, vista la giovane et\u00e0, viene sfruttato per fare esperienza con il mezzo ed immagazzinare esperienza sulle piste mondiali, non mancano per\u00f2 nell'arco della stagione prestazioni al di sopra delle aspettative quali i due podi (terzo in gara 1 e secondo in gara 2) ottenuti nel GP della Repubblica Ceca a Brno. Nello stesso anno ritorna per una gara in MotoGP a Donington nel GP d'Inghilterra, infatti la Honda lo convoca (con il mondiale Superbike in corso di svolgimento) per guidare la RC211V del team Fortuna Honda, in sostituzione dell'infortunato Toni El\u00edas. Ma quella che sembrava una grande opportunit\u00e0 si tramuta in una grande delusione, infatti cade durante le prove libere del venerd\u00ec rimediando la frattura della clavicola e salta la gara domenicale.\nNel 2007 viene riconfermato dalla Honda nel team D.F.X. Corse, il compagno di squadra \u00e8 inizialmente l'australiano Steve Martin (visto il ritiro dell'italiano Chili dalle competizioni motociclistiche), successivamente il giovane pilota italiano Luca Morelli. Nelle giornate iniziali del mese di luglio dello stesso anno viene designato, per la seconda volta dopo la parentesi dell'anno precedente, dal team Honda Gresini per sostituire nuovamente Toni El\u00edas in occasione del Gran Premio di Germania sul circuito del Sachsenring. In occasione della sessione di qualificazione riesce a classificarsi in diciassettesima posizione, che gli vale l'ultima fila nella griglia di partenza del Gran Premio, ma in gara riesce ad ottenere un decimo posto a 44 secondi dal vincitore Dani Pedrosa.\nPer la stagione 2008, viene ingaggiato dal team Ducati Xerox, nel quale trova come compagno di squadra Troy Bayliss.\nViene riconfermato nel team ufficiale di Borgo Panigale anche l'anno dopo ma con compagno di squadra Noriyuki Haga. La stagione \u00e8 migliore della precedente, parte bene e prosegue sempre su alti livelli, si rivela un pilota costante e maturo spesso in lotta per le posizioni di vertice con numerosi piazzamenti sul podio o ai piedi di quest'ultimo. Il romano sfrutta bene la competitiva Ducati 1098R ufficiale, ottiene ben 15 podi (di cui otto consecutivi) e conferma la sua costanza, ritirandosi solo tre volte nel corso della stagione. Ottiene anche le prime vittorie: a Monza il 10 maggio nella prima manche ottiene la prima vittoria in SBK (complice il ritiro di Ben Spies all'uscita dall'ultima curva), poi vince nuovamente in Italia nella seconda manche del GP di Imola ed a Portim\u00e3o nell'ultima gara della stagione, restando a lungo in lotta per il titolo, si classifica terzo dietro al compagno Haga e al vincitore del campionato Ben Spies. Sempre nel 2009 compie il ritorno in MotoGP grazie al team Pramac Racing, che lo ha ingaggiato per rimpiazzare Mika Kallio nel Gran Premio motociclistico della Repubblica Ceca, il quale a sua volta era stato chiamato dalla Ducati Corse per sostituire Casey Stoner per tre gare della stagione.\nNella stagione 2010 continua come pilota ufficiale Ducati con compagno di squadra sempre il giapponese Noriyuki Haga. Nel primo appuntamento della stagione a Phillip Island lotta per la vittoria e si classifica secondo dietro a Leon Haslam in gara 1 (per soli due millesimi) ed \u00e8 terzo in gara 2, ma i risultati positivi non sono riconfermati, Fabrizio \u00e8 sempre impantanato nelle retrovie della classifica tranne sporadiche prestazioni in qualifica. Riesce comunque a vincere una gara nella prima manche di Kyalami con un clamoroso exploit ma anche i risultati successivi alla vittoria non sono positivi, conclude ottavo nel campionato piloti con 195 punti.\nNel 2011 lascia la Ducati per riaggregarsi, dopo 7 anni, al team Suzuki Alstare, che lo schiera come unico pilota in sella ad una Suzuki GSX-R1000. La stagione inizia in modo positivo, mettendosi in evidenza in modo particolare al Gran Premio di Monza, dove conclude 5\u00ba, ottenendo il giro veloce, in gara 1, mentre in gara 2 conclude terzo, realizzando l'unico podio dell'annata. La stagione per\u00f2 si evolve in modo diverso rispetto alle prime gare, a causa dei numerosi ritiri e dei risultati poco convincenti nelle ultime prove. Alla fine il bilancio finale lo vede al dodicesimo posto in classifica.\nPer il 2012, visto il campionato precedente, il peggiore di Fabrizio nella sua carriera nel mondiale Superbike, lascia nuovamente il team Alstare per passare al team BMW Motorrad Italia GoldBet. Nel nuovo team, trova come compagno il connazionale Ayrton Badovini e guida una BMW S1000 RR. Ottiene un podio a Silverstone e si piazza in undicesima posizione nella classifica finale.\nNel 2013 approda al team Red Devils Roma con una Aprilia RSV4 Factory. Dopo il GP del N\u00fcrburgring viene sostituito da Toni El\u00edas; a Istanbul, Laguna Seca e Magny Cours corre per il team Pata Honda in sostituzione dell'infortunato Jonathan Rea. Conclude la stagione al settimo posto in classifica generale con 188 punti all attivo.\nNel 2014 corre in Italia e Catalogna in MotoGP in sostituzione dell'infortunato Danilo Petrucci sulla ART del team Octo IodaRacing, senza ottenere punti validi per la classifica mondiale. Nella stessa stagione partecipa a tre gran premi del mondiale Superbike in sella ad una Kawasaki ZX-10R in configurazione EVO gestita dal team IRON BRAIN Grillini Kawasaki. Raccoglie solo due punti iridati che gli valgono il 32\u00ba posto in classifica generale.\nNel 2015 corre il GP di Imola nel mondiale Superbike in sostituzione dell'infortunato Nicol\u00e1s Terol sulla Ducati Panigale R del team Althea Racing. Ottiene tredici punti che gli valgono il venticinquesimo posto in classifica mondiale. Nelle stagioni seguenti fino al 2018 partecipa al campionato Italiano Velocit\u00e0.\nTorna a gareggiare nel 2021 nel mondiale Supersport, categoria dove mancava da sedici anni. E' pilota titolare con il team G.A.P. Motozoo Racing by Puccetti. A settembre, a seguito della morte Dean Berta Vi\u00f1ales, annuncia il ritiro dalle competizioni. Nella parte di stagione disputata, ottiene un giro veloce in gara e sei punti che lo collocano al trentasettesimo posto in classifica."}
{"id": "722020", "revid": "729019", "url": "https://it.wikipedia.org/wiki?curid=722020", "title": "STS-54", "text": "La STS-54 \u00e8 una missione spaziale del Programma Space Shuttle."}
{"id": "722021", "revid": "729019", "url": "https://it.wikipedia.org/wiki?curid=722021", "title": "STS-56", "text": "La STS-56 \u00e8 una missione spaziale del Programma Space Shuttle.\nLa missione vide volare lo Space Shuttle Discovery, che fu lanciato il 9 aprile 1993 dal Kennedy Space Center, in Florida.\nIl carico principale del volo fu l\"'Atmospheric Laboratory for Applications and Science-2 (ATLAS-2)\", un modulo progettato per registrare i dati delle relazioni tra l'energia emanata dal sole e l'atmosfera terrestre e come questo influisce sulla fascia di ozono. Questo incluse sei strumentazioni montati sui pallet dello Spacelab."}
{"id": "722025", "revid": "729019", "url": "https://it.wikipedia.org/wiki?curid=722025", "title": "STS-55", "text": "La STS-55 \u00e8 una missione spaziale del Programma Space Shuttle."}
{"id": "722029", "revid": "729019", "url": "https://it.wikipedia.org/wiki?curid=722029", "title": "STS-57", "text": "La STS-57 \u00e8 una missione spaziale del Programma Space Shuttle."}
{"id": "722031", "revid": "729019", "url": "https://it.wikipedia.org/wiki?curid=722031", "title": "STS-51", "text": "La STS-51 \u00e8 una missione spaziale del Programma Space Shuttle.\nEventi di rilievo.\nDurante questa missione \u00e8 stato messo in orbita il Satellite per le Comunicazioni a Tecnologia Avanzata (ACTS). Questo satellite servir\u00e0 da prova su strada di concetti e tecnologia sperimentali avanzate per la comunicazione satellitare. Il suo ultimo stadio (Transfer Orbit Stage, TOS) si attiv\u00f2 con puntualit\u00e0 45 minuti dopo la messa in orbita e port\u00f2 il satellite ad un'altezza geosincrona durante il primo giorno di missione.\nIl primo tentativo di mettere in orbita l'ACTS fu ritardato dall'equipaggio quando vennero perse le comunicazioni bilaterali con il Controllo Missione, circa 30 minuti prima del momento del posizionamento. I controllori di volo riuscivano a ricevere la telemetria e le comunicazioni voce dal \"Discovery\", ma l'equipaggio non riusciva a ricevere le comunicazioni da terra. L'equipaggio depenn\u00f2 il posizionamento delle 14:43 quando non ricevette il \"via\" dal Controllo Missione come pianificato dai progetti pre-volo, preparati appositamente per questa eventualit\u00e0.\nDopo l'esclusione della messa in orbita, l'equipaggio port\u00f2 il sistema di comunicazione S-Band su una frequenza pi\u00f9 bassa e riapr\u00ec le comunicazioni bilaterali con il suolo. Le comunicazioni bilaterali erano andate perse per un totale di circa 45 minuti. Dopo essersi consultati con l'equipaggio, i controllori di volo iniziarono immediatamente a preparare il secondo posizionamento, questa volta con successo."}
{"id": "722032", "revid": "121138329", "url": "https://it.wikipedia.org/wiki?curid=722032", "title": "L'attentatuni - Il grande attentato", "text": "L'attentatuni - Il grande attentato \u00e8 una miniserie televisiva italiana.\nDescrizione.\nLa fiction \u00e8 nota anche con il titolo L'attentatuni. La regia \u00e8 di Claudio Bonivento. \u00c8 stato trasmesso in prima visione da Rai 2 il 18 e 19 aprile 2001. La trama \u00e8 stata tratta dal romanzo-inchiesta \"L'attentatuni. Storia di sbirri e di mafiosi\", di Giovanni Bianconi e Gaetano Savatteri: i fatti sono basati sulla realt\u00e0, con alcuni ritocchi di fantasia (soprattutto ai nomi dei protagonisti). \u00c8 stato girato a Palermo.\nTrama.\nIl film racconta dell'operato della DIA dopo l'attentato a Capaci in cui persero la vita Giovanni Falcone, Francesca Morvillo e la scorta. Paolo Borsellino e il questore Cardine organizzano una nuova squadra operativa che deve arrivare a scoprire gli esecutori della strage di Capaci. Si affidano ad Anna Granata e Angelo Branca, che seguono i mafiosi Nino No\u00e8 e Gino Guarnera. Intanto, per\u00f2, anche Borsellino viene ucciso.\nQuando, dopo vari pedinamenti, i carabinieri della squadra del capitano Ultimo, arrestano il boss Tot\u00f2 Forte sembra che tutta l'operazione debba fallire. La squadra per\u00f2 continua a lavorare, scopre il nascondiglio di No\u00e8 e Guarnera, li spia e ottiene i nomi degli esecutori della strage: assieme a loro, viene arrestato Santino che era presente alle stragi contro i due giudici. Questi si pente, a dispetto di No\u00e8 (che s'impicca dopo aver scritto una lettera nella quale rifiutava di disonorare Cosa nostra) e di Guarnera.\nGrazie alle dichiarazioni di Santino, quindi, la DIA riesce ad arrivare a pedinare i due capi-famiglia Barone e Spina. Dopo vari appostamenti e pedinamenti nei quali emergono difficolt\u00e0 non indifferenti, finalmente i due mafiosi vengono consegnati alla giustizia: Barone verr\u00e0 arrestato il 24 maggio 1995 a Palermo, mentre Spina sar\u00e0 catturato il 20 maggio 1996 ad Agrigento dopo essere stato intercettato telefonicamente dagli uomini della DIA. Le immagini della sua traduzione al carcere saranno successivamente trasmesse in TV in diretta con gli uomini della DIA che esultano per il suo arresto.\nDifferenze.\nMolti nomi del film e del romanzo da cui \u00e8 tratto sono inventati ma corrispondono a personaggi che sono stati davvero coinvolti nella Strage di Capaci:"}
{"id": "722034", "revid": "729019", "url": "https://it.wikipedia.org/wiki?curid=722034", "title": "STS-58", "text": "La STS-58 \u00e8 una missione spaziale del Programma Space Shuttle."}
{"id": "722037", "revid": "729019", "url": "https://it.wikipedia.org/wiki?curid=722037", "title": "STS-61", "text": "La STS-61 \u00e8 una missione spaziale del Programma Space Shuttle.\nFu una missione di manutenzione per il Telescopio Spaziale Hubble."}
{"id": "722038", "revid": "702184", "url": "https://it.wikipedia.org/wiki?curid=722038", "title": "Heinz Hartmann", "text": "Biografia.\nHartmann nasce in una famiglia che presenta profonde radici scientifiche e culturali. Suo padre era un professore di storia, mentre sua madre era una pianista e scultrice.\nDopo aver completato gli studi superiori, si laurea e lavora presso l'istituto di Psichiatria e Neurologia dell'Universit\u00e0 di Vienna fino al 1934, per poi emigrare negli Stati Uniti, dove diviene il primo direttore della Clinica terapeutica dell'Istituto psicoanalitico di New York.\nDal 1932 al 1941 diresse l\"Internationali Zeitschrift fur Psychoanalyse\" e dal 1945, con Anna Freud e Ernst Kris, \"The Psychoanalytic Studies of the Child\".\nHartmann fu uno dei maggiori esponenti della cosiddetta Psicologia dell'Io, una corrente fondamentale della psicoanalisi post-freudiana che concentra la sua attenzione soprattutto sull'Io, le sue funzioni e il suo rapporto con la realt\u00e0.\nHartmann, nei suoi studi, parte da una critica al modello classico che si interessava poco dello sviluppo del comportamento non patologico occupandosi invece degli aspetti inconsci, dei conflitti e della patologia. \nEgli propone quindi un modello psicodinamico della personalit\u00e0 normale, ovvero indaga anche gli aspetti dello sviluppo normale connessi con la realt\u00e0 esterna e la coscienza.\nL'importanza dell'Io.\nPer Hartmann l'Io assume un ruolo centrale nello sviluppo dell'individuo. A differenza della visione freudiana, l'Io non \u00e8 pi\u00f9 visto come una struttura psichica dotata di una limitata autonomia, la cui funzione primaria \u00e8 quella difensiva, ma diviene una struttura complessa, formata da pi\u00f9 sub-strutture e avente differenti funzioni.\nNonostante questo cambio di focalizzazione, Hartmann resta molto legato alle ipotesi e le teorie di Freud, tanto da essere definito lo psicologo post-freudiano pi\u00f9 ortodosso.\nOrigini e funzioni.\nL'Io per Hartmann deriva da tre fattori:\nQuindi si nota che da una parte resta fedele al modello pulsionale freudiano, dall'altra vede il costituirsi dell'Io come struttura nei termini di un continuo scambio e rapporto che avviene con la realt\u00e0 e l'influsso degli aspetti ereditari.\nIn effetti il suo pensiero sar\u00e0 basato sul fatto di integrare nuove concezioni rimanendo per\u00f2 fedele al modello e le teorie di Freud.\nL'innovazione di Hartmann sta nel pensare a una \"sfera dell'Io libera dai conflitti\". Al contrario di Freud, che vedeva l'Io in eterna lotta nel difendersi dagli attacchi dell'Es, del Super-Io e della realt\u00e0 (i famosi tre tiranni dell'Io), Hartmann ritiene invece che esista una parte dell'Io, relativamente esente da conflitti pulsionali, la quale permette l'adattamento e lo sviluppo.\nQuesta parte dell'Io libera da conflitti \u00e8 quella che contiene le funzioni principali dell'Io, che si dividono in due categorie:\nDelle prime fanno parte per esempio la percezione, la motricit\u00e0, l'intenzionalit\u00e0, l'anticipazione, l'intelligenza, il linguaggio, la volont\u00e0, il pensiero e la verbalizzazione.\nQueste funzioni sono dette primarie perch\u00e9, appunto, si sviluppano in maniera relativamente indipendente dalle pulsioni; relativamente per il fatto che comunque sono in parte influenzate dalle pulsioni stesse (pensiamo ad esempio alla percezione in un individuo che soffre di un qualche disturbo che lo porti a vedere oggetti che non esistono).\nLe funzioni autonome secondarie sono invece delle forme di comportamento che iniziano come difese dalle pulsioni, per poi diventare con lo sviluppo relativamente libere dalle richieste pulsionali come ad esempio la creativit\u00e0 e l'arte.\nLe energie dell'Io.\nHartmann pone l'Io come centro cardine per lo sviluppo. Ma l'Io, per poter esercitare questa funzione, deve possedere una propria energia.\nSi ricordi che per Freud l'Io non possedeva una propria energia, ma questa derivava dall'Es.\nPer Hartmann invece l'Io non si differenzia dall'Es, ma al pari di questo si differenzia da un originario indifferenziato.\nInoltre l'Io \u00e8 dotato di una propria energia libera non istintuale. Questa energia, detta energia primaria dell'Io, \u00e8 quella che viene utilizzata per attivare le funzioni autonome primarie.\nPer quanto riguarda, invece, le funzioni autonome secondarie, Hartmann introduce il concetto di energia neutralizzata. Con questo concetto intende il processo per cui l'energia che proviene dagli impulsi e la libido viene deistintualizzata e desessualizzata, rendendola appunto neutra.\nCi\u00f2 pu\u00f2 assomigliare al concetto freudiano di sublimazione ma se ne differenzia per alcuni aspetti fondamentali: innanzitutto la neutralizzazione dell'energia non \u00e8 un processo esclusivamente difensivo attuato a seconda delle esigenze, bens\u00ec un processo continuo che, trasformando l'energia stessa (e non deviandone la meta), favorisce l'adattamento, lo sviluppo e il funzionamento dell'Io.\nIl concetto di adattamento.\nL'Io per Hartmann, grazie alle sue funzioni, diviene l'organo specifico dell'adattamento. L'adattamento \u00e8 inteso come l'insieme dei processi che permettono di dominare la realt\u00e0, ed \u00e8 un concetto fondamentale per lo sviluppo dell'individuo. L'adattamento, per\u00f2, pu\u00f2 avvenire solo se il bambino si trova a vivere in un ambiente sano e gratificante, quello che Hartmann definisce \u201cambiente medio prevedibile\u201d. Con questo termine si intende non solo un buon ambiente biologico, ma anche sociale. In questo aspetto della sua teoria quindi si nota una maggiore attenzione per la realt\u00e0 e le relazioni oggettuali (le relazioni che il bambino intrattiene con le persone pi\u00f9 significative della sua infanzia), anche se Hartmann punta sempre maggiormente l'attenzione sui fattori biologici.\nRitiene, infatti, che ci\u00f2 che permette l'adattamento \u00e8 soprattutto il bagaglio ereditario innato di cui l'Io dispone, anche se alcune funzioni si svilupperanno in seguito se l'ambiente lo permette. Le relazioni oggettuali sono quindi secondarie al bisogno di sopravvivenza.\nInoltre, secondo Hartmann, il rivolgersi dell'Io alla realt\u00e0 esterna non dipende da una frustrazione interna come per Freud, ma dalla natura stessa dell'Io.\nL'adattamento quindi non \u00e8 un processo passivo, ma attivo e inoltre non \u00e8 nemmeno un processo individuale ma transgenerazionale e culturale. Questo perch\u00e9 il bambino quando nasce non si ritrova ad affrontare la situazione di adattamento ex novo, ma pu\u00f2 sfruttare le abilit\u00e0 e le conoscenze fino ad allora ottenute dalla stessa umanit\u00e0.\nLa terapia psicoanalitica.\nSecondo Hartmann la sanit\u00e0 mentale \u00e8 data dal giusto equilibrio fra pulsioni, strutture psichiche e funzioni dell'Io. L'individuo ben adattato all'ambiente \u00e8 colui che risulta produttivo e capace di godere della vita.\nLa terapia psicoanalitica si rif\u00e0 a quella che \u00e8 la base della terapia psicoanalitica della psicologia dell'Io: quindi attenzione per l'Io, le sue difese, il suo rapporto e adattamento con la realt\u00e0.\nDiviene molto importante il concetto di interpretazione. Queste possono essere distinte in due gruppi:\nL'interpretazione per Hartmann diviene efficace solo in presenza di un setting ottimale, che pu\u00f2 essere garantito solo da una strutturazione rigorosa e da interventi preliminari che favoriscono l'emergere dei contenuti inconsci.\nL'interpretazione efficace \u00e8 inoltre diversa da una semplice spiegazione. L'interpretazione, infatti, deve contenere dei riferimenti temporali concreti alla realt\u00e0 del paziente e deve essere espressa con parole vicine al modo di pensare del cliente e a seconda delle circostanze.\n\u00c8 molto importante anche che l'interpretazione non vada mai troppo in profondit\u00e0, ma resti sempre su quella che viene definita una \u201cdistanza ottimale dalla superficie\u201d che pu\u00f2 essere identificata con il rifarsi ai contenuti del preconscio e mai a quelli dell'inconscio."}
{"id": "722039", "revid": "729019", "url": "https://it.wikipedia.org/wiki?curid=722039", "title": "STS-60", "text": "La STS-60 \u00e8 una missione spaziale del Programma Space Shuttle."}
{"id": "722040", "revid": "161374", "url": "https://it.wikipedia.org/wiki?curid=722040", "title": "Divisione corazzata Littorio", "text": ""}
{"id": "722041", "revid": "729019", "url": "https://it.wikipedia.org/wiki?curid=722041", "title": "STS-62", "text": "La STS-62 \u00e8 una missione spaziale del Programma Space Shuttle."}
{"id": "722043", "revid": "7336", "url": "https://it.wikipedia.org/wiki?curid=722043", "title": "Zeoliti", "text": ""}
{"id": "722044", "revid": "729019", "url": "https://it.wikipedia.org/wiki?curid=722044", "title": "STS-59", "text": "La STS-59 \u00e8 una missione spaziale del Programma Space Shuttle."}
{"id": "722046", "revid": "118480297", "url": "https://it.wikipedia.org/wiki?curid=722046", "title": "Ruddigore", "text": "Ruddigore o \"The Witch's Curse\", \u00e8 un'opera comica in due atti, con musiche di Arthur Sullivan e libretto di W. S. Gilbert. Essa \u00e8 una delle Savoy Opera e la decima delle quattordici scritte dal duo Gilbert e Sullivan. Venne rappresentata per la prima volta al Savoy Theatre di Londra il 22 gennaio 1887.\nLa prima rappresentazione non fu un successo. Dopo alcuni cambiamenti compresa la modifica del titolo (era stato Ruddygore alla prima) raggiunse un numero di rappresentazioni di 288. Vi furono ancora cambiamenti, compresa una nuova ouverture quando Rupert D'Oyly Carte la ripropose dopo la fine della Prima guerra mondiale. Nonostante non fosse stata un grande successo, rimase comunque in repertorio fino alla chiusura della compagnia nel 1982.\nNel 2000, la Casa editrice dell'Universit\u00e0 di Oxford pubblic\u00f2 una versione commentata dell'opera curata dallo studioso David Russell Hulme. Essa comprende una sostanziale introduzione che illustra molte delle modifiche con il materiale eliminato incluso in appendice. Molti sostennero che le modifiche apportate dagli autori e poi nel 1920 furono positive per il lavoro. Altri invece hanno ripristinato alcune o tutte le parti eliminate.\nL'opera.\nAlcune elementi della trama di \"Ruddigore\" facevano parte dell'opera in un atto di Gilbert \"Ages Ago\" del 1869, compreso il racconto del cattivo antenato e l'uscita degli antenati dai loro ritratti.\nL'opera \u00e8 basata sulla parodia del melodramma. C'\u00e8 un briccone che porta via la fanciulla; la pedante povera ma virtuosa eroina; l'eroe mascherato, ed il suo vecchio fedele seguace che sogna i loro primi giorni di gloria; il marinaio che dice di star seguendo il suo cuore; la selvaggia ragazza arrabbiata; la vanteria ed il patriottismo del mangiatore di fuoco; i fantasmi che tornano in vita a rafforzare una maledizione; e cos\u00ec via.\nMa Gilbert, alla sua maniera di sconvolgitore di storie, mette a soqquadro la morale assoluta del melodramma: l'eroe diviene cattivo, il briccone diviene buono, e la nubile virtuosa cambia fidanzati ad ogni pi\u00e8 sospinto. I fantasmi ritornano in vita ponendo fine alla maledizione e tutto volge verso un finale a lieto fine."}
{"id": "722048", "revid": "729019", "url": "https://it.wikipedia.org/wiki?curid=722048", "title": "STS-65", "text": "La STS-65 \u00e8 una missione spaziale del Programma Space Shuttle."}
{"id": "722053", "revid": "729019", "url": "https://it.wikipedia.org/wiki?curid=722053", "title": "STS-64", "text": "La STS-64 \u00e8 una missione spaziale del Programma Space Shuttle."}
{"id": "722054", "revid": "729019", "url": "https://it.wikipedia.org/wiki?curid=722054", "title": "STS-68", "text": "La STS-68 \u00e8 una missione spaziale del Programma Space Shuttle."}
{"id": "722057", "revid": "729019", "url": "https://it.wikipedia.org/wiki?curid=722057", "title": "STS-66", "text": "La STS-66 \u00e8 una missione spaziale del Programma Space Shuttle."}
{"id": "722058", "revid": "712828", "url": "https://it.wikipedia.org/wiki?curid=722058", "title": "Impero Sith", "text": ""}
{"id": "722059", "revid": "729019", "url": "https://it.wikipedia.org/wiki?curid=722059", "title": "STS-63", "text": "La STS-63 \u00e8 una missione spaziale del Programma Space Shuttle.\nDurante questa missione si ebbe il primo rendezvous con la stazione spaziale Mir. Questo in preparazione alla missione STS-71 in cui si ebbe il primo aggancio.\nFu anche la prima missione dello Space Shuttle pilotata da una donna: Eileen Collins."}
{"id": "722060", "revid": "1783371", "url": "https://it.wikipedia.org/wiki?curid=722060", "title": "Hara Berezaiti", "text": "Hara Berezaiti o Har\u0101 B\u0259r\u0259zait\u012b (in avestano: \ud802\udf35\ud802\udf00\ud802\udf2d\ud802\udf01 \ud802\udf20\ud802\udf06\ud802\udf2d\ud802\udf06\ud802\udf30\ud802\udf00\ud802\udf0c\ud802\udf19\ud802\udf0d\u200e) \u00e8 la montagna sacra che, secondo la religione degli antichi Persiani, si trovava ai confini del mondo. Le anime dei defunti dovevano valicarla prima di inoltrarsi sul ponte Cinvant. Nello Sh\u0101h-N\u0101meh, opera poetica del poeta persiano Firdusi, il monte diventa il rifugio del re Far\u012bd\u016bn dopo che questo si nasconde per non essere raggiunto dalle spie del demone Zahhak. La montagna viene spesso identificata con la catena montuosa degli Elburz, che si trova nel Caucaso. Nella cosmogonia avestana Hara Berezaiti \u00e8 il centro geografico dell'universo, circondato dalle steppe dell'Airyanem Vaejah, la prima delle sette terre create da Ahura Mazda.\nEtimologia.\n\"Har\u0101 B\u0259r\u0259zait\u012b\" riflette il Proto-iraniano *\"Har\u0101 B\u1e5bzat\u012b\". *\"Har\u0101\" pu\u00f2 essere interpretato come \"sorveglianza\" o \"guardia\", dalla radice indo-europea *\"ser\"-, che significa \"proteggere\". *\"B\u1e5bzat\u012b\" \u00e8 la forma femminile dell'aggettivo *\"b\u1e5bzant-\", che significa \"alto\" (cfr. il Celtico *\"brigant\"-, contenuto nel nome del popolo dei Briganti, ed il Germanico *\"burgund\"-, contenuto nel nome dei Burgundi, dal Protoindoeuropeo *\"b\u02b0\u00e9r\u01f5\u02b0onts\"). \"Har\u0101 B\u0259r\u0259zait\u012b\" si traduce dunque in \"posto di guardia alto\".\nLa montagna \u00e8 nota anche con degli aggettivi secondari, tra i quali sono presenti \"Harait\u012b\" \"quella di guardia\", \"Ta\u0113ra\" \"picco\" (in Persiano medio: \"T\u0113rag\") and \"Hukairya\" \"di buone azioni\" (in Persiano medio: \"Hukar\")."}
{"id": "722065", "revid": "640277", "url": "https://it.wikipedia.org/wiki?curid=722065", "title": "STS-67", "text": "La STS-67 \u00e8 stata una missione spaziale del Programma Space Shuttle. Il lancio \u00e8 avvenuto il 2 marzo 1995 usando uno Space Shuttle Endeavour ed \u00e8 stata la seconda missione il cui scopo principale era condurre osservazioni astronomiche nelle regioni spettrali dell'ultravioletto."}
{"id": "722069", "revid": "729019", "url": "https://it.wikipedia.org/wiki?curid=722069", "title": "STS-71", "text": "La STS-71 \u00e8 una missione spaziale del Programma Space Shuttle.\nDurante questa missione si ebbe il primo aggancio con la stazione spaziale sovietica Mir."}
{"id": "722071", "revid": "767487", "url": "https://it.wikipedia.org/wiki?curid=722071", "title": "La sposa siriana", "text": "La sposa siriana (\"The Syrian Bride\") \u00e8 un film del 2004 diretto da Eran Riklis.\nNarra del matrimonio di una donna drusa proveniente dalle Alture del Golan e dei problemi creati dalle questioni politiche non risolte alle vite dei personaggi del villaggio. La trama del film guarda ai conflitti arabo-israeliani attraverso la storia di una famiglia divisa dai confini nazionali, ed osserva come le loro vite sono colpite dalla difficile realt\u00e0 politica della regione.\nTrama.\nNel 2000, a Majdal Shams, comunit\u00e0 drusa sulle alture del Golan, la famiglia della giovane Mona \u00e8 alle prese coi preparativi del suo matrimonio. La ragazza \u00e8 promessa a un famoso attore siriano residente aldil\u00e0 del confine. La frontiera \u00e8 chiusa da decenni e non pu\u00f2 essere attraversata, tanto che i parenti ai suoi due lati si comunicano con l'ausilio di megafoni. Per poter permettere l'unione dei due sposi, la famiglia ha aspettato cinque mesi per poter ottenere un permesso per far attraversare alla sposa il confine; una volta giunta in territorio siriano la ragazza non potr\u00e0 pi\u00f9 rivedere la sua famiglia. Mona, gi\u00f9 reduce di un precedente matrimonio fallito, \u00e8 affranta dal timore di uno sposo che non ha mai conosciuto prima.\nA queste difficolt\u00e0 si aggiungono l'arrivo del fratello Hattem, desideroso di rivedere la sorella un'ultima volta; egli era stato scomunicato anni prima dagli anziani della comunit\u00e0 per aver sposato Evelyna, una donna russa, e non comunicava con i propri genitori da otto anni. Hattem arriva con la moglie e il figlioletto Hammed e vengono calorosamente accolti dalla madre e dai fratelli, ma ricevono il rifiuto del padre Hammed\u02d0 Il padre \u00e8 rispettato dalla comunit\u00e0 per essere un nazionalista siriano e per essere stato in passato incarcerato dagli israeliani per il suo attivismo. Gli anziani, che hanno comunque una grande stima per Hammed, avvertono quest'ultimo che se avrebbe permesso la partecipazione del figlio Hattem al matrimonio sarebbe stato anch'egli scomunicato. Intanto la sorella Amal vive un rapporto difficile col marito Amin, dal momento che questi non le vuole permettere di conseguire gli studi universitari, timoroso di proteggere il suo onore, gi\u00e0 compromesso dallo stile di vita liberale della moglie e delle due figlie, la pi\u00f9 grande delle quali \u00e8 innamorata di un collaborazionista. Il fratello Marwan, seducente uomo d'affari, torna da un viaggio in Italia per presenziare al matrimonio della sorella.\nIl matrimonio avviene in concomitanza con la designazione a presidente della Siria di Bashar al-Assad, succeduto al padre Hafiz. La comunit\u00e0 \u00e8 in fermento e manifesta con gioia l'evento; data la situazione, il commissario Simon vieta a Hammed di raggiungere il valico di frontiera, costituente una zona militare, precludendo quindi a questo di salutare per l'ultima volta la figlia. In seguito alle manifestazioni in onore del nuovo presidente, alle quali Hammed partecipa, e ai festeggiamenti matrimoniali, il corteo nuziale si dirige alla frontiera, dove dall'altro lato la numerosa famiglia dello sposo \u00e8 in attesa di Mona. Il ruolo di intermediario tra le autorit\u00e0 israeliane e quelle siriane \u00e8 ricoperto da Jeanne, ufficiale dell'UNDOF e precedentemente impegnata in una relazione con Marwan, mentre ad occuparsi del lasciapassare \u00e8 Joseph, funzionario del ministero dell'interno israeliano giunto da Gerusalemme. Jeanne non viene avvertita dell'aggiornamento delle procedure burocratiche israeliane, che impongono l'apposizione di un timbro israeliano nel documento di Mona. Il documento viene rifiutato dall'ufficiale siriano, in quanto quel timbro rappresenta di fatto la sovranit\u00e0 israeliana sulle alture del Golan, non riconosciuta dalla Siria. Dopo disperati tentativi di mediazione di Jeanne, oltre a svariate telefonate senza risposta da parte di Joseph alle autorit\u00e0 governative israeliane e dello sposo al presidente Assad, l'ufficiale siriano propone una soluzione, accettata da Joseph: applicare del bianchetto per cancellare il timbro israeliano.\nIl commissario Simon si presenta per arrestare Hammed, giunto comunque al valico di frontiera, ma viene fermato da Hattem , che si presenta come un avvocato e chiede a Simon di presentargli un mandato. Simon lascia quindi libero Hammed, il quale, sollevato anche dalla risoluzione delle problematiche burocratiche, riabbraccia il figlio. Quando per\u00f2 Jeanne raggiunge la caserma siriana, scopre che l'ufficiale \u00e8 partito per Damasco e al suo posto trova un sostituto, che non intende accettare il documento con il bianchetto. Esausta, Jeanne riferisce ai familiari di Mona che non c'\u00e8 pi\u00f9 nulla da fare e se ne va, inseguita da tutti i presenti. In quel momento, Mona, inosservata, prende la decisione di attraversare comunque il confine, rivolgendo un ultimo sguardo alla sorella Amal, la quale, vedendola e accomiatandola anch'ella un'ultima volta, si lascia alle spalle il luogo."}
{"id": "722072", "revid": "2166030", "url": "https://it.wikipedia.org/wiki?curid=722072", "title": "Beatrice II di Borgogna", "text": "Origine.\nEra la figlia secondogenita (secondo il \"Monacho Novi Monasterii Hoiensis Interpolata\" era l'unica figlia) del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".&lt;br&gt;Ottone I di Borgogna era il quarto figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, come ci viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", che lo cita come terzogenito ancora in vita; anche gli \"Annales Stadenses\" confermano che fu il figlio quartogenito di Beatrice di Borgogna, l'unica figlia del conte di M\u00e2con e conte di Vienne e Conte di Borgogna Rinaldo III, come ci conferma la \"Continuatio Admuntensis\" e della moglie (come ci viene confermato dalle \"Gesta Friderici Imperatoris Ottonis Frisingensis\") Agatha di Lorena (\u2020 dopo il 1148), figlia di Simone I di Lorena, sempre secondo le \"Gesta Friderici Imperatoris Ottonis Frisingensis\" e di Adelaide di Lovanio.\nBiografia.\nSua madre, Margherita, era al suo secondo matrimonio: infatti nel documento n\u00b0 672 degli \"Recueil de chartes et documents de Saint-Martin-des-Champs, tome III\" in cui si cita come contessa di Borgogna ricorda anche il suo primo marito: Ugo di Oisy, signore di Montmirail (\"Hugo de Oysi filius Symonis vicecomitis, olim maritus meus\").\nNel 1197, alla morte del suo zio paterno, l'imperatore, Enrico VI, essendo l'erede, il cugino, Federico un bambino di circa tre anni, e non potendo la Germania rimanere senza Re dei Romani, il partito ghibellino pens\u00f2 subito ai due figli di Federico Barbarossa, ancora in vita: suo padre, Ottone e l'altro suo zio paterno, il fratello minore, duca di Svevia e feudatario dei domini italiani in Toscana, Filippo, che da qualche anno aveva abbandonato la carriera ecclesiastica. Fu scelto Filippo, in quanto Ottone fu considerato troppo inefficiente ed inoltre troppo impegnato nei problemi della sua contea.Ottone appoggi\u00f2 lealmente il giovane fratello e fu tra i 26 principi (altri 24 diedero consenso per iscritto) che firmarono la lettera che comunicava al papa di aver legalmente eletto suo fratello, Filippo, \"in imperatorem Romani solii\".\nNel 1200 circa, il padre Ottone I venne assassinato, nella citt\u00e0 di Besan\u00e7on (contea di Borgogna). Sua sorella, Giovanna, all'et\u00e0 di circa nove anni, eredit\u00f2 il titolo di contessa di Borgogna, che govern\u00f2 come Giovanna I, sotto tutela della madre, Margherita di Blois.&lt;br&gt;Dopo la morte di suo padre, Ottone, la madre, Margherita, si spos\u00f2 in terze nozze con Gualtiero d'Avesnes, signore di Guise, come risulta dal \"Balduinus de Avennis Genealogia\" (dominus Galterus filius [Jacobi] primogeniti...uxore sua Margareta comitatus Blesensis h\u00e6rede).\nSua sorella, Giovanna I, continu\u00f2 la politica del padre in appoggio allo zio Federico, e, durante la guerra tra i due re dei Romani, Ottone IV di Brunswick e Filippo di Svevia, la contea di Borgogna si schier\u00f2 a sostegno di quest'ultimo.\nSua sorella, Giovanna I, mor\u00ec nel 1205, all'et\u00e0 di circa 14 anni e Beatrice le succedette come Beatrice II di Borgogna, sempre sotto la tutela della madre, Margherita di Blois.&lt;br&gt; Beatrice II continu\u00f2 la politica della sorella in appoggio allo zio Federico: la contea di Borgogna si schier\u00f2 a sostenerlo contro Ottone IV di Brunswick.\nNel 1208 Beatrice, come ci conferma il \"Monacho Novi Monasterii Hoiensis Interpolata\" spos\u00f2 il duca d'Andechs e di Merania Ottone I, che condivise con lei le responsabilit\u00e0 del governo della contea di Borgogna, divenendo il conte Ottone II di Borgogna. Ottone I d'Andechs e di Merania, secondo il \"De Fundatoribus Monasterii Diessenses\" era figlio del conte d'Andechs, duca di Merania e marchese d'Istria, Bertoldo IV e della moglie, Agnese di Rochlitz (\u202025 marzo 1195), della famiglia dei Wettin, che, secondo la \"Genealogica Wettinensis\" era la figlia di Dedo III, Margravio di Lusazia e della moglie, Matilda di Heinsburg.&lt;br&gt;Bertoldo IV d'Andechs, secondo il \"De Fundatoribus Monasterii Diessenses\" era figlio del conte d'Andechs, duca di Merania e marchese d'Istria, Bertoldo III e della sua prima moglie Edvige.\nBeatrice mor\u00ec nel 1231, secondo le \"Not\u00e6 Diessenses\" il 7 maggio 1231 (\"Anno ab incarnatione Domini 1231 Nonis Maii Beatrix ducissa Meranie obiit\"), mentre il \"De Fundatoribus Monasterii Diessenses\" ricorda la morte nel 1232, specificando che fu sepolta a Langheim, dove fu raggiunta dal marito (\"Anno gracie 1232. Beatrix ducissa Meranie obiit, sepulta in Lancheim cum marito suo Ottone duce\").&lt;br&gt;Nel titolo di conte di Borgogna le succedette il figlio Ottone, ma in effetti la contea continu\u00f2 ad essere governata dal marito, Ottone II, che dopo essere rimasto vedovo, si spos\u00f2 in seconde nozze con Sofia d'Anhalt, come ci viene confermato dalla \"Cronica Principum Saxonie\".\nDiscendenza.\nBeatrice e Ottone ebbero sei figli:"}
{"id": "722074", "revid": "729019", "url": "https://it.wikipedia.org/wiki?curid=722074", "title": "STS-70", "text": "La STS-70 \u00e8 una missione spaziale del Programma Space Shuttle."}
{"id": "722075", "revid": "729019", "url": "https://it.wikipedia.org/wiki?curid=722075", "title": "STS-69", "text": "La STS-69 \u00e8 una missione spaziale del Programma Space Shuttle."}
{"id": "722078", "revid": "729019", "url": "https://it.wikipedia.org/wiki?curid=722078", "title": "STS-73", "text": "La STS-73 \u00e8 una missione spaziale del Programma Space Shuttle."}
{"id": "722079", "revid": "118480303", "url": "https://it.wikipedia.org/wiki?curid=722079", "title": "The Yeomen of the Guard", "text": "The Yeomen of the Guard o \"The Merryman and his Maid\", \u00e8 una Savoy Opera, con musiche di Arthur Sullivan e libretto di W. S. Gilbert. Essa debutt\u00f2 al Savoy Theatre il 3 ottobre 1888, ed and\u00f2 avanti per 423 rappresentazioni. Questa fu l'undicesima collaborazione di quattordici per il duo Gilbert e Sullivan.\nL'opera si svolge nella Torre di Londra nel corso del XVI secolo, ed \u00e8 la pi\u00f9 avvincente delle opere di Gilbert e Sullivan. L'opera termina con un finale in cui il personaggio principale \u00e8 sconsolato per essere stato abbandonato dall'amante e due fidanzamenti vanno avanti a malincuore a fronte dei finali pieni di matrimoni che sono la regola nelle opere del duo. Il libretto \u00e8 pieno di humor e di innumerevoli freddure e l'impronta iconfondibile di Gilbert, la satira, contribuiscono alla nascita di enormi complicazioni. I dialoghi in prosa, sono quasi scespiriani.\nMolti considerano le musiche fra le migliori scritte da Sullivan, compresa una ouverture in forma sonata invece della solita serie di temi dell'apera messi in sequenza come nelle altre opere di Gilbert e Sullivan. Questa fu la prima delle opere di Gilbert e Sullivan ad essere scritta per una grande orchestra con due fagotti e tre tromboni. Prima della composizione di \"Yeomen\" la composizione dell'orchestra di Sullivan era costituita da un fagotto e due tromboni. Molte delle opere seguenti di Sullivan, anche quelle non scritte in collaborazione con Gilbert, useranno un'orchestra di grandi dimensioni.\nL'opera.\nQuando l'opera precedente di Gilbert e Sullivan, \"Ruddigore\", termin\u00f2 le rappresentazioni al Savoy Theatre, non era ancora pronta l'opera seguente del duo e per circa un anno al Savoy Theatre, vennero rappresentati i lavori di maggior successo del duo come \"H.M.S. Pinafore\", \"The Pirates of Penzance\" e \"The Mikado\". Per diversi anni dopo la prima di \"Yeomen\", Sullivan espresse il desiderio di interrompere la collaborazione con il librettista Gilbert, allo scopo di tornare a comporre opere serie.\nSullivan in quel tempo ricevette molte approvazioni per il suo oratorio \" The Golden Legend\" e voleva rappresentare la sua grand opera \"Ivanhoe\", soltanto quindici mesi dopo il debutto di \"Yeomen\". Dopo un sforzo di interessare il suo collaboratore ad una trama dove i personaggi, ingoiando una pillola magica si trasformavano in un'altra persona da loro voluta, (Sullivan aveva rifiutato questa idea prima), Gilbert fece un sforzo di soddisfare il suo collaboratore raggiungendo un incontro a met\u00e0 strada. Gilbert afferm\u00f2 che l'idea per l'opera gli venne mentre stava aspettando il treno alla stazione di Uxbridge e leggeva una pubblicit\u00e0 della Societ\u00e0 del Mobile della Torre, illustrata con un Beefeater (speciale guardia della Torre di Londra). Egli propose di libretto alla Torre di Londra che Sullivan immediatamente accett\u00f2.\nAnche se non una grand opera, \"Yeomen\" diede a Sullivan l'opportunit\u00e0 di scrivere il suo progetto pi\u00f9 ambizioso da quando lavoravano insieme. I due decisero di lavorare alla nuova opera dedicandovi maggior tempo di quanto ne avevano dedicato alle opere precedenti. Gilbert fece ogni sforzo per accontentare il suo collaboratore, anche modificando la scrittura dei dialoghi rendendoli alternativi a delle canzoni. Sullivan ebbe difficolt\u00e0 a musicare una lirica in particolare, \"I have a song to sing-O!\". Egli chiese a Gilbert se avesse qualche idea in mente e Gilbert canticchi\u00f2 una frase musicale da una canzone tradizionale e Sullivan seppe subito cosa fare.\nIl primo atto era piuttosto lungo e conteneva un numero insolito di pezzi sentimentali. Al calar della sera Gilbert divenne molto apprensivo; si domandava come avrebbe reagito il pubblico dell'opera comica di Gilbert e Sullivan a quel nuovo stile troppo serioso. Essi decisero cos\u00ec di tagliare due canzoni e parte del finale del primo atto. Gilbert, sempre nervoso la sera della prima and\u00f2 dietro le quinte per avere un colloquio con gli attori raggoiungendo l'unico risultato di trasferire il suo nervosismo ad essi. Jesse Bond, che avrebbe dovuto iniziare l'opera cantando una canzone da solo sul palcoscenico, gli disse: \"Perbacco signor Gilbert, mi lasci in pace altrimenti rischio di non riuscire a cantare una nota!\"\nL'opera \u00e8 diversa da tutte le altre di Gilbert e Sullivan: l'atmosfera \u00e8 molto cupa ed i personaggi molto seriosi; manca la satira delle pubbliche istituzioni; l'opera non apre con un coro ma con un singolo personaggio seduto ad un tavolino che canta una canzone.\nUna recensione dell'opera sul \"Daily Telegraph\" fu molto accondiscendente nel mettere in luce gli sforzi di Sullivan:\n\"The Times\" scrisse: \"Si pu\u00f2 essere d'accordo... che il signor Gilbert ha lasciato da parte il solco della tradizione familiare per salire a pi\u00f9 elevati livelli\" Alcuni critici notarono che Gilbert aveva tratto gran parte della sua storia da un lavoro di William Vincent Wallace del 1845 intitolato \"Maritana\", nel quale una cantante di strada si sposa in segreto con un nobiluomo.\n\"Yeomen\" \u00e8 un componente della speciale guardia di Sua Maest\u00e0 Britannica nella fortezza della Torre di Londra, che familiarmente viene chiamato \"Beefeaters\".\nQueste sono a guardia della Torre e dei famosi \"Gioielli della Corona\", e vengono selezionati fra i militari pi\u00f9 meritevoli per il loro lungo e devoto servizio alla Corona inglese. Oggi sono impiegati come guide ai visitatori della Torre."}
{"id": "722082", "revid": "729019", "url": "https://it.wikipedia.org/wiki?curid=722082", "title": "STS-74", "text": "La STS-74 \u00e8 una missione spaziale del Programma Space Shuttle."}
{"id": "722083", "revid": "729019", "url": "https://it.wikipedia.org/wiki?curid=722083", "title": "STS-72", "text": "La STS-72 \u00e8 una missione spaziale del Programma Space Shuttle. Due gli scopi principali di questa missione: il recupero di un satellite giapponese e due attivit\u00e0 extraveicolari per la preparazione alla costruzione della Stazione Spaziale Internazionale."}
{"id": "722084", "revid": "116643", "url": "https://it.wikipedia.org/wiki?curid=722084", "title": "Sindrome del trombo bianco", "text": ""}
{"id": "722085", "revid": "1543377", "url": "https://it.wikipedia.org/wiki?curid=722085", "title": "IgG", "text": "Le immunoglobuline G (IgG) sono un tipo di anticorpi, cio\u00e8 molecole coinvolte nella risposta immunitaria dell'organismo umano. Sono sintetizzate dai linfociti B, e pi\u00f9 precisamente dalle plasmacellule, e sono le immunoglobuline pi\u00f9 presenti nel sangue, linfa, fluido cerebrospinale e peritoneale.\nAnche chiamate gammaglobuline, le IgG sono le immunoglobuline pi\u00f9 abbondanti nella risposta anticorpale e costituiscono circa il 70-75% delle immunoglobuline totali presenti nel siero. Sono le pi\u00f9 efficaci opsonine di cui l'organismo dispone e hanno la funzione di stimolare la fagocitosi dei microbi da parte dei fagociti e di attivare il complemento.\nSono in grado di reagire con i macrofagi, neutrofili e le cellule natural killer (NK) e sono l'unica classe anticorpale efficace contro le tossine batteriche.\nSono anche le uniche immunoglobuline in grado di attraversare la placenta nelle donne durante la gravidanza per proteggere il feto.\nStruttura.\nGli anticorpi IgG sono grandi molecole di circa 150 kDa.\nLe IgG sono composte, come tutte le immunoglobuline, di una coppia di catene leggere (L) e una di catene pesanti (H). Le catene leggere sono uguali in tutte le immunoglobuline, e contengono ognuna due domini Ig, uno variabile (V) e uno costante (C); le catene pesanti sono invece di tipo \u03b3, peculiari di questo tipo di immunoglobuline, e contengono ognuna un dominio Ig variabile (V o V\u03b3) e tre domini costanti (C1/2/3 o C\u03b31/2/3).\nLe catene \u03b3, inoltre, possono essere prodotte in quattro sottotipi diversi: \u03b31, \u03b32, \u03b33 e \u03b34. Perci\u00f2, le immunoglobuline G si distinguono in altrettante sottofamiglie, IgG1, IgG2, IgG3 e IgG4, tutte con struttura e funzioni simili.\nDate le caratteristiche opposte delle sottoclassi di IgG, e il fatto che la risposta immunitaria alla maggior parte degli antigeni comprende un mix di tutte e quattro le sottoclassi, \u00e8 stato difficile capire come le sottoclassi di IgG possano lavorare insieme per fornire l'immunit\u00e0 protettiva. Recentemente \u00e8 stato proposto il modello temporale della funzione di IgE e IgG umane. Questo modello suggerisce che IgG3 (e IgE) appaiano presto nella risposta. IgG3, anche se relativamente a bassa affinit\u00e0, consente alle difese IgG-mediate di partecipare alla risposta IgM-mediata nella rimozione di antigeni estranei. Successivamente, sono prodotte IgG1 e IgG2 a maggiore affinit\u00e0. L'equilibrio relativo di queste sottoclassi, in tutti gli immunocomplessi che formano, consente di determinare l'intensit\u00e0 dei processi infiammatori che seguono. Infine, se l'antigene persiste, \u00e8 prodotta IgG4 ad alta affinit\u00e0, che smorza l'infiammazione, contribuendo a limitare i processi mediati da Fc del recettore.\nLa capacit\u00e0 relativa di diverse sottoclassi di IgG di fissare complemento pu\u00f2 spiegare perch\u00e9 alcune risposte anticorpali anti-donatori creano un rigetto dopo il trapianto di organi.\nFunzioni.\nGli anticorpi sono i componenti principali dell'immunit\u00e0 umorale. IgG \u00e8 il principale tipo di anticorpo presente nel sangue e nel fluido extracellulare che permette di controllare l'infezione dei tessuti corporei. Legando molti tipi di agenti patogeni quali virus, batteri e funghi, IgG protegge il corpo dalle infezioni attraverso diversi meccanismi:\nLe IgG sono gli anticorpi maggiormente impiegati durante la risposta immunitaria secondaria, cio\u00e8 sono prodotte tardivamente e in maniera massiccia dai linfociti B differenziatisi in plasmacellule. In questo esse si contrappongono alle IgM, che sono prodotte invece nelle fasi pi\u00f9 precoci dell'infiammazione, ma che hanno un'efficacia decisamente minore.\nLe gammaglobuline sono potentissime opsonine, ossia si legano ai microbi con grande efficienza, ne favoriscono quindi il riconoscimento e fagocitosi da parte dei macrofagi. Esistono diversi recettori per la porzione Fc degli anticorpi:\nLe IgG hanno anche un ruolo di primo piano nell'attivazione del complemento per la via classica.\n\u00c8 dimostrato negli adulti che la produzione di IgG \u00e8 legata alla rilevante presenza di un cibo o di un gruppo alimentare nella dieta personale. Per questa ragione che gli anticorpi IgG riflettono l'assunzione alimentare o esprimono un possibile contatto immunologico precedente con il cibo. Secondo Ligaarden e Speciani il valore totale delle IgG verso specifici cibi indica un loro eccessivo consumo o, per piccole quantit\u00e0, la loro ripetizione sistematica.\nLe IgG sono coinvolte anche nella regolazione delle reazioni allergiche.\nSecondo Finkelman, ci sono due vie che portano alla reazione anafilattica: nella prima gli antigeni possono causare anafilassi sistemica attraverso la via classica col legame IgE legate al recettore Fc\u03b5RI delle mastcellule, che stimolano il rilascio di Istamina e PAF. Nella via alternativa, gli antigeni formano complessi con le IgG e il recettore Fc \u03b3 RIII dei macrofagi, stimolando solo il rilascio di PAF.\nGli anticorpi IgG prevengono la reazione anafilattica IgE mediata intercettando l'antigene prima che si leghi alle mast cellule-associate ad IgE. Di conseguenza gli anticorpi IgG bloccano l'anafilassi sistemica indotta da piccole quantit\u00e0 di antigene ma possono mediare l'anafilassi sistemica dovuta a grandi quantit\u00e0 di antigeni.\nImmunit\u00e0 neonatale.\nLe gammaglobuline hanno un'importantissima funzione nel proteggere il neonato durante i primi mesi di vita, quando ancora non \u00e8 in grado di produrre anticorpi da solo. Le IgG sono infatti in grado di passare la barriera placentare, immettendosi nel sangue del feto: questi possiede dunque lo stesso repertorio anticorpale della madre per circa sei mesi, finch\u00e9 gli anticorpi ormai vecchi vengono degradati, ed \u00e8 quindi in grado di difendersi nei confronti di tutti quei patogeni con cui la madre \u00e8 venuta a contatto (anche solo per vaccinazione).\nDopo la nascita, la madre continua comunque a passare immunoglobuline al neonato mediante l'allattamento: il latte materno contiene infatti grandi quantit\u00e0 di IgG e IgA, che passano nell'apparato digerente del neonato. Mentre le IgA si fermano nel canale digerente, le IgG vengono assorbite dall'epitelio intestinale del lattante mediante uno specifico recettore neonatale per le Fc, e immesse nel torrente circolatorio.\nDiagnostica di laboratorio.\nIl dosaggio delle IgG presenti nell'organismo pu\u00f2 essere utilizzato per effettuare un test, tramite chemiluminescenza, sulla possibilit\u00e0 di essere stati infettati o di essere attualmente infetti da un determinato virus. La presenza di IgG specifiche per antigeni di quel virus nel siero indica che l'organismo \u00e8 venuto a contatto con il microrganismo in un'infezione pregressa o asintomatica; se sono presenti le IgM, invece, l'infezione \u00e8 attualmente in atto in fase acuta.\nUtilizzo come diagnosi.\nIl dosaggio di immunoglobulina G pu\u00f2 essere uno strumento diagnostico per alcune condizioni, come l'epatite autoimmune, se suggerito da alcuni sintomi. Clinicamente, i livelli di anticorpi IgG misurati sono generalmente considerati essere indicativi dello stato immunitario di un individuo verso particolari agenti patogeni. Un esempio comune di questo comportamento sono i titoli sierologici dell'immunit\u00e0 al morbillo, parotite e rosolia (MMR), il virus dell'epatite B, e la varicella, tra gli altri.\nI livelli di IgG per il cibo riflettono la prevalente esposizione nutrizionale e indicano l'eccessivo o ripetuto consumo dei cibi stessi.\nSecondo l'analisi statistica effettuata alla Duke University da Soriano, la misurazione dei livelli di IgG per il cibo consente al medico di aggregare i loro valori e di definire quali Grandi Gruppi Alimentari siano maggiormente consumati nella dieta, definendo un \u201cprofilo personale\u201d. Questo approccio \u00e8 slegato da ogni correlazione con le allergie e costituisce una importante novit\u00e0 in confronto a molti test che definiscono invece reazioni a singoli alimenti.\nIl sistema immunitario riconosce i cibi attraverso le IgG senza una forte affinit\u00e0 come avviene per le IgE ma piuttosto con un approccio di similarit\u00e0 antigenica.\nQuesto da un lato consente di riconoscere una maggiore quantit\u00e0 di alimenti e di mantenerne la tolleranza, e dall'altra parte determina la possibilit\u00e0 di indurre una infiammazione non solo nei confronti dei cibi mangiati pi\u00f9 frequentemente ma anche per gli alimenti che il sistema immunitario riconosce a loro assimilabili.\nUtilizzo in terapia.\nAnticorpi IgG sono estratti da donatori di plasma sanguigno e vengono utilizzati in terapia come immunoglobuline per via endovenosa (IVIG). Se ne fa uso per il trattamento di immunodeficienze, malattie autoimmuni e infezioni."}
{"id": "722089", "revid": "4396", "url": "https://it.wikipedia.org/wiki?curid=722089", "title": "Reduced Size Multi Media Card", "text": ""}
{"id": "722090", "revid": "729019", "url": "https://it.wikipedia.org/wiki?curid=722090", "title": "STS-75", "text": "La STS-75 \u00e8 una missione spaziale del Programma Space Shuttle. In questa missione, per la prima volta un astronauta italiano ricopre il ruolo di mission specialist: si tratta di Maurizio Cheli. Nel corso della missione venne sperimentato il satellite Tethered TSS-1R."}
{"id": "722091", "revid": "948257", "url": "https://it.wikipedia.org/wiki?curid=722091", "title": "Cinvat", "text": "Nello zoroastrismo il \"Cinvat\" \u00e8 il ponte che unisce la terra al cielo e sul quale dovevano transitare le anime dei morti. Su questo ponte le azioni degli uomini venivano pesate su una bilancia uguale per i sovrani e per i servi. Se esse avevano molte imperfezioni, il ponte si stringeva fino a diventare dello spessore di una lama e l'anima sprofondava nell'abisso sottostante, se avevano invece ben meritato vi potevano transitare agevolmente e raggiungere il Garonmana il regno della \"luce senza fine\" dove Ahura Mazd\u0101 regnava attorniato dalle divinit\u00e0 del bene e dalla anime dei giusti.\nIn uno dei quattro libri sacri dell'antica religione persiana l'Avest\u0101, il Vendidad,\nvi possiamo leggere: \"Per (queste) vie create dal tempo arrivano, e colui che fu fatto del male e colui che fu del bene, al Cinvat ... fa passare le anime dei buoni sull'Hara Berezaiti, sul ponte Cinvat le sostiene, (che \u00e8) il ponte dei Geni celesti\"."}
{"id": "722092", "revid": "4396", "url": "https://it.wikipedia.org/wiki?curid=722092", "title": "RS-MMC", "text": ""}
{"id": "722099", "revid": "729019", "url": "https://it.wikipedia.org/wiki?curid=722099", "title": "STS-76", "text": "La STS-76 \u00e8 una missione spaziale del Programma Space Shuttle."}
{"id": "722100", "revid": "70217", "url": "https://it.wikipedia.org/wiki?curid=722100", "title": "Garonmana", "text": "Il Garonmana, detto anche \"dimora dei canti\", secondo il Zoroastrismo era il paradiso dove arrivava l'anima dopo la morte del corpo, nonch\u00e9 la dimora del dio Ahura Mazd\u0101, degli Ame\u0161a Spenta e di tutte le anime dei buoni."}
{"id": "722102", "revid": "4396", "url": "https://it.wikipedia.org/wiki?curid=722102", "title": "Multi Media Card", "text": ""}
{"id": "722105", "revid": "1609015", "url": "https://it.wikipedia.org/wiki?curid=722105", "title": "Ercolano di Perugia", "text": "Biografia.\nSecondo il racconto di san Gregorio Magno nei \"Dialoghi\", Ercolano mor\u00ec martire tentando di impedire a Totila, re degli Ostrogoti, l'invasione della citt\u00e0.\n Intendeva cos\u00ec dare agli Ostrogoti l'impressione che i perugini avessero cibo in abbondanza per sostenere ancora un lungo assedio. Totila cedette, ma un delatore interno alla citt\u00e0 gli fece arrivare la notizia che quello che aveva visto altro non era che un trucco, per cui il condottiero torn\u00f2 sui suoi passi conquistando la citt\u00e0 e vessando il vescovo. Le antiche biografie lo dicono in rapporto con altri tre celebri santi dell'Umbria del tempo: il vescovo san Florido e il prete Amanzio di Citt\u00e0 di Castello e il vescovo Fortunato di Todi.\nPrima di essere decapitato, Ercolano venne scorticato vivo. Sempre secondo Gregorio Magno, 40 giorni dopo la decapitazione il corpo del Vescovo venne rinvenuto intatto e senza i segni dell'orrenda tortura subita.\nCulto.\nLa Chiesa cattolica ricorda sant'Ercolano il giorno 7 novembre.\nDal Martirologio Romano: \"A Perugia, sant'Ercolano, vescovo e martire, decapitato per ordine di Totila, re dei Goti\".\nMonete.\nL'effigie del Santo \u00e8 rappresentata in molte monete emesse da Perugia nell'epoca comunale, la prima raffigurazione risale all'emissione del Bolognino nel 1374 e da quel momento il nome del Santo, in latino, si trova in quasi tutte le monete comunali sino al 1517. Successivamente compare anche nelle monete pontificie di Papa Leone X battute nella zecca di Perugia, nel Baiocco di Papa Paolo III e nel Quattrino emesso come moneta di necessit\u00e0 dai perugini durante i due mesi della cosiddetta \"Rivolta del Sale\" fra il 2 aprile ed il 2 giugno del 1540.\nCuriosit\u00e0.\nNonostante le evidenze storiche sostenute da alcuni e data la loro discutibilit\u00e0, al processo storico a Totila - svoltosi il 14 gennaio 2017 alla Sala dei Notari a Perugia - il Re degli Ostrogoti, presunto mandante del martirio di Ercolano, \u00e8 stato assolto e dichiarato innocente sia dalla giuria che dal pubblico."}
{"id": "722107", "revid": "2166030", "url": "https://it.wikipedia.org/wiki?curid=722107", "title": "Giovanna I di Borgogna", "text": "Origine.\nEra la figlia primogenita del Conte di Borgogna e, per un breve periodo anche conte di Lussemburgo, Ottone I e della moglie (il matrimonio viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\") Margherita di Blois (1170-1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\".&lt;br&gt;Ottone I di Borgogna era il quarto figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, come ci viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", che lo cita come terzogenito ancora in vita; anche gli \"Annales Stadenses\" confermano che fu il figlio quartogenito di Beatrice di Borgogna, l'unica figlia del conte di M\u00e2con e conte di Vienne e Conte di Borgogna Rinaldo III, come ci conferma la \"Continuatio Admuntensis\" e della moglie (come ci viene confermato dalle \"Gesta Friderici Imperatoris Ottonis Frisingensis\") Agatha di Lorena (\u2020 dopo il 1148), figlia di Simone I di Lorena, sempre secondo le \"Gesta Friderici Imperatoris Ottonis Frisingensis\" e di Adelaide di Lovanio.\nBiografia.\nSua madre, Margherita, era al suo secondo matrimonio: infatti nel documento n\u00b0 672 degli \"Recueil de chartes et documents de Saint-Martin-des-Champs, tome III\" in cui si cita come contessa di Borgogna ricorda anche il suo primo marito: Ugo di Oisy, signore di Montmirail (\"Hugo de Oysi filius Symonis vicecomitis, olim maritus meus\").\nNel 1197, alla morte del suo zio paterno, l'imperatore, Enrico VI, essendo l'erede, il cugino, Federico un bambino di circa tre anni, e non potendo la Germania rimanere senza Re dei Romani, il partito ghibellino pens\u00f2 subito ai due figli di Federico Barbarossa, ancora in vita: suo padre, Ottone e l'altro suo zio paterno, il fratello minore, duca di Svevia e feudatario dei domini italiani in Toscana, Filippo, che da qualche anno aveva abbandonato la carriera ecclesiastica. Fu scelto Filippo, in quanto Ottone fu considerato troppo inefficiente ed inoltre troppo impegnato nei problemi della sua contea.Ottone appoggi\u00f2 lealmente il giovane fratello e fu tra i 26 principi (altri 24 diedero consenso per iscritto) che firmarono la lettera che comunicava al papa di aver legalmente eletto suo fratello, Filippo, \"in imperatorem Romani solii\".\nNel 1200 circa, il padre Ottone I venne assassinato, nella citt\u00e0 di Besan\u00e7on (contea di Borgogna). Giovanna, all'et\u00e0 di circa nove anni, eredit\u00f2 il titolo di contessa di Borgogna, che govern\u00f2 sotto tutela della madre, Margherita di Blois.&lt;br&gt;Dopo la morte di suo padre, Ottone, la madre, Margherita, si spos\u00f2 in terze nozze con Gualtiero d'Avesnes, signore di Guise, come risulta dal \"Balduinus de Avennis Genealogia\" (dominus Galterus filius [Jacobi] primogeniti...uxore sua Margareta comitatus Blesensis h\u00e6rede).\nGiovanna continu\u00f2 la politica del padre in appoggio allo zio Federico, e, durante la guerra tra i due re dei Romani, Ottone IV di Brunswick e Filippo di Svevia, la contea di Borgogna si schier\u00f2 a sostegno di quest'ultimo.\nGiovanna mor\u00ec nel 1205, all'et\u00e0 di circa 14 anni. La sua salma fu inumata nella Cattedrale di Besan\u00e7on (Franca Contea).\nLe succedette la sorella Beatrice (1192-1231), sempre sotto la tutela della madre, Margherita di Blois.\nDiscendenza.\nDi Giovanna non si conosce alcuna discendenza, per\u00f2, secondo \"LA SOCIETE SAVOISIENNE D'HISTOIRE ET D'ARCHEOLOGIE\" si era sposata con un membro della famiglia Candiano, che, tra il IX ed il X secolo, aveva espresso 5 Dogi Veneziani."}
{"id": "722108", "revid": "125840786", "url": "https://it.wikipedia.org/wiki?curid=722108", "title": "Battaglia della Cernaia", "text": "La battaglia della Cernaia, combattuta fra le truppe franco-piemontesi e quelle russe nei pressi dell'omonimo fiume il 16 agosto del 1855, \u00e8 stata una battaglia della guerra di Crimea. La battaglia \u00e8 stata anche chiamata \"di Traktir\", dal ponte in muratura sul fiume nei pressi del quale maggiormente infuri\u00f2 la battaglia. In realt\u00e0 il nome russo del corso d'acqua, \"\u010c\u00ebrnaja re\u010dka\" (\u0427\u0451\u0440\u043d\u0430\u044f \u0440\u0435\u0447\u043a\u0430, pron. \"ci\u00f2rnaia ri\u00e8chka\"), letteralmente significa \"(piccolo) fiume nero\".\nAntefatti.\nLa battaglia fu pianificata come un'offensiva da parte dei russi con l'obiettivo di contenere le forze alleate (francesi, inglesi, sarde e ottomane) impegnate nel sanguinoso assedio di Sebastopoli. Lo zar Alessandro II, consapevole che la piazzaforte russa non poteva resistere ancora a lungo, aveva ordinato al suo comandante in capo in Crimea, il principe Gor\u010dakov, di attaccare le forze assedianti prima che fossero raggiunte da ulteriori rinforzi. Il sovrano sperava che, ottenendo una vittoria, avrebbe potuto ottenere condizioni pi\u00f9 favorevoli una volta intavolate le trattative di pace. Gor\u010dakov non pensava che un attacco avrebbe avuto successo, ma credeva che attaccando le posizioni francesi e sarde sul fiume Cernaia si sarebbe potuto conseguire un qualche risultato positivo. Lo zar ordin\u00f2 cos\u00ec Gor\u010dakov di tenere un consiglio di guerra per pianificare l'attacco. L'attacco fu pianificato per la mattina del 16 agosto nella speranza di sorprendere i francesi e i sardi. I primi infatti il giorno prima avevano celebrato la festa dell'imperatore, mentre i secondi il giorno dell'Assunzione. I russi speravano cos\u00ec che dopo queste celebrazioni il nemico sarebbe stato stanco e avrebbe abbassato la guardia.\nLe forze in campo.\nLe forze degli alleati erano cos\u00ec schierate: un corpo francese, guidato dal generale \u00c9mile Herbillon occupava i monti Fedjuchin con la divisione del generale Camou a sinistra. La divisione del generale Faucheux a destra. Nel vallone che era stato teatro della carica di Balaklava, era dislocata la divisione di cavalleria Morris e dietro ancora la divisione Scarlett.\nIl Corpo Sardo occupava il monte Hasfort con la divisione del generale Durando (Seconda Brigata Fanti, Terza brigata Cialdini) sulla destra del torrente Suaia e la divisione Trotti (Quarta brigata Montevecchio, Quinta brigata Mollard e in riserva la Giustiniani) presso Kamara. Il generale P\u00e9lissier, comandante delle forze alleate aveva il Quartier generale presso Cadikoi.Sulla destra della Cernaia erano state costituite due teste di ponte, una francese che aveva il compito di difendere il ponte in muratura di Traktir, l'altra piemontese, che doveva eliminare l'inconveniente del dominio del contrafforte di Ciorgune che comprendeva le opere di zig-zag. Le opere di zig-zag erano presidiate da tre compagnie del 16\u00b0 di fanteria e tre di bersaglieri. Tutte queste truppe appartenevano al Corpo d'osservazione proteggente l'assedio di Sebastopoli tenuto da truppe franco-inglesi.\nLa battaglia.\nCon l'aiuto della foschia mattutina i russi, forti di circa 57.000 uomini e circa 270 pezzi d'artiglieria, avanzarono sino al ponte di Tratkir. Le forze zariste, suddivise in due colonne guidate rispettivamente dai generali Pavel Petrovi\u010d Liprandi e Nikolaj Anrdeevi\u010d Read, avevano avuto l'ordine categorico dal generale Gor\u010dakov di non attraversare il Cernaia. Dopo un infruttuoso bombardamento sulle linee franco-piemontesi, Gor\u010dakov invi\u00f2 il suo aiutante di campo dai generali Liprandi e Read con un messaggio: \"E' ora di incominciare!\". I due ufficiali, visto che le artiglierie avevano gi\u00e0 sparato pensarono, erroneamente, che il messaggio ordinasse l'attraversamento del fiume e l'attacco alle posizioni nemiche. Cos\u00ec, verso le quattro del mattino, quando ancora era buio, la testa della colonna di Liprandi assal\u00ec l'avamposto piemontese di Zig-Zag, difeso da tre compagnie del 16\u00b0 e tre compagnie di bersaglieri. Dopo un'ora di accanita resistenza i trecentocinquanta difensori ripiegarono sul poggio. Questa posizione fu tenuta durante tutta la battaglia, e ci\u00f2 ebbe conseguenze notevoli per il suo sviluppo e per il suo esito vittorioso. Poco dopo la colonna Read, posta sull'ala destra del fronte di battaglia, passava la Cernaia e assaliva, senza l'appoggio della cavalleria e la copertura dell'artiglieria, le forze francesi che difendevano i monti Fedjuchin. La ridotta di Traktir fu presa dai russi, ma ben presto, questi, presi sotto il fuoco della divisione Camou, non ressero e si ritirarono oltre la Cernaia. La brigata De Faille intanto interveniva e riprendeva la ridotta di Traktir.\nAlle 6 del mattino Gor\u010dakov inviava la 5\u00aa Divisione a sostituire la 12\u00aa e faceva convergere sul fianco francese la 17\u00aa. Il generale Herbillon fronteggiava questo movimento, ma nuovamente i russi riuscivano a riprendere la ridotta di Traktir. La 5\u00aa Divisione, che per ordine di Read, attacc\u00f2 i francesi gradualmente reggimento dopo reggimento riportando perdite gravissime. Nel giro di pochi minuti infatti circa 2000 soldati russi erano stati. Deciso a porre fine al massacro Gor\u010dakov ordin\u00f2 alla divisione di lanciarsi tutta unita contro le posizioni nemiche. Anche questo tentativo si rivel\u00f2 per\u00f2 infruttuoso poich\u00e9 un furioso contrattacco francese l'aveva costretta a ritirarsi sulla sponda destra della Cernaia. Gor\u010dakov ordin\u00f2 allora alla 17\u00aa Divisione russa, posta sull'ala sinistra, di convergere verso lo schieramento orientale per supportare l'offensiva contro i francesi. Il movimento dei russi per\u00f2 arrestato dalla brigata Saucier e dalla brigata piemontese, che la prese di fianco, e dopo breve lotta la respinse a sua volta in disordine al di l\u00e0 del fiume. Nel frattempo il generale Gabrielli di Montevecchio, alla testa della 4\u00aa Brigata rioccupava le opere dello zig-zag.\nLa battaglia alle dieci del mattino era vinta, i russi battevano in ritirata su tutta la linea, protetti dalle loro artiglierie e disturbati efficacemente dalla cavalleria piemontese.\nConseguenze.\nLa sconfitta della Cernaia fu per i russi un vero e proprio disastro. La battaglia, che aveva visto le truppe zariste essere messe in ritirata da un nemico numericamente molto inferiore, segn\u00f2 di fatto la sorte della piazzaforte di Sebastopoli.\nI numeri delle perdite della battaglia della Cernaia, alla quale parteciparono 57.000 russi, 27.000 francesi e 10.000 soldati del Regno di Sardegna, variano secondo le fonti. Per i russi si contano dai 4.000 ai 10.000 fra morti e feriti; per i francesi da 227 a 300 fra morti e dispersi, oltre a 1.200 feriti circa; per i piemontesi si parla invece di 14 morti, 46 dispersi e 170 feriti. Altre fonti riportano perdite alleate (tra morti e feriti) per complessivi 1.761 uomini.\nLa battaglia nella cultura popolare.\nLa battaglia della Cernaia costituisce il soggetto di un famoso dipinto del pittore e patriota italiano Gerolamo Induno che vi prese personalmente parte nei ranghi dell'esercito piemontese, oltre all'affresco realizzato da Vincenzo De Stefani all'interno della Torre monumentale di San Martino della Battaglia.\nOmaggi.\nNella capitale sabauda fu deciso di intitolare una strada in onore della battaglia. La via venne progettata nel 1855, su terreni allora occupati dalla cittadella di Torino, mentre i lavori iniziarono l'anno seguente. Strade o piazze intitolate alla Cernaia si trovano anche a Milano, Roma, Biella, Brescia, Catania, Firenze, Genova, La Spezia, Padova, Prato, Udine, Voghera e Alcamo."}
{"id": "722112", "revid": "729019", "url": "https://it.wikipedia.org/wiki?curid=722112", "title": "STS-77", "text": "La STS-77 \u00e8 una missione spaziale del Programma Space Shuttle."}
{"id": "722118", "revid": "729019", "url": "https://it.wikipedia.org/wiki?curid=722118", "title": "STS-78", "text": "La STS-78 \u00e8 stata la quinta missione spaziale del Laboratorio spaziale su vita e microgravit\u00e0 del Programma Space Shuttle, lanciata in parte come preparazione del progetto della Stazione Spaziale Internazionale.\nLa missione utilizz\u00f2 lo Space Shuttle Columbia, decollato con successo dalla piattaforma di lancio 39-B del Kennedy Space Center il 20 giugno 1996.\nObiettivi della missione.\nI principali obiettivi della missione furono:\nPunti salienti della missione.\nDurante la missione, durata 16 giorni e 21 ore, l'equipaggio della Columbia ha assistito ai preparativi per la Stazione Spaziale Internazionale studiando gli effetti del volo spaziale di lunga durata sul corpo umano in vista delle spedizioni ISS, e ha anche effettuato esperimenti simili a quelli attualmente in corso sulla stazione orbitale.\nDopo il lancio, la Columbia \u00e8 salita a 278 chilometri di altitudine (173 miglia) con un'inclinazione orbitale di 39\u00b0 rispetto all'equatore terrestre per consentire ai sette membri dell'equipaggio di mantenere gli stessi ritmi di sonno a cui erano abituati sulla Terra e per ridurre le vibrazioni e le forze direzionali che avrebbero potuto influenzare gli esperimenti di microgravit\u00e0 a bordo.\nUna volta in orbita, l'equipaggio \u00e8 entrato nel modulo pressurizzato Spacelab, lungo 13 metri, per iniziare oltre 40 esperimenti scientifici da effettuare durante la missione. Questi esperimenti non solo hanno utilizzato il laboratorio del modulo, ma anche armadietti nella sezione di mezzogiorno dello Shuttle. Tredici degli esperimenti sono stati dedicati allo studio degli effetti della microgravit\u00e0 sul corpo umano, mentre altri sei hanno studiato il comportamento di fluidi e metalli in un ambiente quasi privo di peso e la produzione di leghe metalliche e cristalli proteici. L'equipaggio ha inoltre condotto il primo studio completo dei modelli di sonno in microgravit\u00e0, la ricerca sulla perdita ossea e muscolare nello spazio, e le correzioni in volo a problemi hardware sulla Bubble, Drop and Particle Unit (BDPU), progettato per studiare la fisica dei fluidi.\nLa missione prevedeva anche un test di una procedura che \u00e8 stata poi utilizzata durante la seconda missione di assistenza del telescopio spaziale Hubble per alzare l'altitudine del telescopio senza danneggiare i pannelli solari del satellite. Durante il test, i getti direzionali della Columbia sono stati usati con il Reaction Control System per aumentare l'altitudine dello Shuttle senza danneggiare nessuno dei carichi utili della missione. Il test ha avuto successo, ed \u00e8 stato poi impiegato dalla Discovery durante la missione STS-82, ed \u00e8 stato utilizzato pi\u00f9 volte per aumentare l'orbita della ISS durante le visite degli Shuttle.\nLa missione non ha incontrato problemi significativi in volo, era la 78\u00aa missione Space Shuttle e la 20\u00aa missione per la Columbia."}
{"id": "722119", "revid": "827882", "url": "https://it.wikipedia.org/wiki?curid=722119", "title": "Daydream Nation", "text": "Daydream Nation \u00e8 un album doppio del gruppo statunitense Sonic Youth, pubblicato nel 1988 dalla Enigma Records negli Stati Uniti e dalla Blast First nella versione internazionale."}
{"id": "722122", "revid": "729019", "url": "https://it.wikipedia.org/wiki?curid=722122", "title": "STS-79", "text": "La STS-79 \u00e8 una missione spaziale del Programma Space Shuttle.\n\u00c8 stata la prima missione dello Space Shuttle ad agganciarsi alla Mir da quando \u00e8 stato terminato l'assemblaggio."}
{"id": "722124", "revid": "33751", "url": "https://it.wikipedia.org/wiki?curid=722124", "title": "Universit\u00e0 autonoma di Madrid", "text": "L'Universit\u00e0 autonoma di Madrid (, UAM) \u00e8 un ateneo pubblico spagnolo di Madrid, costituito nel 1968 con cinque facolt\u00e0: scienze, diritto e scienze politiche, filosofia e lettere, medicina, economia, localizzate in diverse zone della capitale.\nStrutture.\nIl 25 ottobre 1971 fu inaugurato il campus di Cantoblanco, con i suoi 22 252 000 m\u00b2 di superficie totale. Dei 766 630 m\u00b2 urbanizzati, 120 000 sono adibiti a giardino.\nLa UAM accoglie all'incirca 36 000 studenti."}
{"id": "722126", "revid": "729019", "url": "https://it.wikipedia.org/wiki?curid=722126", "title": "STS-80", "text": "La STS-80 \u00e8 una missione spaziale del Programma Space Shuttle.\n\u00c8 stata anche la missione pi\u00f9 lunga in assoluto con 17 giorni, 15 ore, 53 minuti, 18 secondi."}
{"id": "722128", "revid": "729019", "url": "https://it.wikipedia.org/wiki?curid=722128", "title": "STS-81", "text": "La STS-81 \u00e8 una missione spaziale del Programma Space Shuttle.\nLa missione dur\u00f2 poco pi\u00f9 di 10 giorni e ebbe come obiettivo l'aggancio con la stazione spaziale Mir."}
{"id": "722130", "revid": "729019", "url": "https://it.wikipedia.org/wiki?curid=722130", "title": "STS-82", "text": "La STS-82 \u00e8 una missione spaziale del Programma Space Shuttle.\n\u00c8 stata una missione di manutenzione del telescopio spaziale Hubble."}
{"id": "722133", "revid": "729019", "url": "https://it.wikipedia.org/wiki?curid=722133", "title": "STS-83", "text": "La STS-83 \u00e8 una missione spaziale del Programma Space Shuttle."}
{"id": "722134", "revid": "729019", "url": "https://it.wikipedia.org/wiki?curid=722134", "title": "Giovanni Franceschi", "text": "Specialista dei misti, \u00e8 stato il primo nuotatore italiano a salire sul podio in una competizione a livello maschile assoluto (Giochi olimpici o Campionati del mondo) a livello individuale, conquistando la medaglia di bronzo nei 200 misti ai Mondiali 1982 disputati a Guayaquil. Ha inoltre conquistato il titolo europeo nell'edizione di Roma 1983 in entrambe le distanze dei misti, stabilendo in entrambe le occasioni il record europeo.\nBiografia.\nGiovanni Franceschi dal 1995 \u00e8 capo di un progetto di SwimCamp volto a perfezionare la tecnica di nuotata/partenza/virata/azione subacquea denominato NUOTOPIU\u2019.\nPalmar\u00e8s.\nnota: RE = record europeo\nCampionati italiani.\n39 titoli individuali e 17 in staffette, cos\u00ec ripartiti:\nRecord.\nNel 1999 cade il suo ultimo record italiano, quello dei 200 misti stabilito agli Europei 1983, ad opera di Massimiliano Rosolino che nel 2000, alle Olimpiadi di Sydney, lo port\u00f2 a 1'58\"98 vincendo l'oro davanti all'americano Tom Dolan.\nCuriosit\u00e0.\nAnche il fratello Raffaele Franceschi \u00e8 stato un nuotatore di livello internazionale: ha conquistato il quinto posto nei 100 stile libero alle Olimpiadi di Mosca, nel 1980."}
{"id": "722135", "revid": "729019", "url": "https://it.wikipedia.org/wiki?curid=722135", "title": "STS-84", "text": "La STS-84 \u00e8 una missione spaziale del Programma Space Shuttle, la sesta ad attraccare alla stazione spaziale russa Mir."}
{"id": "722136", "revid": "767487", "url": "https://it.wikipedia.org/wiki?curid=722136", "title": "Quadrophenia (film)", "text": "Quadrophenia \u00e8 un film del 1979 diretto da Franc Roddam tratto dall'omonimo album del 1973 degli Who, che ne sono anche i produttori esecutivi.\nIl film racconta la storia di Jimmy, un ragazzo mod, il suo giro di amicizie e gli scontri con le bande rivali di \"rockers\", creando scompiglio nelle citt\u00e0 inglesi. Jimmy, cacciato di casa dal padre e perso il lavoro, cercher\u00e0 rifugio nelle droghe, subendo per\u00f2 una profonda delusione dagli ideali a cui si ispirava.\nTrama.\nA Londra, durante gli anni sessanta, Jimmy \u00e8 un membro di una banda di mod (dall'inglese \"modernists\", giovani ben vestiti che guidano scooter italiani come Lambretta e Vespa). I mod si contrappongono ai \"rockers\", amanti del rock and roll statunitense anni cinquanta e vestiti con giubbotti di pelle e alla guida di grosse motociclette. Incompreso in famiglia e costretto a un lavoro da fattorino, Jimmy cerca la soluzione alle sue ansie giovanili all'interno della sua banda, insieme ai suoi amici Dave, Chalky e Spider, facendo uso e abuso di alcol e anfetamine.\nI tre giorni di festa della bank holiday sono il pretesto per portare all'apice la rivalit\u00e0 fra le due bande, che culmina con gli scontri a Brighton, cittadina della costa meridionale britannica, dove orde di mod e rocker si affrontano in una vera e propria battaglia: il film rievoca cos\u00ec un episodio realmente accaduto e conosciuto come \"la battaglia di Brighton\", avvenuta nel maggio del 1964. In seguito ai disordini Jimmy \u00e8 arrestato insieme ad Ace (in inglese \"Ace Face\"), considerato l'idolo dei mod: un ragazzo idolatrato e invidiato da tutti per il proprio stile.\nL'intemperanza del giovane Jimmy ed il ritrovamento, da parte della madre, di alcune pillole blu nascoste sotto il suo materasso costringono i genitori ad allontanarlo da casa. Adirato per questo pessimo avvenimento e sempre pi\u00f9 in conflitto con lo stile di vita quotidiano, Jimmy si reca sul luogo del lavoro, dove sfoga tutte le sue frustrazioni e la sua rabbia sul suo titolare, perdendo il posto di fattorino. Anche Steph, la ragazza di cui Jimmy era innamorato e che aveva partecipato con lui agli avvenimenti di Brighton, lo scarica per mettersi con il suo amico Dave, dato che considerava la loro avventura nient'altro che un gioco.\nDeluso ed amareggiato, Jimmy prende il treno delle 5:15 per tornare a Brighton, il luogo dove, per la prima volta, si era sentito veramente un mod e dove aveva trovato una ragione di vita. Camminando per la citt\u00e0 rivede Ace e il suo scooter parcheggiato, ma non pu\u00f2 credere ai suoi occhi: Ace \u00e8 in realt\u00e0 il facchino di un hotel, che porta le valigie ai facoltosi ospiti. Il crollo psicologico e il derivante impeto d'ira per quest'ennesima profonda delusione portano Jimmy a rubare lo scooter di Ace per dirigersi verso le scogliere di Dover e affrontare il proprio destino.\nNel finale Jimmy lancia la Vespa di Ace dalla scogliera a picco sul mare e rimane in cima a guardare la moto cadere e schiantarsi sulle rocce. La prima scena del film, che va collocata cronologicamente per ultima e che vuole esserne l'epilogo, ritrae Jimmy che cammina sul bordo della scogliera, mostrando che l'atto finale non \u00e8 il suicidio, ma semplicemente la fine dell'illusione, dopo la distruzione del simbolo della cultura mod e il rifiuto di uno stile di vita i cui valori per Jimmy non hanno pi\u00f9 alcun significato."}
{"id": "722139", "revid": "729019", "url": "https://it.wikipedia.org/wiki?curid=722139", "title": "STS-94", "text": "La STS-94 \u00e8 una missione spaziale del Programma Space Shuttle lanciata il 1\u00ba luglio 1997.\nEquipaggio.\nL'equipaggio \u00e8 stato lo stesso della missione STS-83 ed era composto da:"}
{"id": "722140", "revid": "729019", "url": "https://it.wikipedia.org/wiki?curid=722140", "title": "STS-85", "text": "La STS-85 \u00e8 una missione spaziale del Programma Space Shuttle."}
{"id": "722141", "revid": "729019", "url": "https://it.wikipedia.org/wiki?curid=722141", "title": "STS-86", "text": "La STS-86 \u00e8 una missione spaziale del Programma Space Shuttle.\nLa missione ha visto come obiettivo l'aggancio alla stazione spaziale Mir."}
{"id": "722143", "revid": "92723", "url": "https://it.wikipedia.org/wiki?curid=722143", "title": "STS-87", "text": "La STS-87 \u00e8 una missione spaziale del Programma Space Shuttle."}
{"id": "722146", "revid": "729019", "url": "https://it.wikipedia.org/wiki?curid=722146", "title": "STS-89", "text": "La STS-89 \u00e8 una missione spaziale del Programma Space Shuttle."}
{"id": "722147", "revid": "32658", "url": "https://it.wikipedia.org/wiki?curid=722147", "title": "Centro Sportivo Sant'Agata", "text": ""}
{"id": "722148", "revid": "729019", "url": "https://it.wikipedia.org/wiki?curid=722148", "title": "STS-90", "text": "La STS-90 \u00e8 una missione spaziale del Programma Space Shuttle."}
{"id": "722151", "revid": "17045", "url": "https://it.wikipedia.org/wiki?curid=722151", "title": "Dirk Bouts", "text": ""}
{"id": "722153", "revid": "6923", "url": "https://it.wikipedia.org/wiki?curid=722153", "title": "Anthemis aetnensis", "text": "La camomilla dell'Etna (\"Anthemis aetnensis\" Schouw) \u00e8 una pianta appartenente alla famiglia delle Asteraceae, endemica della Sicilia.\nMorfologia.\n\u00c8 una pianta perenne camefita suffruticosa, alta 10\u201330\u00a0cm, con fusto legnoso alla base e riccamente ramificato, formante cespugli di forma grossolamente emisferica.\nLe foglie basali, pennatosette, sono lunghe 2\u20133\u00a0cm, le superiori carnose e grigio-tomentose sono pi\u00f9 piccole e pennate.\nHa infiorescenze a capolino unico terminale, di diametro 2-2.5\u00a0cm, con fiori del raggio ligulati bianchi e fiori del disco tubulosi di colore giallo-arancio.\nDistribuzione e habitat.\n\u00c8 diffusa lungo le pendici dell'Etna. \nForma fitti praticelli su terreni di sabbia vulcanica, ad una altitudine di 1800 \u2013 2400 m (talora si ritrova anche oltre i 3000 m)."}
{"id": "722155", "revid": "793215", "url": "https://it.wikipedia.org/wiki?curid=722155", "title": "SITA (trasporti)", "text": "La SITA (sigla di Societ\u00e0 Italiana Trasporti Automobilistici) fu una storica societ\u00e0 del gruppo Fiat che per quasi cento anni caratterizz\u00f2 il panorama italiano del trasporto pubblico locale. Passata al controllo delle Ferrovie dello Stato attraverso Sogin, societ\u00e0 appartenente a tale gruppo, fu infine scissa in due realt\u00e0 distinte.\nStoria.\nLa societ\u00e0 SITA nacque a Torino, nel 1912, su iniziativa della Fiat e di altri azionisti.\nGli anni tra le due guerre videro la societ\u00e0 radicarsi sul territorio, prima iniziando il suo servizio di trasporto in tre regioni (Piemonte, Toscana e Basilicata) per estendersi poi in tutta Italia. Durante gli anni del Fascismo, con la politica autarchica del regime, la Fiat indirizz\u00f2 i capitali verso il trasporto su gomma e verso il turismo di massa: SITA rilev\u00f2 allora alcune societ\u00e0 di trasporto allargandosi al settore Gran Turismo.\nSITA gest\u00ec negli anni direttamente anche alcuni sistemi di trasporto ad impianto fisso e autolinee urbane attraverso le seguenti controllate:\nDel medesimo gruppo FIAT facevano parte ulteriori aziende di trasporto pubblico:\nDopo il ridimensionamento dell'attivit\u00e0 turistica durante il secondo conflitto mondiale, quelli del dopoguerra furono per la societ\u00e0 anni di ricostruzione e di ripresa dell'attivit\u00e0 turistica di massa, messa in discussione negli anni sessanta con il boom della motorizzazione privata. La Fiat inizi\u00f2 allora un progressivo abbandono del settore degli autotrasporti che si concluse nel 1987 con la cessione della societ\u00e0 a Sogin s.r.l., finanziaria della famiglia pugliese Vinella, che intraprese una vasta opera di miglioramento e riammodernamento con l'acquisto di nuovo materiale.\nNell'ottobre del 1993 le Ferrovie dello Stato acquistano il 55% del pacchetto azionario della societ\u00e0 Sogin s.r.l. allo scopo di conseguire la realizzazione di un disegno strategico per lo sviluppo integrato di un sistema ferro-gomma, ritornando a servire linee precedentemente abbandonate durante la guerra e negli anni sessanta. In tale periodo la societ\u00e0 aveva una sede centrale a Firenze e direzioni regionali in Basilicata, Campania, Puglia, Toscana, Veneto ed anche Lazio.\nNel dicembre del 1999, SITA vinse la gara per l'acquisizione del 49% del capitale delle Ferrovie Nord Milano Autoservizi, societ\u00e0 delle Ferrovie Nord Milano, partecipazione poi dismessa nel 2010.\nSITA partecip\u00f2 anche per il 51% al consorzio Tevere TPL (operativa dal 1\u00ba gennaio 2006), societ\u00e0 che, per conto dell'ATAC, gest\u00ec fino al 2010 le linee esternalizzate della rete di TPL della citt\u00e0 di Roma. Si trattava perlopi\u00f9 di tratte periferiche e notturne, esercite con autobus di propriet\u00e0 ATAC.\nNel 2008 la gestione delle linee venne assunta dalla capogruppo Sogin\nAlle soglie del primo secolo di vita, la SITA concluse il suo capitolo di societ\u00e0 unica a carattere nazionale: il 19 maggio 2011 si attu\u00f2 infatti la fusione di Sogin s.r.l. in Sita s.p.a., la quale a sua volta viene scissa in due nuove societ\u00e0:\nServizi.\nCon riferimento agli ultimi anni di esercizio, la situazione era la seguente:\nBasilicata.\nIn tale regione erano svolti collegamenti giornalieri tra Potenza e le principali citt\u00e0 della provincia, compresa la zona industriale di Melfi; esisteva una seconda linea che collega Matera con le vicine citt\u00e0 ioniche. Esistevano inoltre molte tratte a lunga percorrenza su tutto il territorio nazionale, come ad esempio quella che collega Senise a Milano e Torino, con tappe intermedie in alcuni paesi della Val d'Agri e a Polla (SA).\nDal 2011 questi servizi sono effettuati da Sicurezza e Trasporti Autolinee - Sita Sud s.r.l.\nCampania.\nIn Campania SITA effettuava collegamenti giornalieri da Napoli e Salerno per la penisola sorrentina, per la Costiera Amalfitana, per i Monti Lattari, per la valle del Sele, per i monti Picentini, per il Litorale Cilentano, per il Vallo di Diano e la Provincia di Potenza, nonch\u00e9 tratte con capolinea ad Avellino.\nDal 2011 questi servizi sono effettuati da Sicurezza e Trasporti Autolinee - Sita Sud s.r.l.\nPuglia.\nLa divisione regionale pugliese faceva parte del consorzio regionale Cotrap e, tra gli altri, curava il servizio Eurostar Link tra le stazioni RFI s.p.a. di Brindisi, Bari e Taranto.\nDal 2011 questi servizi sono effettuati da Sicurezza e Trasporti Autolinee - Sita Sud s.r.l.\nToscana.\nIn Toscana SITA gestiva il trasporto pubblico locale a livello extraurbano nelle province di Firenze,Pisa, Siena e Arezzo.\nDal 2005, in seguito alla decisione della Regione Toscana di assegnare il trasporto pubblico locale a un unico gestore per ciascuno dei quattordici lotti istituiti, SITA partecip\u00f2 ai seguenti consorzi:\nDal 2011 questi servizi sono erogati da Busitalia-Sita Nord.\nVeneto.\nIn seguito al fallimento della societ\u00e0 Auto Trasporti Padova s.p.a. e alla messa in liquidazione della Polesine Bus (a sua volta formata dalla fusione delle aziende pubbliche A.M.T.U.R. e A.P.E. di Rovigo e dalla seguente pubblicizzazione delle ditte private S.A.B. di Badia Polesine, Autoservizi Angelo Ferlin snc di Castelguglielmo, e Ferrari di Fiesso Umbertiano), SITA subentr\u00f2 nella gestione dei servizi extraurbani rispettivamente delle province di Padova e Rovigo (in quest'ultima gestiva anche il servizio urbano del capoluogo) e in parte della provincia di Venezia.\nTra la gestione ATP e quella Sita il servizio di trasporto extraurbano nella provincia di Padova \u00e8 stato gestito dalla Co-Atp, cooperativa costituita dal personale della fallita ATP dopo il fallimento della stessa (1993).\nUna situazione analoga si verific\u00f2 nella provincia di Rovigo, dove la SITA subentr\u00f2 il 1\u00ba gennaio 1995 alle gestione della Cooperativa Trasporti Rovigo (C.T.R, azienda formata dal personale ex Polesine Bus, che ha operato dal giugno 1993 al 31 dicembre 1994).\nNella provincia di Rovigo la SITA gestiva sia il servizio extraurbano che quello urbano con dieci linee in funzione, nonch\u00e9 il servizio trasporto disabili.\nIl personale viaggiante di Rovigo partecipava anche al funzionamento delle autolinee a lunga percorrenza Mestre-Padova-Rovigo-Ferrara-Bologna-Poggibonsi-Siena-Perugia-Messina-Giardini Naxos-Catania-Lentini-Comiso-Ragusa-Modica (gestita in collaborazione con SENA, SAIS e Baltour) e Padova-Abano Terme-Monaco di Baviera (servizio prevalentemente svolto dai colleghi della divisione turismo di Padova).\nLa SITA gestiva inoltre l'autolinea Padova-Vicenza in collaborazione con Ferrovie e Tramvie Vicentine e l'autolinea Padova-Treviso assieme alla societ\u00e0 La Marca.\nDal 2011 questi servizi sono erogati da Busitalia-Sita Nord."}
{"id": "722159", "revid": "5817887", "url": "https://it.wikipedia.org/wiki?curid=722159", "title": "RC211V", "text": ""}
{"id": "722202", "revid": "1005847", "url": "https://it.wikipedia.org/wiki?curid=722202", "title": "Elezioni politiche in Italia del 1996 per collegio (Senato della Repubblica)", "text": "Le elezioni politiche in Italia del 1996 nei collegi uninominali del Senato della Repubblica hanno visto i seguenti risultati.\nElezioni Suppletive.\n28 novembre 1999.\nNota: con il simbolo \" * \" s'indicano i senatori eletti mediante il sistema proporzionale."}
{"id": "722204", "revid": "7", "url": "https://it.wikipedia.org/wiki?curid=722204", "title": "Parigi Bercy", "text": ""}
{"id": "722206", "revid": "124022008", "url": "https://it.wikipedia.org/wiki?curid=722206", "title": "Metodo delle maglie", "text": "Si definisce metodo delle maglie o pi\u00f9 propriamente metodo delle correnti di anello oppure metodo delle correnti fittizie il procedimento risolutivo per circuiti di bipoli, sia in regime stazionario che sinusoidale, per determinare tutte le correnti di maglia, e di lato poi.\nAvendo a mente la seconda delle leggi di Kirchhoff scomponiamo il circuito in maglie ed assegniamo ad ognuna una corrente arbitraria fissando un riferimento comune, in quanto \u00e8 opportuno che tutte le correnti abbiano lo stesso verso.\nIn tal modo possiamo determinare le correnti di lato per differenza delle due correnti di maglia che hanno il lato in comune.\nPrimo caso.\nSi considerano adesso le reti lineari in regime stazionario in cui siano presenti solo generatori di tensione.\nRicordando la LKT:\nquesta pu\u00f2 essere riscritta considerando le tensioni dei resistori come formula_2 e le tensioni dei generatori di tensione come formula_3 ottenendo cos\u00ec:\nesprimendo le correnti di lato come differenza delle correnti di maglia formula_5, scrivendo questa equazione per ogni maglia del circuito otteniamo un sistema di \"m\" equazioni con \"m\" incognite pari alle maglie del sistema:\ndove:\nIl sistema costituisce il metodo delle maglie: una volta risolto il sistema abbiamo le correnti di maglia dalle quali possiamo prima ricavare le correnti di lato e poi le tensioni mediante le equazioni di bipolo.\nEsempio primo caso.\nscriviamo il sistema di 3 equazioni in tre incognite:\nin forma matriciale\nDa cui si calcola il vettore delle correnti di maglia; volendo sapere la corrente di lato tra il nodo 2 e nodo 3:\ne se volessimo la tensione ai capi:\nCaso generale.\nSi considerano, adesso, le reti lineari in regime stazionario in cui siano presenti sia generatori di tensione che generatori di corrente.\nI generatori di correnti possono essere reali o ideali:\ncos\u00ec il nostro sistema diverr\u00e0:\nottenendo cos\u00ec ancora un sistema formula_18 risolvibile, con \"m(maglie)+n(generatori di corrente ideali)\" equazioni e \"m+n\" incognite: ancora una volta risolto il sistema abbiamo le correnti di maglia dalle quali le correnti di lato e poi le tensioni mediante le equazioni di bipolo.\nEsempio caso generale.\nConsiderando il circuito sopra indicato abbiamo 4 maglie e 2 generatori di corrente, quindi otterremo un sistema 6x6:\navendo numerato le correnti di maglia da destra verso sinistra e indicato con formula_20 le tensione ai capi dei generatori ideali di corrente.\nPer rendere il sistema pi\u00f9 semplice possiamo sostituire il generatore formula_21 in parallelo con formula_22 con un generatore di tensione equivalente formula_23:\ncos\u00ec il sistema sar\u00e0 un 4x4:\nche risolvendo e scritto in forma matriciale:\nUn altro modo di procedere per semplificare il circuito e abbassare il rango del sistema \u00e8 introdurre una semplificazione topologica del circuito. In particolare possiamo considerare il lato formula_26 con il generatore di corrente ideale e staccarlo una estremit\u00e0 per volta per connetterlo alternativamente al nodo 3 ottenendo cos\u00ec il seguente circuito:\ndove notiamo che il nostro sistema si \u00e8 scomposto in 2 circuiti connessi in un solo punto (nodo 3).\nPer risolvere questo circuito, una volta sostituito il parallelo del generatore formula_27 e la resistenza formula_28 con un generatore reale di tensione formula_29, otteniamo un sistema con 3 equazioni di cui una indipendente:\n\u00c8 da notare che mediante il metodo dei nodi la soluzione dell'esercizio \u00e8 ancora pi\u00f9 semplice dovendo imporre solo un'equazione che permette di conoscere la tensione ai nodi 2 e 4 tramite il Teorema di Millman."}
{"id": "722211", "revid": "438678", "url": "https://it.wikipedia.org/wiki?curid=722211", "title": "Transfer secret", "text": "Il Transfer secret \u00e8 una password per consentire il trasferimento di un dominio.\nLa password \u00e8 impostata dal mantainer del dominio, e pu\u00f2 essere cambiata in qualsiasi momento.\nTutti i domini necessitano di questa password. Da breve tempo anche i .com e i .net."}
{"id": "722213", "revid": "344503", "url": "https://it.wikipedia.org/wiki?curid=722213", "title": "Medici per la vita", "text": "Medici per la vita (\"Something the Lord Made\") \u00e8 un film per la televisione del 2004, diretto da Joseph Sargent.\nTrama.\nIl film \u00e8 ispirato alla storia vera del dottor Alfred Blalock, un medico bianco, benestante, capo chirurgo del Johns Hopkins Hospital, e del tecnico di laboratorio Vivien Thomas, nero, ex falegname con il sogno di diventare medico. Nella Baltimora degli anni quaranta, essi furono protagonisti della svolta medica che salv\u00f2 migliaia di vite creando una innovativa tecnica chirurgica cardiaca per operare i bambini affetti dal cosiddetto morbo blu.\nProduzione.\nLa pellicola venne girata a Baltimora e Sykesville, stato del Maryland e prodotto dalle societ\u00e0 Home Box Office (HBO) e dalla Nina Saxon Film Design.\nDistribuzione.\nData di uscita.\nLa pellicola venne distribuita in diverse nazioni, fra cui:\nRiconoscimenti.\nLa pellicola ha vinto un Emmy Award nel 2004 e un Peabody Award nel 2005."}
{"id": "722217", "revid": "120056993", "url": "https://it.wikipedia.org/wiki?curid=722217", "title": "Giovanni Matteo Asola", "text": "Biografia.\nAllievo di Vincenzo Ruffo nel duomo della citt\u00e0 natale, fu maestro di cappella nelle cattedrali di Treviso (1577 - 1578) e Vicenza (1578 - 1582). Di seguito fu a Venezia come cappellano della chiesa di San Severo, dove conobbe Gioseffo Zarlino, per poi tornare a Verona dove fu maestro di cappella nella Cattedrale (1590 - 1591). Dal 1591 fu nuovamente a Venezia a San Severo dove trascorrer\u00e0 il resto della sua vita fino alla morte che lo colse il 1\u00ba ottobre 1609. Fu sepolto nella chiesa di San Lorenzo da cui San Severo dipendeva.\nLe opere.\nLa produzione di Giovanni Matteo Asola si concentra essenzialmente nell'ambito della musica sacra."}
{"id": "722229", "revid": "767487", "url": "https://it.wikipedia.org/wiki?curid=722229", "title": "Snow Cake", "text": "Snow Cake \u00e8 un film del 2006 diretto da Marc Evans.\nTrama.\nL'inglese Alex Hughes \u00e8 un taciturno uomo di mezza et\u00e0 che vive in Ontario. Mentre guida verso il Canada settentrionale, Alex d\u00e0 un passaggio alla diciannovenne Vivienne, che dopo aver visitato i suoi nonni deve raggiungere Wawa, la citt\u00e0 dove vive sua madre Linda. Durante il tragitto i due stringono amicizia, ma a un certo punto vengono coinvolti in un incidente stradale dove purtroppo la ragazza perde la vita. Alex, profondamente traumatizzato, crede di dover essere lui stesso a informare Linda della morte di sua figlia.\nArrivato a destinazione, Alex scopre che Linda \u00e8 un'autistica ad alto funzionamento e sembra essere completamente indifferente a ci\u00f2 che la circonda, tanto che prende la notizia della morte di Vivienne (appresa in realt\u00e0 alcune ore prima) con molta calma. Linda chiede ad Alex di trasferirsi da lei perch\u00e9 ha bisogno di qualcuno che svolga i compiti prima eseguiti da Vivienne, in questo caso tirare fuori i sacchi della spazzatura in tre giorni, che sicuramente lei non toccher\u00e0. Alex accetta e l'aiuta a organizzare il funerale della figlia, e durante questo periodo conosce la vita compulsiva delle donne autistiche, ma anche la loro gioia nel movimento, la musica e la loro \"voglia\" di neve. Gli altri cittadini guardano la situazione con stupore o alienazione, soprattutto perch\u00e9 Linda rifiuta bruscamente e inequivocabilmente le offerte di aiuto dei suoi vicini. Quando Alex trova il camionista che aveva causato l'incidente davanti a casa di Linda per chiederle scusa e offrirle un mazzo di fiori, perde la calma e attacca l'uomo in preda alla rabbia, ma si ferma all'ultimo momento e fugge.\nAlex inizia una conversazione con Maggie, vicina di Linda, che \u00e8 anche interessata al poliziotto Clyde, il quale vede in Alex un rivale. Maggie invita Alex a cena e gli fa un'offerta sessuale abbastanza esplicita; Alex pensa che sia una prostituta e passa la notte con lei. La mattina seguente lui cerca di pagarla, ma Maggie ride e gli spiega che lui le piace, e che le piacciono le avventure sessuali. Intanto Clyde ha scoperto che Alex \u00e8 uscito di prigione per omicidio colposo da pochi giorni, e avvisa Maggie. La donna, seppur sorpresa, resta in contatto con Alex e, anche se vuole saperne di pi\u00f9 su di lui, non lo confronta circa il suo oscuro passato.\nIl giorno del funerale \u00e8 arrivato e i vicini si riuniscono in chiesa, che \u00e8 decorata con delle luci molto amate da Linda. Alla funzione si presenta anche il camionista, Alex gli si avvicina e i due si stringono la mano. Dopo il funerale, i vicini si riuniscono a casa di Linda, il che mette la donna in stato di stress. Linda balla e canta, cosa a cui i vicini reagiscono con indignazione e incomprensione.\nDopo il funerale, Alex vuole continuare il suo viaggio, cos\u00ec saluta Linda e le dice che pu\u00f2 trovare un suo regalo nel congelatore; dice addio anche a Maggie. Alla fine, Alex si confida con lei e le parla di suo figlio 22enne, nato da una breve relazione, che non aveva mai incontrato; fu solo dopo molti anni infatti che seppe dell'esistenza del figlio e si organizzarono per incontrarsi. Suo figlio per\u00f2 non arriv\u00f2 mai, perch\u00e9 mor\u00ec in un incidente stradale causato da un guidatore ubriaco. Alex, scoperto l'indirizzo del colpevole, lo picchi\u00f2 facendolo cadere a terra e uccidendolo inavvertitamente, dopo che l'uomo sbatt\u00e9 la testa.\nMaggie confessa ad Alex che lo sapeva gi\u00e0, ma che non glielo aveva detto perch\u00e9 voleva che fosse lui stesso a farlo. Alex riflette ad alta voce se debba comprare una casa a per starle vicino, ma si rende conto dalla reazione di Maggie che lei era semplicemente contenta di avere una relazione facile e breve con lui, quindi parte per la meta originaria del suo viaggio, Winnipeg, per incontrare la madre di suo figlio. Dato che il camion della spazzatura \u00e8 in ritardo, Linda \u00e8 infastidita perch\u00e9 non pu\u00f2 mantenere la promessa di smaltire i sacchi della spazzatura. Maggie, che in futuro terr\u00e0 d'occhio Linda, si offre si svolgere questo compito.\nLinda apre il frigorifero e trova il regalo che Alex le aveva promesso, una perfetta \u00abtorta di neve\u00bb (\"snow cake\").\nProduzione.\nLa sceneggiatrice, Angela Pell, ha scritto il ruolo di Alex Hughes pensando ad Alan Rickman. \u00c8 stato Rickman a leggere la sceneggiatura e ad assicurarsi che Sigourney Weaver (collega co-protagonista di \"Galaxy Quest\") fosse contattata per il ruolo di Linda. Sia Rickman che Weaver si sono classificati secondi al Seattle International Film Festival per i rispettivi premi di miglior attore e migliore attrice.\nDurante la realizzazione del film, Weaver ha studiato l'argomento dell'autismo ed \u00e8 stata seguita da Ros Blackburn, una donna con tale condizione che \u00e8 anche un'autrice e una relatrice sull'autismo e la sindrome di Asperger. Rickman ha invece scelto di non informarsi sull'argomento per fare in modo che il suo personaggio avesse una reazione pi\u00f9 naturale di fronte alla condizione di Linda.\nAccoglienza.\n\"Snow Cake\" detiene su Rotten Tomatoes una percentuale di gradimento del 65% con un voto di 6,1 su 10 da parte di 63 critici professionisti, mentre \u00e8 promosso con l'86% con un voto di 4,08 su 5 da parte di 13\u00a0631 spettatori. Il consenso generale afferma che \u00abSigourney Weaver interpreta con grazia un ruolo difficile, mentre il resto del cast trasforma la trama istrionica in qualcosa di valido\u00bb. Su Metacritic ha un punteggio di 54 su 100 (corrispondente a \u00ab\"recensioni miste o medie\"\u00bb) da parte di 15 critici professionisti, mentre ha un voto di 8,3 su 10 da parte di 19 spettatori."}
{"id": "722244", "revid": "729019", "url": "https://it.wikipedia.org/wiki?curid=722244", "title": "Zanbato", "text": "La zanbat\u014d (\u65ac\u99ac\u5200, letteralmente \"spada taglia-cavalli\") \u00e8 una spada giapponese di grandi dimensioni, e di notevole peso, per il quale era solitamente impugnata a due mani. L'utilizzo storico della spada \u00e8 tuttora controverso: probabilmente serviva per troncare o spezzare le zampe dei cavalli ed era utilizzata dai soldati delle prime file dell'esercito sottoposto ad una carica di cavalleria.\nZanbat\u014d nella cultura popolare moderna.\nNella cultura popolare moderna, la zanbat\u014d appare spesso"}
{"id": "722245", "revid": "590", "url": "https://it.wikipedia.org/wiki?curid=722245", "title": "Presente indicativo", "text": "Il presente indicativo \u00e8 una forma verbale coniugabile non marcata utilizzata in innumerevoli lingue. \u00c8 in genere anche quella che mostra il maggior numero di usi e di forme irregolari.\nSecondo le grammatiche tradizionali, indica uno stato o avvenimento presente. Si osservi ad esempio il seguente enunciato:\n\u00c8 chiaro che il momento dell'azione viene visto come contemporaneo al momento in cui si parla: per meglio specificare, si dir\u00e0 che il presente indica generalmente un'azione o situazione che si svolge al \"momento dell'enunciazione\".\nPresente indicativo in italiano.\nQuesta forma verbale si coniuga sostituendo le desinenze dell'infinito (\"-are, -ere, -ire\") con quelle previste nel sistema verbale italiano per il presente nelle tre coniugazioni:\nLa maggior parte dei verbi della coniugazione in \"-ire\" prevede l'ampliamento della radice tramite un suffisso (-\"isc\"-):\nNon esiste comunque una regola che possa stabilire quali verbi prevedono questa particolarit\u00e0 di coniugazione; per questo, si consulti la voce sui cosiddetti verbi incoativi. Per quanto riguarda l'accento, questo cade talvolta sulla radice, qualche altra sulla desinenza. Esempio tipico: \"\u00e0mo, \u00e0mi, \u00e0ma, ami\u00e0mo, am\u00e0te, \u00e0mano\".\nSi ricordano inoltre le seguenti caratteristiche nella formazione del presente:\nUn verbo che risulta regolare nella coniugazione di un tempo non deve necessariamente esserlo in un altro tempo. Ad esempio il verbo \"uscire\" \u00e8 irregolare al presente, ma non al participio. Al contrario, \"scrivere\" \u00e8 irregolare al participio, ma non al presente. Per il resto, si rimanda alla voce sui verbi irregolari italiani o a tabelle di coniugazione.\nStoria.\nSi tratta di una diretta eredit\u00e0 dalla lingua latina. Gli sviluppi che hanno portato al cambiamento delle desinenze originarie nelle forme flesse (\"laudo, laudas, laudat, laudamus, laudatis, laudant\") non sono del tutto chiari.\nTra i vari mutamenti linguistici che caratterizzano il passaggio dal latino classico all'italiano, la caduta della consonante finale \u00e8 senza dubbio uno dei fenomeni pi\u00f9 vistosi (da \"laudat\" proviene \"loda\", da \"laudamus\" proviene \"lodiamo\", con caduta rispettivamente di \"-t\" e di \"-s\").\nIl presente, i suoi usi basilari e le altre forme verbali.\nLe caratteristiche del presente possono essere illustrate tramite un confronto con alcune altre forme dell'indicativo. Dal paragone emerge una forma verbale caratterizzata dalla sua attualit\u00e0 e fattualit\u00e0.\n1) Il presente si trova in opposizione con il passato prossimo. La differenza tra le due forme sta principalmente nell'aspetto. Mentre il presente \u00e8 una forma fondamentalmente \"imperfettiva\" (e presenta quindi gli avvenimenti considerati durante il loro svolgimento), il passato prossimo \u00e8 esclusivamente \"perfettivo\" (e presenta dunque l'azione nella sua pienezza, fino al momento del loro compimento):\n\u00e8 dunque un enunciato che presenta una situazione \"in corso\" in un dato momento. Al contrario, l'enunciato\nconsidera e presenta la situazione durante tutto l'arco del suo svolgimento. La frase descrive quindi anche il momento in cui la situazione giunge a \"compimento\" o alla \"fine\". Se nel primo enunciato il malessere viene visto come uno stato o processo in corso, il secondo lo vede piuttosto come un evento.\n2) L'imperfetto descrive infatti una situazione in corso che viene focalizzata nel \"passato\" (quando questa non giunge ancora a compimento o alla fine):\nIl presente descrive la situazione nello stesso modo, ma focalizza il momento dell'enunciazione:\nSi deve comunque dire che le due forme verbali hanno una certa somiglianza tra di loro, dato che sono entrambe imperfettive.\nCome forma del passato, anche il passato remoto si distingue chiaramente dal presente, anche se quest'ultimo pu\u00f2 sostituirlo (si parla in questo caso di presente storico).\n3) Il presente si trova in rapporto di opposizione con il futuro. Se il primo, rispetto al secondo indica un'azione o situazione \"sicura\", il secondo la pone solo come \"possibile\":\nesprime dunque pi\u00f9 sicurezza rispetto a\nSi dir\u00e0 a questo punto che il futuro indica la \"posteriorit\u00e0\" temporale, rispetto alla \"contemporaneit\u00e0\" indicata dal presente. Questa teoria viene sostenuta da diversi studiosi, ma non \u00e8 del tutto pacifica. Dopo tutto, entrambe le forme hanno la possibilit\u00e0 di riferirsi tanto ad avvenimenti presenti quanto ad avvenimenti futuri (anche se per indicare un avvenire chiaramente lontano dal momento dell'enunciazione si preferir\u00e0 senza dubbio il futuro).\nConcludendo, diremo che fondamentalmente il presente indica contemporaneit\u00e0 rispetto al momento dell'enunciazione. Questo non significa necessariamente che nell'uso della lingua questa caratteristica venga rigidamente applicata, perch\u00e9 esistono molti usi del presente, il quale pu\u00f2 arrivare a sostituire forme verbali come quelle appena ricordate a titolo di paragone.\nAltri usi del presente.\nIl presente conosce usi che non rispecchiano il suo nome o le sue caratteristiche principali. Si tratta infatti della forma verbale \"non marcata\", dunque di quella che in teoria potrebbe sostituire le altre forme verbali (Coseriu). Il presente viene spesso usato indipendentemente dal momento di enunciazione, indicando azioni anteriori o posteriori ad esso:\nInoltre, questo tempo \u00e8 talmente flessibile che pu\u00f2 sostituire le forme verbali di altri modi:\nNonostante tali semplificazioni possano essere in conflitto con le regole dell'italiano standard e quindi essere considerate errate, usando il presente \u00e8 facile produrre degli enunciati indiscutibilmente logici, efficaci e spesso assai correnti grazie ai vari usi della lingua parlata e scritta.\nPresente storico.\nSi pensi all'esempio gi\u00e0 proposto:\nSi parla in questo caso dell'uso storico del presente, dunque dell'uso del presente al posto dei tempi del passato, il che pu\u00f2 avere due ragioni.\nLa prima pu\u00f2 essere quella di semplificare o di dare immediatezza alla scrittura e alla lettura di un \"intero\" testo, rinunciando cos\u00ec all'uso dei tempi del passato (passato prossimo, imperfetto, passato remoto): ci\u00f2 avviene il pi\u00f9 delle volte nel riassunto o pu\u00f2 accadere in un racconto che, tramite un semplice procedimento retorico, viene narrato solo al presente per conferire al testo una sorta di vicinanza e vividezza.\nLa seconda ragione \u00e8 che il presente storico pu\u00f2 dare maggiore efficacia espressiva a una \"parte\" dell'enunciato, il che \u00e8 particolarmente chiaro quando il presente si alterna alle forme del passato senza che vi sia un'apparente giustificazione per un cambio da una forma all'altra:\nL'uso del presente indica qui un maggior coinvolgimento emotivo oppure l'intenzione di mettere in evidenza un'azione piuttosto che un'altra.\nDal punto di vista retorico, l'uso storico del presente costituisce un processo di sostituzione (\"enallage\").\nIl presente storico, da un punto di vista aspettuale, pu\u00f2 avere valore sia perfettivo sia imperfettivo.\nPresente al posto dell'imperativo.\nSimilmente al futuro, questa forma verbale pu\u00f2 essere usata come alternativa all'imperativo, dunque non per descrivere uno stato di cose reale, ma desiderato o prescritto. La frase sar\u00e0 espressa sotto forma di dichiarazione:\nQuesto uso del presente ha il vantaggio di poter riferirsi anche alla prima persona singolare.\nPresente gnomico.\nIn alcuni casi, inoltre, si indicano stati di cose che prescindono dal momento in cui avvengono:\nIl senso dell'enunciato \u00e8 infatti che Dio \"vedeva\", \"vede\" e \"vedr\u00e0\" tutto. L'uso gnomico del presente \u00e8 frequente soprattutto nei proverbi (\"Chi rompe paga; chi la fa l'aspetti\"); va comunque aggiunto che proprio nei proverbi si pu\u00f2 riscontrare - pi\u00f9 di rado - un uso del tutto simile del passato remoto (\"la superbia and\u00f2 a cavallo e torn\u00f2 a piedi\").\nPresente riportivo.\nPu\u00f2 benissimo accadere che il locutore voglia riportare ci\u00f2 che sta vedendo a chi non ne ha la possibilit\u00e0. \u00c8 normale, in questo caso, che le diverse forme dal presente indichino momenti diversi anche se si trovano nello stesso enunciato. Si tratta di eventi vicini tra di loro ma organizzati in una catena temporale. Un esempio classico si osserva quando un giornalista sportivo riporta le azioni di una partita di calcio:\nPresente al posto del futuro.\nValgono per questo uso gli stessi principi che caratterizzano il presente storico: rispetto ai tempi del passato e del futuro, il presente d\u00e0 in ogni caso maggiore enfasi all'enunciato, sicch\u00e9 l'atto linguistico di chi parla avr\u00e0 maggior impatto su chi ascolta o legge. Dire\nha senza dubbio maggior efficacia comunicativa che dire\nIl presente nella formazione di parole.\nAlcune forme alla prima persona del presente latino, simile a quello italiano, sono state utilizzate nella formazione di sostantivi. Si ricorda ad esempio \"il credo\", sostantivo latino derivato dalla forma verbale e poi ereditato dall'italiano; si tratta di parola ancora ben riconoscibile nel suo etimo.\nMeno lineare \u00e8 stata la formazione del sostantivo \"video\", un prestito linguistico dal latino come lingua morta, per la precisione dal verbo \"vid\u0113re\" ('vedere': \"video\", \"io vedo\"). Non da ultimo grazie all'espansione dell'inglese come linguaggio della tecnica, la parola \u00e8 ritornata in Italia e negli altri paesi di lingua romanza, ma con un'accezione completamente nuova.\nIl presente indicativo in francese.\nAnche se per ciascuna delle forme del presente francese \u00e8 prevista una grafia diversa, nella catena di suoni della lingua parlata non sono riscontrabili grosse differenze tra le varie forme coniugate del presente. Infatti, la maggior parte delle forme di questo tempo si distinguono solo grazie alle consonanti finali ereditate dal latino: queste ultime vengono s\u00ec scritte, ma di solito non vengono pronunciate. Le forme che nel parlato si distinguono maggiormente dalle altre sono quelle in \"noi\" e \"voi\".\nIn questa come nelle altre lingue romanze, sono correnti l'uso gnomico, storico, al posto del futuro e al posto dell'imperativo.\nIl presente indicativo in spagnolo.\nLe coniugazioni spagnole in \"-ar\" \"-er\" ed \"-ir\" ricordano quelle del latino. \"Usted-ustedes\" sta per la forma di cortesia (\"lei, loro\").\nIl presente indicativo in portoghese.\nAnche il portoghese prevede la suddivisione in tre coniugazioni all'incirca come si ritrovano in italiano o in spagnolo.\nIl presente indicativo in inglese.\nNella lingua inglese, come nel francese parlato, le forme del presente tendono a coincidere tra di loro. A maggior ragione, in questa lingua sar\u00e0 obbligatorio specificare sempre il soggetto.\nSolo la terza persona singolare si distingue dalle altre per la desinenza -\"s\". Il verbo \"to be\" ('essere') \u00e8 irregolare.\nAlcuni casi particolari si presentano se il verbo termina con -o,-ss, -x, -ch, -sh, alla terza persona finir\u00e0 in \"-es\" per facilitare l'articolazione, rendendo quindi la pronuncia pi\u00f9 scorrevole. Se l'infinito termina con una consonante + \"y\", la \"y\" viene sostituita da \"-ies\". L'uso della desinenza verbale -\"s\" ricorda dunque la formazione del plurale dei sostantivi.\nLa divisione in coniugazioni, tipica invece delle lingue romanze, manca del tutto in inglese. Il concetto del presente storico viene reso con il termine di \"vivid present\".\nIl presente indicativo in tedesco.\nIn tedesco, i verbi all'infinito terminano per -\"en\" o per -\"n\", senza distinzione tra coniugazioni. Questa terminazione viene scambiata con le desinenze delle diverse persone. Da \"geh-en\" ('andare') avremo dunque le forme \"geh-e\", \"geh-st\" ('vado, vai') eccetera. Come in inglese, sar\u00e0 necessario specificare il soggetto, anche se le desinenze del presente rendono abbastanza ben riconoscibile la persona. I verbi irregolari presentano solitamente cambiamenti solo alla seconda e alla terza persona singolare.\nPer gli usi speciali come il presente storico, valgono le considerazioni fatte per l'italiano e le altre lingue romanze."}
{"id": "722246", "revid": "174925", "url": "https://it.wikipedia.org/wiki?curid=722246", "title": "Sallustio Lucullo", "text": "Da evidenze epigrafiche sembra che discendesse da un britanno. \nFonti.\nLa maggior parte di quello che sappiamo su di lui proviene dalla \"Vita di Domiziano\" di Svetonio, secondo cui fu condannato a morte dall'imperatore Domiziano perch\u00e9 aveva dato il suo nome e non quello dell'imperatore a una nuova lancia che aveva inventato. Questo pretesto nascondeva forse il fatto che egli aveva preso parte alla cospirazione di Lucio Antonio Saturnino, legato della Germania Superior, che si era alleato con la trib\u00f9 germanica dei catti e si era fatto proclamare imperatore dalle sue legioni nell'estate dell'89. Lo si potrebbe identificare col Lucio Lucullo che fu governatore della Spagna Betica.\nMiles Russell ha per\u00f2 ipotizzato che il Gaio Sallustio Lucullo (legato di Domiziano) menzionato da un'iscrizione di Chichester, perduta ma citata da Samuel Woodford, andrebbe identificato col Sallustio Lucullo di cui parlano le fonti. Un'altra iscrizione, sempre proveniente da Chichester e scoperta dal 1923, parla di un \"Lucullo, figlio di Ammino\". Per Russell sarebbero tutti la stessa persona, il cui padre sarebbe stato il principe britannico filo-romano Adminio re del Kent e figlio di Cunobelino, che nel 40, dopo essere stato scacciato dalla Britannia, era fuggito a Roma e chiesto aiuto all'imperatore Caligola. Secondo lo studioso, anche il palazzo romano di Fishbourne, nei pressi di Chichester, sarebbe stato costruito per Sallustio Lucullo e non per il re cliente Tiberio Claudio Cogidubno, come spesso si \u00e8 invece pensato. Ma c'\u00e8 chi, tra gli studiosi, non crede all'identificazione fatta da Miles. Secondo R. G. Collinwood e R. P. Wright, la prima iscrizione sarebbe un falso, perch\u00e9 il nome di Domiziano venne cancellato dopo la \"damnatio memoriae\" seguita alla sua morte. I due studiosi fanno anche notare che i governatori della Britannia erano di rango proconsolare e non propretorio mentre la seconda iscrizione non segue le regole dell'onomastica romana. Per quanto riguarda la seconda iscrizione, Collinwood e Wright fanno notare che in questa non sono seguite le regole convenzionali dell'onomastica romana e ci\u00f2 porterebbe a escludere che si riferisca a un cittadino romano\nAttivit\u00e0 militare.\nL'archeologia mostra l'esistenza di una certa attivit\u00e0 militare dopo il governatorato di Agricola (cio\u00e8 dopo l'84). Sallustio (o un suo sconosciuto predecessore) avrebbe tentato di consolidare le vittorie di Agricola in Scozia con la costruzione di nuovi fortilizi o la ristrutturazioni di quelli di Ardoch e Dalswinton, costruiti da Agricola nella Scozia meridionale."}
{"id": "722250", "revid": "767487", "url": "https://it.wikipedia.org/wiki?curid=722250", "title": "Kortatu", "text": "I Kortatu sono un gruppo musicale basco fondato nel 1984 a Irun, nella regione di Guip\u00fazcoa, Spagna.\nAppartennero al movimento del rock radicale basco, e furono tra i primi a introdurre il genere ska in Spagna, mantenendo sempre una vena punk. Uno dei gruppi che li influenz\u00f2 maggiormente furono i Clash.\nI loro testi inizialmente erano scritti in castigliano ed basco, in seguito utilizzarono solo quest'ultimo.\nNon nascosero mai la loro simpatia per la sinistra abertzale. Ad esempio la canzone \"Sarri, Sarri\" \u00e8 dedicata alla fuga del detenuto dell'ETA Joseba Sarrionandia, che si nascose tra gli altoparlanti durante un concerto di Imanol Larzabal nel carcere di Martutene.\nBiografia.\nIl gruppo nacque dall'unione dei fratelli Fermin e I\u00f1igo Muguruza con Treku Armendariz dopo che i fratelli assistettero a un concerto dei Clash a San Sebasti\u00e1n. Il nome deriva dal soprannome di un \"mugalari\" dell'ETA ucciso dalla Guardia Civil. I \"mugalaris\" erano i militanti che aiutavano la gente a superare la frontiera tra Francia e Spagna.\nNel 1985 pubblicarono una demo contenente canzoni come \"Mierda de Ciudad\", \"El \u00faltimo ska\" o \"Hay algo aqu\u00ed que va mal\". La loro popolarit\u00e0 si accrebbe e a fine anno parteciparono alla compilation intitolata \"Disco de los cuatro\" (So\u00f1ua, 1985), insieme a Cicatriz, Jotakie e Kontuz-Hi!. I loro pezzi furono \"Nicaragua Sandinista\"\", \"Mierda de Ciudad\" e \"El \u00faltimo ska de Manolo Rastam\u00e1n\".\nLo stesso anno fecero molti concerti in tutta la regione Euskadi; inoltre suonarono a Madrid e Barcellona. Durante l'anno produssero il loro primo LP negli studi \"Tsunami\" di San Sebasti\u00e1n: \"Kortatu\" (So\u00f1ua, 1985). Le canzoni sono principalmente in castigliano, a parte \"Sarri Sarri\" e \"Zu Atrapatu Arte\", in euskera. Il disco contiene anche una cover di \"Jimmy Jazz\" dei Clash. Il disco li fece paragonare a band locali come La Polla Records, Hertzainak, Zarama o Barricada, e fu nominato \"disco dell'anno\" dalle riviste \"Muskaria\", \"Egin\" e \"El Diario Vasco\". Quell'anno arrivarono a suonare davanti a 15.000 persone.\nNel 1986 uscirono dai confini spagnoli e suonarono in Svizzera, Germania e Paesi Bassi. pubblicarono l'EP \"A la calle\" (So\u00f1ua, 1986), che conteneva \"Hay algo aqu\u00ed que va mal\", \"A la calle\" e \"Desmond dub\", il primo pezzo dub di un gruppo spagnolo, sulla base del loro vecchio brano \"Desmond Tutu\". A Settembre pubblicarono il loro secondo LP, \"El Estado De Las Cosas\" (So\u00f1ua, 1986). Anche qui i testi sono principalmente in castigliano. Partecipano al disco Jabier Muguruza (\"Jaungoikoa eta Lege Zarra\"), Xabier Montoia (cantante dei M-ak, \"9 zulo\") e Josetxo Silguero (\"Equilibrio\"). Quell'anno i Kortatu suonarono in tutta la Spagna.\nNel 1987 suonarono senza soste, sia in Spagna che in giro per l'Europa. Di questo tour resta una raccolta pubblicata solo per il mercato europeo: \"A Frontline Compilation\" (Red Rhino-Organik, 1988).\nIl terzo disco, \"Kolpez Kolpe\" (Oihuka) usc\u00ec nel 1988, primo cantato interamente in euskera. Registrato negli studi IZ, vanta la collaborazione di Kaki Arkarazo come produttore e tecnico del suono. Il suono si evolve, si avvicina a quelle che saranno le sonorit\u00e0 caratteristiche dei Negu Gorriak. Partecipano al cd \"Yul\" (RIP, in \"Makurtu Gabe\"), Mikel Laboa (\"Ehun Ginen\") e Jabier Muguruza (\"Platinozko Sudurrak\"). Nel tour successivo in giro per l'Europa Kaki Arkarazo si aggrega al gruppo come secondo chitarrista. In quattro anni di attivit\u00e0 i Kortatu suonarono 280 volte. Durante l'ultimo di essi (1\u00ba ottobre) registrarono il loro ultimo cd, il live \"Azken Guda Dantza\" (Nola!, 1988), che \u00e8 stato considerato uno dei migliori dischi dal vivo di sempre dalla rivista \"Maximum Rock&amp;Roll\".\nDopo lo scioglimento del gruppo nel 1988, i fratelli Fermin e I\u00f1igo Muguruza, con Kaki Arkarazo, fondarono i Negu Gorriak. Oggi Fermin continua la sua carriera da solista. I\u00f1igo dopo lo scioglimento dei Kortatu entr\u00f2 a far parte dei Delirium Tremens come chitarrista; Contemporaneamente al progetto dei Negu Gorriak port\u00f2 avanti quello dei Joxe Ripiau e oggi suona nel gruppo Segarroi. Treku si \u00e8 ritirato dalla scena musicale dopo la temporanea esperienza dei Les Mecaniciens con Jabier Muguruza. Kaki ha suonato con Negu Gorriak e Naci\u00f3n Reixa. Dopo lo scioglimento di questi gruppi ha lavorato come produttore discografico e tecnico del suono."}
{"id": "722256", "revid": "339392", "url": "https://it.wikipedia.org/wiki?curid=722256", "title": "Ragga maffin", "text": ""}
{"id": "722257", "revid": "339392", "url": "https://it.wikipedia.org/wiki?curid=722257", "title": "Raggamaffin", "text": ""}
{"id": "722262", "revid": "653755", "url": "https://it.wikipedia.org/wiki?curid=722262", "title": "Bandini 750 sport siluro", "text": "La Bandini 750 sport siluro \u00e8 un'autovettura da corsa, prodotta dal 1950 al 1956 dalla Bandini Automobili di Forl\u00ec.\nNato nel 1950, questo nuovo tipo segna la consacrazione della Bandini come casa automobilistica di livello internazionale. Sono le \"750 sport siluro\" infatti, a portare a Forl\u00ec il titolo di Campione degli Stati Uniti d'America 1955 e 1957 oltre ai relativi successi di divisione, a quelli dal 1961 al 1963 (Divisione Sud-Ovest) e alle numerose vittorie ottenute anche in categorie diverse dalle due sponde dell'Oceano Atlantico.\nFu prodotta per sei anni, sebbene il suo rapporto con le competizioni sia talmente stretto da permettere la classificazione dei modelli della sua lunga evoluzione sulla base delle norme dei regolamenti tecnici. In tal senso, la norma che viet\u00f2 l'uso dei parafanghini tipo moto (nel 1953 in Italia e nel 1955 negli Stati Uniti) permette di identificare, quali vetture furono adattate ad essa e quali invece, create ad hoc.\nFino al 1953, la \"750 sport siluro\" poteva partecipare anche alla classe \"750 corsa\", semplicemente smontando i parafanghini tipo moto.\nStoria.\nTony Pompeo, un importatore italoamericano, soddisfatto delle precedenti 1100 e 1100 sport richiese esplicitamente ad Ilario Bandini, delle vetture da far correre nella categoria fino a 750 cm\u00b3 di cilindrata.\nInsieme all'ordinazione, arriv\u00f2 dagli Stati Uniti anche un motore Crosley di 44 inch\u00b3; utilizzato fino ad allora per gli usi pi\u00f9 vari: sulle imbarcazioni, sui velivoli, perfino dai pompieri per azionare grosse pompe. \u00c8 leggero e compatto con basamento in alluminio a cinque supporti di banco, monoblocco e testa a due valvole per cilindro in un blocco unico e distribuzione SOHC a ingranaggi; costitu\u00ec un'ottima base per le elaborazioni Bandini.\nLe modifiche maggiori riguardarono l'albero motore che venne sostituito con uno in acciaio, i pistoni gli alberi a camme, la pompa dell'olio e la corsa che fu portata a 59 mm in modo da avere una cilindrata totale di \u2248747\u00a0cm\u00b3.\nCon questa preparazione le prime \"750 sport siluro\" si avviarono a disputare decine di gare: in salita, su circuiti cittadini o ricavati all'interno di aeroporti militari ma anche gare pi\u00f9 celebri e impegnative (spesso di sei o dodici ore) come la 12 ore di Sebring e la corsa italiana pi\u00f9 famosa al mondo la \"Mille Miglia\". Gare valevoli per il \"campionato del mondo sport\".\nLa \"750 sport siluro\", risulta una vettura molto competitiva e versatile, adatta anche a competere in categorie superiori.\nUn avantreno preciso e stabile, grande motricit\u00e0, baricentro basso, efficienza aerodinamica sono le parole chiave dei successi ma soprattutto il grande rapporto potenza/peso che metteva in luce le qualit\u00e0 del pilota. Non a caso Jim Pauley (che corse anche la 24 ore di Le Mans), Dave Michaels e Tom O'Brien colsero i risultati migliori negli anni in cui le Bandini (motorizzate Siata, Offenhauser e Alfa Romeo) competevano nella categoria FM con Ferrari, Maserati e Porsche. Basti pensare che D. Michaels con una Bandini motorizzata Offenhauser di 1625 c.c. di cilindrata detenne per un anno e mezzo il record della pista di Thompson nella classe fino a 2000 c.c.\nVelocit\u00e0 e qualit\u00e0 che hanno dimostrato di avere, nella categoria fino a 750\u00a0cm\u00b3 Dolph Vilardi (Campione statunitense 1955), Melvin Sachs (Campione statunitense 1957), Henry Rudkin (vicecampione statunitense nel 1956), George Tipsword, solo per citare alcuni artefici dei successi statunitensi, ma anche gli italiani Massimo Bondi (nono alla Mille miglia del 1953) e lo stesso costruttore Ilario Bandini che (all'et\u00e0 di 44 anni) fu primo assoluto in gare in salita (Predappio 1955 e 1956), primo di classe nelle corse della Raticosa, della Consuma e di Reggio Emilia ma anche quarto nella classifica italiana di campionato italiano di velocit\u00e0. \nCon i successi arrivarono le copertine dei giornali, le esposizioni nelle mostre di Chicago e del Madison Square Garden di New York. Nel 1957 il pluripremiato autore e sceneggiatore William F. Nolan ambienta un suo racconto a bordo di una Bandini \"750 sport siluro\".\nDal 1953, la \"750 sport siluro\" pu\u00f2 contare anche su un motore radicalmente rivisto e migliorato. Fu progettata una nuova testata in alluminio con due alberi a camme in testa con distribuzione a ingranaggi. Cambi\u00f2 anche la posizione dello spinterogeno, che venne posizionato sulla testa. Il monoblocco, in ghisa, conteneva le canne dei cilindri smontabili e cromate. Furono inoltre studiate nuove bielle, una pompa dell'olio maggiorata, un radiatore dell'olio a forma di botte calettata e una coppa di maggiore capacit\u00e0 e di forma diversa per permettere un ulteriore abbassamento del baricentro della vettura. La potenza del primo motore Bandini (del Crosley era rimasto solamente il basamento) arriv\u00f2 fino a 71 hp a 8500 rpm, sufficiente a spingere la 750 sport fino alla velocit\u00e0 massima di 175\u00a0km/h e medie sul giro superiori ai 130\u00a0km/h. Mentre le vetture equipaggiate di motori 1500\u00a0cm\u00b3 raggiungevano i 218\u00a0km/h di velocit\u00e0 massima.\nA distanza di tredici anni dalla sua apparizione, questo tipo vince ancora titoli nella sua divisione grazie anche ad un nuovo motore, integralmente Bandini, portato di 850\u00a0cm\u00b3 che garantisce un ulteriore incremento della potenza utile a Hugh Grammer per raggiungere la velocit\u00e0 massima di 185\u00a0km/h a 9000 rpm.\nIl telaio.\nIl telaio, di costruzione Bandini, fu un adattamento dimensionale alla nuova categoria oltre a nuovi accorgimenti tecnici suggeriti dall'esperienza maturata con la 1100 siluro.\nLe carrozzerie.\nDal 1950 al 1953.\nLe prime carrozzerie biposto in alluminio furono realizzate dalla ditta piemontese Motto. \nSono barchette con una linea finalizzata alla massima penetrazione aerodinamica, una \"semplicit\u00e0 funzionale\" che caratterizza molte Bandini. Il frontale \u00e8 quasi interamente costituito da una griglia a forma ellissoidale che fornisce l'aria necessaria al raffreddamento del motore. Da essa partono due bombature laterali (su cui sono alloggiati fari eclissabili) che assorbendo le sospensioni anteriori evitano il distacco della vena fluida da questa zona. Esse si restringono notevolmente creando un \"effetto cocacola\" finalizzato per\u00f2 ad aumentare la corsa dello sterzo. Il corpo vettura, dalla linea molto semplice, non aumenta di molto la sezione pur dovendo per regolamento comprendere uno sportello per il passeggero che risulta di\npiccolissime dimensioni. La coda riprende la forma dell'ellissoide schiacciato, le due linee delle bombature e presenta una sola luce centrale. Sono presenti pi\u00f9 sfoghi per l'aria calda a forma di branchie di squalo dal vano motore. \nSuccessivamente, per far fronte alle richieste che giungevano dagli Stati Uniti, anche le carrozzerie vennero realizzate alla Bandini. I fari, vennero posizionati dietro la griglia anteriore, evitando i laboriosi sportellini che caratterizzano le prime vetture Motto.\nDal 1953 al 1956.\nIl regolamento tecnico impose un restyling alla \"750 sport siluro\". Non fu realizzata una carrozzeria che inglobasse le ruote ma furono creati dei passaruota che si potessero unire alla carrozzeria mantenendo le caratteristiche di funzionalit\u00e0 e leggerezza che gli erano richieste.\nNell'integrare i passaruota al corpo vettura, quest'ultimo venne modificato per rendere omogenea la linea; tutta la carrozzeria divenne cos\u00ec pi\u00f9 fluida e rotondeggiante, allontanandosi notevolmente dal modello di partenza ma aggiungendo gradevolezza estetica alle prestazioni aerodinamiche.\nQuesto tipo si caratterizza anche per la curiosa posizione dei fari, montati tra le ruote e il corpo vettura; in posizione di riposo non oppongono alcuna resistenza aerodinamica ma soddisfano con la sola presenza i requisiti del regolamento. Fioriscono sulla 750 sport siluro nel 1953 anche elementi nuovi per le Bandini: il rollbar-poggiatesta a coda lunga, perfettamente organico alla linea globale, un elemento rigido che copre all'occorrenza il sedile del passeggero, e nuove aperture sul cofano motore e sul lato dei carburatori per aumentare la massa d'aria necessaria ai motori maggiorati.\nI motori.\nAltri.\nLa \"750 sport siluro\" fu utilizzata spesso con diverse motorizzazioni: Offenhauser (1625\u00a0cm\u00b3), Saab 750\u00a0cm\u00b3, Mercury, MG 1250\u00a0cm\u00b3, Alfa Romeo 2000\u00a0cm\u00b3; si adatt\u00f2 perfettamente anche alle categorie superiori o alle trasformazioni pi\u00f9 insolite. La pi\u00f9 eclatante (per noi europei) \u00e8 la Bandini in versione Dragster: equipaggiata di un motore Cadillac di \u22486000\u00a0cm\u00b3 di cilindrata era capace di percorrere 400 metri in 11.16 secondi con una velocit\u00e0 all'uscita di 217\u00a0km/h e una velocit\u00e0 di punta (con appositi rapporti) di 320\u00a0km/h.\nLa Bandini 750 sport partecip\u00f2 a tutte le edizioni dal 1953 al 1957 della \"Mille miglia\" (come Sebring, valevole per il campionato del mondo sport) con equipaggi diversi. \nNel 1953, prese il via lo stesso costruttore Ilario Bandini in coppia con Sintoni, si ritirarono proprio nei pressi di Forl\u00ec.\nNel 2006, 53 anni dopo, la stessa auto, porter\u00e0 all'arrivo l'equipaggio Orsi Bandini: nipoti di Ilario Bandini."}
{"id": "722263", "revid": "119871699", "url": "https://it.wikipedia.org/wiki?curid=722263", "title": "Luigi Pulci", "text": "Biografia.\nLuigi Pulci nasce nel 1432 a Firenze da Jacopo di Francesco Pulci e Brigida de Bardi. Dopo un'infanzia difficile causata dalla povert\u00e0 della sua famiglia (i Pulci erano una nobile famiglia decaduta), fu introdotto presso la famiglia Medici nel 1461, dove entr\u00f2 presto nelle grazie del giovane Lorenzo, con il quale condivise lo spirito giocoso che contraddistinse le sue prime opere poetiche: \"Beca di Dicomano\", parodia dell'opera di Lorenzo \"Nencia da Barberino\", a sua volta parodia dell'amor cortese.\nTra il 1473 e il 1474 si spos\u00f2 con Lucrezia degli Albizzi, col favore di Lorenzo. Nello stesso periodo il clima della cerchia medicea, dapprima molto influenzato dal suo umore bizzarro e giocoso, si modific\u00f2 notevolmente per l'importanza assunta dai filosofi platonici dell'Accademia (Ficino, Pico, Landino); il Pulci entr\u00f2 in conflitto con questi personaggi ed ebbe un'aspra polemica con Ficino sull'immortalit\u00e0 dell'anima. Perci\u00f2 il Magnifico lo lasci\u00f2 ai margini.\nQuesto e le difficolt\u00e0 finanziarie che colpirono i fratelli Luca e Bernardo intorno al 1470, costrinsero il Pulci ad allontanarsi da Firenze (per missioni diplomatiche a Camerino, Foligno e Napoli) e ad entrare al servizio del condottiero Roberto di San Severino, che segu\u00ec in vari viaggi (Milano, Pisa e Venezia). Nel marzo del 1481 fu nominato capitano di Val di Lugana, feudo del Sanseverino. Ammalatosi durante un viaggio, mor\u00ec a Padova nel 1484 e fu sepolto fuori dal muro che circondava il sagrato della chiesa di San Tommaso Apostolo, \"vicino ad un pozzo\" \"senza alcuna sacra cerimonia\" come uomo \"di poca, o niuna religione\".\nOpere.\nIl \"Morgante\" \u00e8 il capolavoro del Pulci e uno dei poemi pi\u00f9 singolari della letteratura italiana, dato il tono giocoso e le avventure mirabolanti di alcuni personaggi. \u00c8 un poema epico-cavalleresco in ottave, suddiviso in cantari, che recupera la materia del ciclo carolingio. Il titolo deriva dal nome del suo personaggio pi\u00f9 popolare, un gigante che Orlando converte alla fede cristiana e le cui avventure costituiscono gran parte della trama. Usc\u00ec nel 1478 in 23 cant\u00e0ri e nel 1483, nell'edizione definitiva, in 28 cantari. Gli ultimi cinque canti dell'edizione del 1483 hanno uno stile molto diverso dalla prima parte del poema e narrano la morte di Orlando a Roncisvalle.\nIl titolo di \"Morgante maggiore\", di cui si fregiano non poche edizioni, \u00e8 riferito al fatto che dell'opera fu al tempo fruibile una estrapolazione del solo episodio di Morgante e Margutte, noto come \"Morgante minore\", o \"Marguttino\". Dunque il \"Morgante\" \u00e8 \"maggiore\" anche nella prima redazione di ventitr\u00e9 capitoli.\n\"Beca da Dicomano\" una sorta di risposta alla \"Nencia da Barberino di Lorenzo de' Medici\" costruita con gli stessi toni di parodia della poesia amorosa e della celebrazione delle donne."}
{"id": "722272", "revid": "5818763", "url": "https://it.wikipedia.org/wiki?curid=722272", "title": "Liquor", "text": ""}
{"id": "722285", "revid": "115338859", "url": "https://it.wikipedia.org/wiki?curid=722285", "title": "ESD Italia", "text": "ESD Italia \u00e8 una centrale d'acquisto italiana che raggruppa i marchi Selex, Acqua &amp; Sapone, Agor\u00e0 Network, Aspiag Service e Sun.\nFa parte della centrale d'acquisto a livello europeo European Marketing Distribution (EMD).\nStoria.\nLa centrale \u00e8 stata fondata nel 2001 dal ragionier Riccardo Francioni, che rappresentava il gruppo Selex, e da Giuseppe Caprotti che rappresentava Esselunga.\nAll\u2019epoca la centrale si chiamava Esselunga-Selex Distribuzione srl. Il nome \u00e8 poi stato tramutato in Efficienza e Servizi per la Distribuzione.\nNel 2003 la centrale gestiva un fatturato pari a 4,4 miliardi di \u20ac. \nNel 2004 era la terza centrale italiana, dietro a Coop ed Intermedia (Auchan, Pam, Sun, Bennet e Lombardini) con il 17,01 % di quota di mercato.\nNel 2005 il fatturato \u00e8 stato di 13,5 milioni di euro, la rete di vendita conta 3,566 unit\u00e0.\nESD Italia, nel corso del 2008, \u00e8 stata al quinto posto tra le centrali di acquisto a largo consumo, con una quota di mercato del 14,2% (Super+Iper+Superette+Discount, fonte Nielsen, dato al 01/01/08).\nPresente su tutto il territorio italiano, \u00e8 la prima in Lombardia, Veneto, Trentino-Alto Adige e Puglia, la seconda in Piemonte, Toscana, Molise e Basilicata.\nDal 1\u00ba gennaio 2008 Agor\u00e0 network \u00e8 uscita dalla centrale ESD per confluire nella centrale GD Plus con Carrefour e Finiper.\nA met\u00e0 giugno 2008 Esselunga, pur sottolineando la propria soddisfazione verso i partner Selex e Acqua &amp; Sapone, annuncia la sua uscita dalla centrale ESD e dalla centrale EMD, con decorrenza dal 1\u00ba gennaio 2009."}
{"id": "722289", "revid": "3831", "url": "https://it.wikipedia.org/wiki?curid=722289", "title": "Orchestra filarmonica di Berlino", "text": ""}
{"id": "722290", "revid": "17654", "url": "https://it.wikipedia.org/wiki?curid=722290", "title": "Sinfonia dal nuovo mondo", "text": ""}
{"id": "722292", "revid": "17654", "url": "https://it.wikipedia.org/wiki?curid=722292", "title": "Sinfonia Dal Nuovo Mondo", "text": ""}
{"id": "722332", "revid": "124500628", "url": "https://it.wikipedia.org/wiki?curid=722332", "title": "Adriano Tilgher (filosofo)", "text": "Biografia.\nNato a Resina (l'odierna Ercolano in provincia di Napoli) da padre vetraio tedesco e madre valdostana, visse a Roma dove fu amico e collaboratore di Ernesto Buonaiuti (studioso di storia del cristianesimo ed esponente del modernismo italiano), fino alla morte. Lavor\u00f2 come bibliotecario all'Alessandrina e collabor\u00f2 ad alcuni giornali (tra gli altri, \"Il Mondo\" e il \"Popolo di Roma\"), molti dei quali vennero poi soppressi dal regime fascista. Le sue principali opere sono: \"La crisi mondiale del 1921\", \"Estetica\" del 1931 e \"La filosofia delle morali\" del 1937, nella quale delinea la sua originale visione individualistica. Negli anni '20 collabor\u00f2 al giornale satirico \"Il Becco giallo\".\nNel 1925 fu tra i firmatari del Manifesto degli intellettuali antifascisti, redatto da Benedetto Croce. Da ricordare, anche, tra i suoi diversi scritti antifascisti, la \"Stroncatura di Giovanni Gentile\" del 1925 che, soprattutto nell'ironico e irriverente sottotitolo, esprime un dissacrante giudizio sulla propaganda con l'eloquente frase, di ascendenza bruniana, \u00ablo spaccio del bestione trionfante\u00bb. \nOper\u00f2 anche come critico letterario e teatrale: fu tra i primi a notare l'originalit\u00e0 del teatro pirandelliano, nonostante i tentativi di contestazione da parte del regime fascista . \nIn ambito filosofico, egli afferm\u00f2 che non esiste una scienza morale unica bens\u00ec una pluralit\u00e0 di morali che emergono da un fondo caotico in virt\u00f9 di un'iniziativa che in parte \u00e8 creatrice di valori e in parte effetto di coincidenze casuali, anche se fortunate. In Tilgher riaffiora il dualismo manicheo di bene e di male, ribelle a ogni composizione dialettica propria a ogni comodo, quanto illusorio e superficiale ottimismo. Consider\u00f2 mitico, utopistico, il concetto del progresso che non considera come altrettanto reali \"il regresso, la caduta e la colpa\".\nNella nota \"Antologia dei Filosofi Italiani del dopoguerra\", pubblicata nel 1937, oltre a suoi testi incluse brani tratti dalle opere di Antonio Aliotta, Ernesto Buonaiuti, Julius Evola, Piero Martinetti, Costanzo Mignone, Emilia Nobile, Giuseppe Rensi.\nA Ercolano gli \u00e8 stato intitolato l'Istituto d'Istruzione Superiore."}
{"id": "722334", "revid": "767487", "url": "https://it.wikipedia.org/wiki?curid=722334", "title": "Kansas (fiume)", "text": "Il Kansas \u00e8 un fiume degli Stati Uniti che attraversa, da ovest a est, l'intero ed omonimo Stato del Kansas. \u00c8 uno dei principali affluenti del fiume Missouri, che a sua volta \u00e8 uno dei principali affluenti del Mississippi. \u00c8 conosciuto anche con il soprannome \"The Kaw\", che deriva dalla trib\u00f9 indiana dei Kanza, che popolava l'area in cui scorre questo corso d'acqua.\nIl corso.\nIl fiume Kansas nasce a un'altitudine di 310 metri alla confluenza tra i fiumi Republican e Smoky Hill, a est della citt\u00e0 di Junction City. Scorre per 238 chilometri in direzione est per confluire con il fiume Missouri nei pressi di Kansas City. La valle in cui si snoda questo corso d'acqua \u00e8 lunga appena 185 chilometri e la superiore lunghezza del fiume \u00e8 dovuta alla sua sinuosit\u00e0, che genera numerosi meandri.\nStoria.\nLa prima mappa in cui viene rappresentato il fiume Kansas si deve al cartografo francese Guillaume de L'Isle, che la disegn\u00f2 nel 1718. In essa il fiume \u00e8 chiamato \"Petite riviere des Cansez\".\nI nativi americani, a bordo delle loro canoe, utilizzavano il fiume per i trasporti e gli spostamenti, in seguito imitati dalle piroghe dei commercianti di pellame francesi. Dal 26 al 29 giugno del 1804, la spedizione di Lewis e Clark si accamp\u00f2 al Kaw Point, alla foce del fiume. Gli avventurieri annotarono come la zona fosse un buon punto per edificare un fortino.\nNell'agosto del 1819, il maggiore Stephen H. Long fu il primo a guidare un battello a vapore lungo il fiume anche se, per via di un'acqua molto fangosa a causa di recenti inondazioni, riusc\u00ec a navigare per meno di 2 chilometri prima di dover tornare indietro.\nLa foce del fiume Kansas (a una longitudine di 94 gradi e 36 minuti ovest) fu il punto di partenza per disegnare i confini occidentali del Missouri quando divenne uno Stato nel 1821.\nA partire dal 1854, i battelli a vapore cominciarono ad operare con regolarit\u00e0 sul fiume collegando Kansas City con le citt\u00e0 di Lawrence, Topeka e Fort Riley. Questo traffico cal\u00f2 drasticamente nel 1860, e l'ultimo viaggio di un battello \u00e8 datato al 1866, quando il ponte ferroviario alla foce del fiume venne ricostruito dopo essere stato abbattuto da una inondazione. Da quel momento in poi, i principali trasporti nella zona vennero effettuati su rotaia.\nIl 25 febbraio 1864 una legge dello Stato dichiar\u00f2 il fiume Kansas non navigabile, permettendo ad alcune compagnie di infrastrutture di edificare ponti e dighe senza restrizioni particolari. Questa legge rimase in vigore fino al 1913, quando venne abolita in quanto rappresentava \"un crimine contro il benessere pubblico del Kansas\". Oggi il Kansas \u00e8 ancora navigabile, anche se la moderna navigazione commerciale su questo fiume si riduce al solo dragaggio."}
{"id": "722336", "revid": "2034231", "url": "https://it.wikipedia.org/wiki?curid=722336", "title": "Hermann Melville", "text": ""}
{"id": "722337", "revid": "121837", "url": "https://it.wikipedia.org/wiki?curid=722337", "title": "Kruger 60 A", "text": ""}
{"id": "722338", "revid": "125836920", "url": "https://it.wikipedia.org/wiki?curid=722338", "title": "Contea (Terra di Mezzo)", "text": "La Contea (in ovestron: \"S\u00fbza\") \u00e8 una regione di Arda, l'universo immaginario fantasy creato dallo scrittore inglese J. R. R. Tolkien. \u00c8 abitata dal popolo degli Hobbit e situata nel continente della Terra di Mezzo.\nGeografia.\nSecondo le informazioni dateci da Tolkien, la Contea misura 40 leghe (192\u00a0km, 120 miglia N\u00famen\u00f3reane) dai Luoghi Lontani ad ovest al Ponte sul Brandivino ad est, e 50 leghe (240\u00a0km, 150 miglia) dalle Brughiere del Nord alle Paludi del Sud. Ci\u00f2 \u00e8 confermato in un saggio dallo stesso Tolkien (sui linguaggi della Terra di Mezzo) nel quale egli descrive la Contea come avente un'area di 18.000 miglia quadrate (46.000\u00a0km\u00b2 circa). Per attenersi il pi\u00f9 possibile a tale descrizione si deve supporre che la Contea avesse grosso modo una forma rettangolare.\nIl fiume Brandivino (\"Baranduin\") delimita la Contea ad est, anche se gli Hobbit vivono anche nella Terra di Buck, che si trova oltre il fiume ad ovest della Frattalta, la siepe che protegge la Contea dall'invasione degli alberi della Vecchia Foresta; comunque, la Terra di Buck non era formalmente riconosciuta come parte della Contea fino a dopo la Guerra dell'Anello, quando venne ufficialmente riconosciuta alla Contea da Re Elessar. A nord e ad ovest la Contea non ha confini topografici, ma \u00e8 delimitata dalle antiche vie sud ed est, e da vaghi tratti geografici come i Colli Torrioni.\nLa Contea era originariamente divisa in quattro decumani (Decumano Nord, Decumano Sud, Decumano Est e Decumano Ovest), ma la Terra di Buck e pi\u00f9 tardi i Confini Occidentali furono annessi ad essa. All'interno dei Decumani esistono alcune divisioni minori non ufficiali come le terre di casata: i Tuc vivono quasi tutti a Tucboro (o nei suoi pressi) o nella Terra di Buck, per esempio. In molti casi un cognome Hobbit indica la provenienza della famiglia: quello di Samvise Gamgee per esempio deriva da Gamwich (), citt\u00e0 da cui \u00e8 originaria la sua famiglia. Al di fuori dei Decumani, la Terra di Buck stessa deve il suo nome ai Vecchiobecco, quando cambiarono il loro nome in Brandibuck.\nLa Contea era piuttosto densamente popolata con numerosi villaggi e qualche citt\u00e0, ma era ancora abbastanza disabitata da permettere la sopravvivenza di vaste aree boschive e di paludi.\nStoria.\nGli Hobbit si stabilirono nella Contea nell'anno 1601 della Terza Era (anno 1 del Calendario della Contea). Gli Hobbit (che originariamente abitavano la valle dell'Anduin) erano migrati ad ovest oltre le aspre Montagne Nebbiose durante la decade precedente, e prima di penetrare in quella che poi sarebbe divenuta la Contea essi vissero nel Dunland e in parte dei disabitati reami divisi di Arthedain, Cardolan e Rhudaur. Si suppone che gli Hobbit in origine migrarono ad ovest per sfuggire alle forze maligne presenti nel Bosco Atro e al disordine provocato dagli Esterling.\nLa Contea era una regione dell'Arthedain, e allo stesso modo faceva parte del Reame di Arnor. Gli Hobbit ottennero un permesso ufficiale dal re Argeleb II a Roccanorda (Fornost) per insediarsi in quell'area, che non era popolata e veniva considerata territorio di caccia del Re; il sovrano dunedain nomin\u00f2 quindi un conte come suo vassallo, e da qui la terra venne appunto conosciuta come \"la contea\". Gli Hobbit si consideravano sudditi del Re, ed inviarono alcune truppe di arcieri in supporto al regio esercito durante la Battaglia di Fornost contro il Re Stregone di Angmar. Dopo la caduta di Arnor, la Contea rimase una piccola ma indipendente unit\u00e0 politica. I capi dei clan continuarono l'elezione del \"Conte della Contea\", che assunse i poteri del Re dopo la fine del Regno del Nord. I primi Conti furono i capofamiglia del Clan dei Vecchiobecco, mentre in seguito al governo della Contea succedettero i Tuc.\nLa modesta estensione di tale regione, la relativa mancanza di influenza negli eventi della Terra di Mezzo ed il coraggio e l'ingegno degli Hobbit ne fecero un trascurato oggetto di conquista, cos\u00ec che vissero indisturbati per molti anni. La Contea era vigilata e protetta dai raminghi Dunedain, che sorvegliavano i confini e tenevano alla larga i ficcanaso. Gli unici stranieri ad avere accesso alla Contea erano i Nani che percorrevano la Grande Via Est attraversando la Contea per raggiungere le loro miniere nelle viscere dei Monti Azzurri. Occasionalmente anche gli Elfi vi passavano nel loro tragitto verso i Porti Grigi. L'unica battaglia, prima degli eventi che segnarono la fine della Terza Era, fu la Battaglia di Terreverdi (1147 C.C.), nel Decumano Nord, in cui Brandobras Tuc detto il Ruggibrante, mise in fuga gli Orchi e, a parte il successivo \"Lungo Inverno\" (2758-59), in cui vennero soccorsi da Gandalf, e il \"Crudele Inverno\" (1311 C.C.), in cui il Brandivino ghiacci\u00f2, gli Hobbit soffrirono la fame e i Lupi Selvaggi dell'Eriador invasero la Contea, non vi furono problemi per il pacifico paese, mentre guerre imperversavano nel resto della Terra di Mezzo.\nLa pacifica situazione in cui versava la Contea mut\u00f2 dopo che Bilbo Baggins acquis\u00ec l'Unico Anello (dopo averlo rinvenuto nella caverna abitata dalla creatura Gollum e quindi sottratto ad essa, come narrato ne \"Lo Hobbit\") nell'anno 1343 del Calendario della Contea. Poco tempo dopo l'inizio degli avvenimenti narrati nel \"Signore degli Anelli\" (autunno dell'anno 1419 C.C.), la Contea venne visitata dai Nove Spettri dell'Anello e in seguito occupata dai seguaci di Saruman. Dopo la Guerra dell'Anello venne liberata grazie all'intervento di Frodo, Sam, Merry e Pipino che vinsero la Battaglia di Lungacque il 3 novembre. Dopo il ritorno di Aragorn e la sua incoronazione a Re di Arnor e Gondor, la Contea divenne un'enclave all'interno dei Regni Riuniti del nord e del sud, che riconoscendo l'autorit\u00e0 del re ottenne di non poter essere percorsa da uomini, alla quale si sottomise anche Re Elessar quando, per andare a trovare i suoi amici Hobbit, si limit\u00f2 ad aspettarli ai confini.\nPolitica.\nLa contea era organizzata in quattro settori, chiamati Decumani, ognuno dei quali al corrispondente punto cardinale, Nord, Sud, Est e Ovest.\nGli organi ufficiali del potere della Contea erano il Sindaco, che risiedeva a Pietraforata sui Bianchi Poggi (comunemente detto semplicemente il Sindaco della Contea, eletto ogni sette anni alla Libera Fiera sui Bianchi Poggi in occasione della festa Lithe di Mezza Estate) e il Conte, facente le funzioni del Re (tradizionalmente risiedeva a Tucboro e si trattava del capo dell'importante clan dei Tuc); al di fuori della Contea, la Terra di Buck si organizzava invece con il Signore di Buck, con sede a Buckburgo.\nGli Hobbit amavano la pace e la cooperazione, preferivano tenersi alla larga da tutto quanto accadesse al di fuori degli stretti confini della Contea. La stessa Contea era, nella mente dei suoi abitanti, pi\u00f9 una comunit\u00e0 di persone libere che una nazione nel senso degli Uomini, e i valori su cui si fondava la loro societ\u00e0 erano dati per scontati e condivisi da tutti.\nA dimostrazione di ci\u00f2, gli Hobbit erano l'unico popolo della Terra di Mezzo che sceglieva il proprio rappresentante diretto, il Sindaco, attraverso elezioni regolari.\nQuindi, anche se nominalmente il Conte governava sui quattro Decumani, in effetti l'autorit\u00e0 era cos\u00ec decentralizzata che il titolo era visto piuttosto come una formalit\u00e0. Egli era comunque il giudice supremo della Corte di Giustizia, presidente dell'Assemblea Nazionale e capo dell'esercito Hobbit.\nIl ruolo del Sindaco era pi\u00f9 importante, nella mentalit\u00e0 hobbit, dal momento che aveva il compito di presiedere i banchetti festivi, nonch\u00e9 di occuparsi dei servizi di Messi e della Guardia Nazionale (era infatti anche Ministro delle Poste e Primo Guardacontea), mentre il Signore di Buck aveva il controllo della Terra di Buck. La Terra di Buck e i Luoghi Lontani (nei pressi dei Porti Grigi) non erano considerate ufficialmente parte della Contea, fino alla Guerra dell'Anello.\nEconomia.\nLa Contea \u00e8 descritta come una piccola ma incantevole terra rigogliosa, amata dal suo popolo. Gli Hobbit praticavano una tecnica agricola estensiva. Vi erano varie coltivazioni nella Contea, tra cui quelle di cereali, frutta, legname ed una qualit\u00e0 di erba simile al nostro tabacco e molto apprezzata dagli Hobbit e denominata da loro erba pipa.\nLa maggior parte dell'economia era di tipo primario, basata appunto sull'agricoltura e l'allevamento, la caccia si praticava sporadicamente, pi\u00f9 che altro nella Terra di Buck, mentre non ci sono notizie sulla pesca.\nNonostante Tolkien alluda al fatto che gli Hobbit mangiassero gli animali che allevavano (prevalentemente pollame, ma anche carni ovine e suine), questi rimanevano comunque molto rispettosi dell'ambiente naturale e delle forme di vita che lo abitavano, volendoli preservare il pi\u00f9 possibile nella forma originaria.\nL'altra fonte di introiti per la Contea era il commercio, che veniva praticato, a parte ovviamente degli Hobbit di fuori, prevalentemente con i Nani delle Montagne Azzurre e quelli di Erebor. Dopo la Guerra dell'Anello, vennero stipulati trattati commerciali anche con il regno di Gondor e quello di Rohan, con la sicurezza di una maggiore prosperit\u00e0 per tutte le parti.\nIl commercio riguardava soprattutto generi alimentari, beni di consumo e i materiali necessari per l'edilizia, come i metalli e le leghe, mentre c'era poco interesse per oggetti di valore (a parte l'argenteria).\nNon si hanno notizie sulla valuta; in effetti Tolkien non dice niente al riguardo neanche degli altri popoli della Terra di Mezzo. Probabilmente il sistema di scambi era basato in parte sul baratto, in parte sull'oro. Ma ne Lo Hobbit c'\u00e8 una velata menzione alla professione di Bilbo Baggins (cosa che giustificherebbe il suo essere benestante), che potrebbe essere stata quella di presta-denaro. Quindi pu\u00f2 anche darsi che esistesse una forma appena abbozzata di attivit\u00e0 bancaria.\nLa sua relativamente pacifica esistenza durante l'aspro periodo precedente la sconfitta di Sauron pu\u00f2 essere attribuita alla costante opera di sorveglianza da parte di Gandalf e dei raminghi del Nord capeggiati da Aragorn. Quando questi si trovarono impegnati nella distante guerra contro Sauron, la Contea divenne essenzialmente priva di difese e fin\u00ec (anche a causa dei comportamenti ambigui di Lotho Sackville-Baggins) con l'essere occupata da Saruman. Ma i danni che questi caus\u00f2 con i suoi maligni progetti furono cancellati dallo sforzo degli Hobbit: la Contea fu infatti rinnovata nel suo splendore grazie al dono fatto a Sam da Dama Galadriel: una scatola contenente terra del frutteto della dama elfica e \"ogni benedizione che Galadriel ha ancora il potere d'impartire\", ed un seme di mallorn. Il 1420 C.C. venne considerato dagli abitanti della Contea come \"il grande anno dell'abbondanza\", il pi\u00f9 produttivo e prospero nella loro storia.\nLe influenze di Tolkien.\nSecondo le interpretazioni comunemente accettate, nelle devastazioni della Contea perpetrate da Saruman si rispecchiava l'esperienza diretta di Tolkien, che vide l'estendersi della rivoluzione industriale nella zona rurale dello Warwickshire durante la sua giovinezza, e specialmente gli effetti deleteri che da essa si originarono. La ribellione degli Hobbit e la normalizzazione della Contea potrebbero essere interpretati come una ricetta di volontaria semplicit\u00e0, come una semplicistica soluzione ai problemi della societ\u00e0 moderna.\nSulle mappe di Tolkien la Contea \u00e8 situata pi\u00f9 o meno nella stessa posizione dell'Inghilterra nelle moderne mappe europee ed \u00e8 stata citata come modello dell'ideologia di Merry England, sebbene l'Inghilterra sia in un'isola mentre la Contea si trova all'interno del continente.\nEssa \u00e8 tuttavia considerata da alcuni un'isola in un certo senso, a causa della sua indipendenza dalle aree circostanti e dalle loro leggi. Per tutto il corso della narrazione, Tolkien, inoltre, implica numerosi punti di affinit\u00e0 tra le due, come la presenza costante del vento e dell'agricoltura. Un altro elemento che ci fa supporre l'utilizzo del suolo inglese come fonte di ispirazione \u00e8 la scelta da parte di Tolkien del nome da attribuire alla terra degli Hobbit: \"The Shire\", appellativo proprio delle contee britanniche, piuttosto che il pi\u00f9 comune sinonimo \"county\"."}
{"id": "722341", "revid": "109676483", "url": "https://it.wikipedia.org/wiki?curid=722341", "title": "Costantino l'Africano", "text": "Biografia.\nNella sua vita Costantino comp\u00ec numerosi viaggi che gli consentirono di apprendere diverse lingue e di acquisire le conoscenze del mondo arabo ed orientale. Ancora giovane part\u00ec per Babilonia (antico nome di Baghdad), quindi in Persia, in Etiopia e forse in India.\nRitornato in Egitto fu oggetto di persecuzioni, in ragione del suo insegnamento, ispirato alla variet\u00e0 di tradizioni con le quali era venuto in contatto. Dovette rifugiarsi in Italia (ma una tradizione parla di un suo naufragio), accolto presso la corte di Roberto il Guiscardo, a Salerno. Soggiorn\u00f2 nella citt\u00e0 probabilmente tra il 1075 e il 1077 e, verosimilmente, fu maestro della celebre Scuola Medica Salernitana. Di certo \u00e8 evidente la notevole influenza che le sue traduzioni ebbero nell'attivit\u00e0 e nelle opere dei medici di Salerno.\nEntr\u00f2 nell'ordine benedettino e termin\u00f2 la sua vita nell'abbazia di Montecassino ai tempi in cui era abate Desiderio, futuro papa Vittore III. Dettagli della sua vita e della sua opera ci vengono dalla biografia di Pietro Diacono, un altro monaco di Montecassino, che lo descrive cos\u00ec:\nDopo la sua morte nel 1087, la sua opera fu proseguita dal suo allievo Johannes Afflacius, probabilmente un convertito il cui nome era Yahy\u00e0 al-Falak\u012b.\nOpere.\nTradusse dalla lingua araba alla lingua latina numerose opere che consentirono all'Occidente cristiano-latino di riscoprire alcuni classici del mondo greco (che erano stati tradotti in arabo) e di apprezzare i progressi degli arabi nel campo della medicina. Egli riusc\u00ec a far accettare senza traumi agli intellettuali occidentali il pensiero classico filtrato attraverso il pensiero islamico. Costantino introdusse in Occidente una trattatistica teorica e pratica, dedicata a molti dei temi della medicina e della farmacologia (tra tutte si ricordino il \"Pantegni (Theorica)\" di Ibn al-Abbas al-Magiusi (X secolo) e il \"Pantegni (Practica)\". La sua ricerca fu decisiva per l'affermazione dell'insegnamento galenico in Europa, ma ancora oggi incerta \u00e8 l'attribuzione di moltissimi scritti che la tradizione gli attribuisce.\nDa Costantino l'Africano prende il nome una particolare erba medicinale, la \"Iera di Costantino\", utile per la cura della vista."}
{"id": "722343", "revid": "118240374", "url": "https://it.wikipedia.org/wiki?curid=722343", "title": "Lago Huron", "text": "Il lago Huron \u00e8 uno dei Grandi Laghi dell'America Settentrionale. Si trova tra Stati Uniti e Canada; in particolare, tocca l'Ontario a nord, est e sud, e il Michigan a ovest.\nGeografia.\nIl lago ha una superficie di 59.600\u00a0km\u00b2, di cui 36.001\u00a0km\u00b2 appartenenti al Canada; il suo bacino idrografico misura complessivamente 134.000\u00a0km\u00b2. Misura una lunghezza massima di circa 332\u00a0km e una larghezza massima di 295\u00a0km. Raggiunge la profondit\u00e0 di 229\u00a0m, e contiene un volume d'acqua di 3.540\u00a0km cubi.\n\u00c8 il lago d'acqua dolce che possiede il maggiore sviluppo costiero del mondo: circa 2.980\u00a0km (escluse le coste delle isole interne).\nIl nome \"Huron\" deriva da quello della trib\u00f9 indiana degli Uroni.\nIl lago ha due grandi insenature, la Georgian Bay in territorio canadese e Saginaw Bay che appartiene allo Stato del Michigan. Fra i suoi immissari ci sono il Fiume Saint Marys (che convoglia le acque del Lago Superiore) e lo Stretto di Mackinac, che lo mettono in comunicazione con il lago Michigan. Le sue acque defluiscono verso il Lago Erie attraverso il Fiume Saint Clair, il lago Saint Clair e il fiume Detroit.\nAll'interno dello Huron si trova l'isola lacustre pi\u00f9 grande del mondo, Manitoulin, che appartiene alla provincia canadese dell'Ontario. Nel lago ci sono anche moltissime altre isole minori.\nStoria.\nI primi europei a giungere al lago Huron furono i francesi: Etienne Br\u00fbl\u00e9 intorno al 1612 e Samuel de Champlain nel 1615. Nel 1638, i missionari gesuiti francesi fondarono il primo insediamento, sulla Georgian Bay, Sainte-Marie-dans-les-Hurons.\nEconomia.\nIl lago ospita un'intensa attivit\u00e0 commerciale. Vi si naviga soprattutto con imbarcazioni dette \"lakers\", strette e oblunghe, che trasportano ferro dalla zona del Lago Superiore verso l'Erie. La navigazione si interrompe da dicembre ad aprile, a causa del ghiaccio.\nI principali porti dell'Huron nell'Ontario sono Midland, Collingwood, Port Huron, Goderich e Sarnia; nel Michigan sorgono invece Bay City, Alpena, e Cheboygan.\nNel lago si pratica la pesca, soprattutto di coregoni e trote."}
{"id": "722344", "revid": "339392", "url": "https://it.wikipedia.org/wiki?curid=722344", "title": "Musica nera", "text": ""}
{"id": "722347", "revid": "9316", "url": "https://it.wikipedia.org/wiki?curid=722347", "title": "Lunga notte", "text": ""}
{"id": "722348", "revid": "729019", "url": "https://it.wikipedia.org/wiki?curid=722348", "title": "STS-91", "text": "La STS-91 \u00e8 una missione spaziale del Programma Space Shuttle.\nFu l'ultima missione dello Space Shuttle ad agganciarsi alla stazione spaziale Mir."}
{"id": "722349", "revid": "83531", "url": "https://it.wikipedia.org/wiki?curid=722349", "title": "Commedia dell'arte", "text": "La commedia dell'arte \u00e8 una forma di spettacolo nata in Italia nel XVI secolo, che si distingue dagli altri generi teatrali del tempo per il professionismo degli attori. \u00c8 rimasta popolare fino alla met\u00e0 del XVIII secolo, anni della riforma goldoniana della commedia. Non si trattava di un genere teatrale, bens\u00ec di una diversa modalit\u00e0 di produzione degli spettacoli. Le rappresentazioni non erano basate su copioni definiti, ma su dei \"canovacci\", detti anche \"scenari,\" che fornivano unicamente indicazioni sull'azione e sui lazzi (interventi comici slegati dal resto della commedia, con il solo scopo di far ridere), mentre il resto dello spettacolo era affidato all'improvvisazione. Un altro elemento caratteristico della commedia dell'arte \u00e8 la presenza di caratteri fissi, ovvero personaggi con le medesime caratteristiche che si ripetono nelle diverse rappresentazioni. In origine, le rappresentazioni erano tenute all'aperto con una scenografia fatta di pochi oggetti.\nAll'estero era conosciuta come \"Commedia italiana\". Nella loro formula spettacolare, i comici della Commedia dell'Arte introdussero un elemento nuovo di portata dirompente e rivoluzionaria: la presenza delle donne sul palcoscenico. In un contratto stipulato con un notaio di Roma il 10 ottobre 1564, si ha la prima apparizione documentata di una donna: la \"signora Lucrezia Di Siena\" ingaggiata da una compagnia che si proponeva di far commedie nel periodo di carnevale, probabilmente un personaggio di elevata cultura in grado di comporre versi e di suonare strumenti. Solo alla fine del secolo le donne avrebbero preso posto a pieno titolo nelle compagnie teatrali.\nLa denominazione veniva sostituita con altre: \"commedia all'improvviso\" (o \"improvvisa\"), \"commedia a braccio\" o \"commedia degli Zanni\". Il nome \"arte\", nel Medioevo, significava \"mestiere\", \"professione\": quello del teatrante, infatti, con la commedia dell'arte diventa un vero e proprio mestiere. Bisogna per\u00f2 specificare che era considerato come tale, non per le compagnie amatoriali, ma solo per quelle compagnie associate che venivano riconosciute dai ducati e avevano un vero e proprio statuto di leggi e regole. Grazie a queste ultime, le compagnie associate sottomettevano le altre che venivano definite \"ruba piazze\".\nOrigine.\nLa prima volta che s'incontra la definizione di commedia dell'arte \u00e8 nel 1750 nella commedia \"Il teatro comico\" di Carlo Goldoni. L'autore veneziano parla di quegli attori che recitano \"le commedie dell'arte\" usando delle maschere e improvvisano le loro parti, riferendosi al coinvolgimento di attori professionisti (per la prima volta nel Teatro Occidentale abbiamo compagnie di attori professionisti, non pi\u00f9 dunque dilettanti), ed usa la parola \"arte\" nell'accezione di professione, mestiere, ovvero l'insieme di quanti esercitano tale professione. Commedia dell'arte dunque come \"commedia della professione\" o \"dei professionisti\". In effetti in italiano il termine \"arte\" ha due significati: quello di opera dell'ingegno ma anche quello di mestiere, lavoro, professione (le Corporazioni delle arti e mestieri).\nIl trapasso dalla commedia rinascimentale, umanistica ed erudita alla commedia dell'arte avviene tra la fine del XVI e l'inizio del XVII secolo grazie ad una serie di contingenze fortunate che si susseguono intorno a quegli anni, non ultime le condizioni politiche e sociali che sconsigliavano una produzione teatrale incentrata sui contenuti, sull'impegno politico e sulla polemica sociale.\nLa commedia dell'arte affonda le sue radici nella tradizione dei giullari e dei saltimbanchi medievali che, in occasione di ricorrenze festive o del carnevale, allietavano corti e piazze con farse, mariazzi (grottesche scenette di vita matrimoniale), \"barcellette\" (da cui la moderna barzelletta), raccontate e mimate da attori solisti, e con il loro \"ridicoloso\" modo di parlare, muoversi e vestirsi.\nNascita dei teatri a pagamento.\nLa prima contingenza fu la nascita dei teatri privati, specialmente a Venezia dove le famiglie nobili iniziano una politica di diffusione, all'interno della citt\u00e0, di nuovi spazi spettacolari dedicati alla recitazione di commedie e melodrammi a pagamento.\nPer la prima volta le famiglie Tron e Michiel fecero costruire due \"Stanze\" per le commedie nella zona di San Cassiano, da cui i teatri presero il nome, che si trovava oltre Rialto, e per la prima volta (sicuramente dopo il 1581, com'\u00e8 testimoniato da Francesco Sansovino, figlio dell'architetto Jacopo Sansovino), i due teatri aprono anche al pubblico popolare, da sempre escluso dagli spettacoli eruditi, prodotti per i principi e le loro corti.\nSulla scia dei teatri di San Cassiano anche altre nobili famiglie veneziane si cimentarono nella costituzione di questa nuova industria, cosa che d'altra parte non stupisce visto la predisposizione mercantile ed imprenditoriale della citt\u00e0 lagunare.\nAnche i Vendramin e soprattutto la famiglia Grimani (che all'inizio del Settecento aveva monopolizzato l'intera, o quasi, industria degli spazi teatrali veneziani) fecero costruire altri teatri per le rappresentazioni dei comici dell'arte come il Teatro Santi Giovanni e Paolo nel sestiere periferico di Cannaregio, ma anche del San Mois\u00e8, del teatro San Luca e del Teatro Sant'Angelo costruiti sul Canal Grande, sintomo dell'importanza che i teatri a pagamento avevano acquistato all'inizio del Seicento non soltanto a Venezia.\nLa nascita dei teatri dette nuovo impulso all'arte dell'attore che da giocoliere di strada, saltatore di corda o buffone di corte che fosse cominci\u00f2 a esibirsi in trame pi\u00f9 complesse; per questo alcuni attori di strada cominciarono a strutturarsi in compagnie girovaghe: le \"Fraternal Compagnie\" dell'inizio si trasformarono in vere e proprie compagnie che partecipavano ai proventi di questa nuova industria.\nDalla Commedia al Canovaccio.\nLa recitazione assunse una nuova struttura e i testi da recitare si limitavano ad un canovaccio, dove veniva data una narrazione di massima indicativa di ci\u00f2 che sarebbe successo sul palco. Su questo tratto dell'improvvisazione gli storici del teatro si sono spesso divisi: non per tutti l'improvvisazione era il tratto distintivo delle commedie degli Zanni, ma su questo era stata creata una mitologia dell'attore \"puro\" e completamente padrone dei suoi mezzi, tanto da non aver nessun bisogno di parti recitate.\nLe fonti iconografiche.\nForse il mito dell'improvvisazione proviene invece dalla scarsit\u00e0 di materiale e testi giunti fino a noi e dalla grande proliferazione di testimonianze iconografiche, che alle volte non sono che la testimonianza della diffusione di un'idea del comico dell'arte, piuttosto che una testimonianza dei testi recitati.\nAd esempio, tutti i riferimenti nei quadri di Watteau niente hanno a che fare con i veri e propri comici della commedia italiana in Francia, sono piuttosto un colto inserimento delle maschere all'interno delle scenette arcadico-galanti dei soggetti dei suoi dipinti. La stessa cosa si deve dire dei \"Balli di Sfessania\" di Jacques Callot, che rappresentano piuttosto le maschere del carnevale napoletano e i suoi Zanni e Capitani niente hanno a che vedere con dei veri e propri attori dell'arte.\nUna delle prime testimonianze iconografiche riferibili sicuramente alla commedia dell'arte \u00e8 la raccolta delle incisioni \"Fossard\". Divisa in due parti separate, una raffigura i lazzi dei contrasti comici tra \"Magnifico\" e \"Zanni\", l'altra \u00e8 composta invece da incisioni riferite ad una rappresentazione teatrale con la comparsa di attori come Pantalone, Arlecchino, Zanni, il Capitano, Franceschina e gli Innamorati.\nProbabilmente si trattava di foglietti pubblicitari di una compagnia comica per attirare spettatori, le didascalie sono in francese e questo fa pensare ad una compagnia che alla fine del Cinquecento ha lavorato in Francia, forse quella di Zan Ganassa chiamata a Parigi nel 1571 dal re Carlo IX o la compagnia dei Gelosi, che nello stesso anno erano in Francia per il battesimo di Charles-Henry de Clermont.\nAncora all'estero, nel castello di Landshut, in Bassa Baviera, un intero scalone \u00e8 stato affrescato dal pittore italiano Alessandro Scalzi con scene della commedia dell'arte: sempre intorno agli anni settanta del Cinquecento, abbiamo infatti carteggi molto remoti di richiesta di compagnie comiche indirizzate dall'Imperatore Massimiliano II al Duca di Mantova, Guglielmo Gonzaga.\nPi\u00f9 di recente, sempre in area germanica, il pittore-scenografo Ludovico Antonio Burnacini ha riprodotto in acquerelli le disgrazie di Pulcinella e i travestimenti di Arlecchino per i teatri di Vienna; lo stesso soggetto dei travestimenti di Arlecchino \u00e8 stato dipinto su tela, nel numero di diverse decine di soggetti, dal pittore fiorentino Giovanni Domenico Ferretti.\nCi sono poi numerose incisioni nei testi che riportano canovacci di commedie, come quelle arlecchinesche del \"Teatro di Evaristo Gherardi\", ritratti di comici ed altro ancora, oltre una vasta messe di raffigurazioni non ancora catalogate.\nDai contrasti comici alla \"Commedia ridicolosa\".\nDalla strada provengono invece le forme embrionali dei soggetti comici, i cosiddetti duetti fra Magnifico e Zanni. Questi soggetti erano mutuati dalla grande produzione popolare iniziato anche a livello \"culto\" dalla grande scuola siciliana come nel caso dei Contrasti di Cielo d'Alcamo del XIII secolo. I contrasti comici facevano parte della tradizione giullaresca ed erano diffusi sia nelle piazze e nelle fiere che nei palazzi nobili e le corti sin dal Quattrocento.\nIl passaggio dalla piazza al teatro avviene non senza l'influenza di certe commedie erudite del primo Cinquecento. \u00c8 sbagliato dire che la commedia dell'arte proviene per filiazione dalle commedie in dialetto veneto e \"alla villanesca\" di Ruzante o dalla \"Mandragola\" di Niccol\u00f2 Machiavelli, anche se i modelli plautini dei servi o del \"Miles gloriosus\" hanno influenzato non poco la struttura sia della commedia rinascimentale che di quella dell'arte.\nLe commedie di Sforza degli Oddi (\"L'Erofilimachia ovvero il duello d'amore, et d'amicitia\", \"Li morti vivi\", e \"La prigione d'amore\") risentono in maniera palese dei personaggi dell'arte e questa \u00e8 forse la linea di confine tra l'erudito e il professionista che comunque non smise di esistere con l'avvento della commedia dell'arte; molti furono gli autori che continuarono nella tradizione della commedia cortigiana come Jacopo Cicognini e Giacinto Andrea Cicognini nel Seicento e Giovan Battista Fagiuoli tra la fine del secolo e l'inizio del Settecento.\nAncora nobili dilettanti furono gli autori e gli attori della \"Commedia ridicolosa\", la versione cortigiana della commedia dell'arte che sostitu\u00ec, in parte, quest'ultima dopo la partenza dei maggiori attori italiani verso nuovi lidi come Parigi, Vienna, la penisola iberica e la Moscovia mettendo in scena le maschere della commedia improvvisa.\nLa struttura della commedia dell'arte.\nIn Italia, questo tipo di spettacolo sostitu\u00ec \"tout court\" la commedia erudita del quattro-cinquecento, ma non soltanto questa: anche molte tragedie e pastorali, infatti, furono invase dalla presenza delle maschere.\nArlecchino e gli altri zanni si trasformavano, in queste occasioni, in servi del tiranno o pastori arcadici, portando sempre e comunque il loro spirito irriverente di buffoni di corte o quello dei poveri diavoli come gi\u00e0 avevano fatto i giocolieri nelle sacre rappresentazioni medievali.\nGoldoni riporta spesso nelle sue memorie alcuni lazzi, che nel Settecento ormai si erano consolidati, di zanni che agivano anche in tragedie sanguinarie come l'esempio di \"Belisario\", dove Arlecchino, servo del generale bizantino caduto in disgrazia e accecato per gelosia dall'Imperatore Giustiniano, faceva camminare a colpi di bastone il suo padrone ormai cieco.\nOppure nella tragedia \"Il Rinaldo\", tratto molto liberamente dai personaggi del poema di Torquato Tasso, Arlecchino servo del paladino protagonista, difende il castello di Montalbano con una padella con cui respinge l'assalto dei nemici.\nGoldoni, di fronte a questi inserimenti comici, inorridisce e li riporta nelle sue memorie soltanto per dimostrare la decadenza del teatro italiano all'inizio della sua carriera (intorno al 1730) e sostenendo la necessit\u00e0 di una riforma che sostituisca la vecchia struttura del teatro mascherato con un nuovo teatro pi\u00f9 vicino al naturale e con personaggi senza maschere.\nEsemplare in tal senso \u00e8 il modo in cui egli racconta molti anni dopo l'evoluzione in \"commedia di carattere\" del celebre canovaccio \u201c\"Arlecchino Elettrizzato\"\u201d (Arlequin Electricien), originariamente ispirato ai primi esperimenti della \u201cmacchina scotente\u201d di Luigi Galvani, e modificato sull'onda dei clamori suscitati dal collaudo del parafulmine, avvenuto a Parigi nel 1752.\nNonostante l'impegno teorico di Goldoni, la commedia dell'arte \u00e8 ancora ben viva nel cuore degli spettatori suoi contemporanei tanto in Italia, dov'era nata, che nelle principali corti europee dov'era diffusa con nome di commedia italiana e rappresentava, insieme al melodramma, la fortuna dell'arte dello spettacolo italiano.\nNel 1750 Goldoni scrisse e fece rappresentare \"Il teatro comico\", la sua commedia-manifesto, che metteva a confronto le due tipologie di teatro, quello dell'arte e la sua commedia \u201criformata\u201d, cercando di far accettare sia alle compagnie che agli spettatori la novit\u00e0 di una commedia naturalistica che reggesse il passo con le novit\u00e0 del resto d'Europa come Shakespeare, che nel Settecento cominci\u00f2 ad essere esportato anche fuori dall'Inghilterra grazie alla bravura di uno dei suoi pi\u00f9 eccellenti interpreti di tutti i tempi: David Garrick, o le ultime commedie di Moli\u00e8re che, pur figlie spurie della commedia italiana, cominciavano un cammino d'identit\u00e0 propria che si svilupp\u00f2 sino a Beaumarchais e alla commedia \u201crivoluzionaria\u201d di Diderot. Ci\u00f2 non toglie che ambedue gli autori, sia Moli\u00e8re che Shakespeare, abbiano sentito forte l'influsso dei commedianti italiani.\nMoli\u00e8re, in particolare, \u00e8 stato allievo di Tiberio Fiorilli in arte Scaramuccia, poi diventato Scaramouche, quindi con una filiazione diretta che si sente in commedie come: \"Don Giovanni\" e nel \"Il borghese gentiluomo\" (soltanto per fare gli esempi pi\u00f9 famosi) e alcuni personaggi shakespeariani come: Stefano e Trinculo de \"La tempesta\" sono due zanni \u201call'italiana\u201d dei quali usano gli stessi lazzi e battute e forse persino Falstaff rievoca la figura del Capitano vanaglorioso della commedia dell'arte.\nNon si sa se Shakespeare vide mai una commedia dell'arte ma ne sub\u00ec comunque il fascino, dato che il suo amico-avversario Ben Jonson, altro grande autore del teatro elisabettiano, mise in scena \"Il volpone\" la migliore versione inglese del teatro dell'arte all'italiana.\nLa commedia dell'arte in Francia.\nLe prime compagnie.\nLa prima notizia che abbiamo di una compagnia comica italiana organizzata che ha avuto rapporti con la Francia \u00e8 del 1571, quando i Gelosi furono chiamati in Francia per i festeggiamenti del battesimo di Charles-Henry de Clermont.\nContemporaneamente, nell'ottobre dello stesso anno la Compagnia di Zan Ganassa si trovava alla corte di Carlo IX.\nNel 1572 la Compagnia del Duca di Mantova di Zan Ganassa \u00e8 ancora a Parigi.\nNel maggio del 1576 i Gelosi vanno in Francia su richiesta del nuovo re: Enrico III.\nTuttavia, a legittimare la commedia dell'arte in Francia furono il sovrano Enrico IV di Borbone e la sua sposa, Maria de' Medici.\nGi\u00e0 nel dicembre del 1599 Enrico richiede al Duca di Mantova la \"Compagnia degli Accesi\" e l'Arlecchino Tristano Martinelli.\nDopo le nozze con la regina Maria, celebrate anche da Rubens in una serie di sue famose tele, gli attori italiani cominciarono ad avere una frequentazione assidua della corte parigina, sia come singoli che come compagnie.\nNel 1603 i comici italiani prendono residenza al teatro dell\"H\u00f4tel de Bourgogne\", gestito fino a quel momento dalla \"Confraternita della Passione\" a cui i comici pagavano l'affitto, mentre Isabella Andreini alloggiava presso la corte di Fontainebleau.\nMa fino al 1614, quando la compagnia di Giovan Battista Andreini e Tristano Martinelli prende in affitto per due mesi la sala dell\"H\u00f4tel de Bougogne\", sempre pi\u00f9 spesso adibito a teatro della Commedia Italiana al posto del piccolo teatro del Palais-Royal, non si pu\u00f2 ancora parlare di una vera e propria commedia dell'arte francese.\nIl periodo d'oro.\nNel corso del XVII e XVIII secolo l'emigrazione dei comici in Francia divenne un fatto endemico. Dal teatro degli Italiani nacquero anche dei grandi attori che illumineranno l'arte del recitare in Francia alla fine del XVIII secolo.\nFra gli esempi pi\u00f9 importanti vi sono Madame de Clairon e Henri-Louis Kain, e da questo deduciamo l'importanza che la commedia dell'arte ha avuto sul teatro francese.\nChe la commedia italiana fosse stata una specie di scuola teatrale \u00e8 testimoniata dalla carriera di Moli\u00e8re, che apprese l'arte del recitare dallo \"Scaramouche\" Tiberio Fiorilli: fra le commedie del francese alcune conservano la struttura e i personaggi (gli zanni del \"Don Giovanni\" e del \"Borghese gentiluomo\").\nNacquero a Parigi ed esclusivamente per il pubblico francese Pierrot, Scaramouche e Polichinelle.\nMa fra tutti Arlecchino fin dagli inizi fu il personaggio preferito dai francesi; alcuni arlecchini come Dominique Biancolelli, Evaristo Gherardi, Carlo Bertinazzi e Tommaso Visentini lavorarono esclusivamente in Francia e inventarono nuove trame e canovacci per la Comedie Italienne, completamente sconosciuti in Italia.\nNacque cos\u00ec un repertorio adattato alla lingua francese e molti comici italiani si francesizzarono: nacquero delle famiglie di comici dell'arte francesizzate come i \"Riccoboni\", i \"Biancolelli\" , gli \"Sticotti\" e i \"Veronese\".\nNel 1697, durante la messinscena della commedia \"La fausse prude\", ispirata alla figura di Madame de Maintenon moglie morganatica di Luigi XIV, il Mezzettino Angelo Costantini fece pesanti allusioni e le buffonerie dello Zanni non furono gradite dal sovrano che chiuse il Th\u00e9\u00e2tre de la com\u00e9die italienne e cacci\u00f2 i comici italiani.\nQuesti furono costretti ad emigrare in provincia e nei teatri della \"Foire\" che si tenevano ai confini della capitale.\nIn seguito, nel 1716, poich\u00e9 il popolo, al contrario della corte, amava le commedie degli Italiani, e continu\u00f2 a seguirle, il Teatro Italiano fu ripristinato anche a Parigi.\nIl ritorno dei comici a Parigi.\nQuesta volta fu Luigi Riccoboni, in arte \"Lelio\", a guidare la truppa del nuovo teatro parigino.\nRiccoboni era una figura di attore-intellettuale lontana dall'obsoleta figura dell'attore italiano buffone di corte, infatti fu tra coloro che all'inizio del secolo volevano riformare il teatro italiano per portarlo al livello della Francia, dell'Inghilterra e della Spagna, quasi un Goldoni \"ante-litteram\".\nRiccoboni era amico di Scipione Maffei e mise in scena la sua tragedia \"Merope\".\nRiccoboni fu sensibile anche ad un recupero della commedia rinascimentale, rimise in scena \"La Lena\" di Ludovico Ariosto riscuotendo per\u00f2 scarso successo di pubblico.\nIn Francia, Riccoboni fu costretto dal pubblico, abituato agli arlecchini, a ritornare ai vecchi canovacci ed anche in questo il suo destino pare un'anticipazione di quello di Carlo Goldoni dopo il 1762.\nNeanche la Rivoluzione francese scalf\u00ec il successo della Commedia dell'Arte, infatti anche dopo il 1789 essa non sub\u00ec cambiamenti particolari e i comici continuarono a recitare le loro commedie, che influirono sul teatro francese ancora per anni.\nMa nel periodo del Terrore i giacobini proibirono i mascheramenti carnevaleschi per paura di attentati e spionaggio controrivoluzionario e anche le maschere della commedia dell'arte sparirono, anche se lo spirito rimase nei quadri di Watteau e nell'opera di Pierre de Marivaux e Pierre-Augustin Caron de Beaumarchais.\nIl canovaccio.\nI testi che ci sono giunti in forma di canovacci sono numerosi e coprono l'arco di due secoli, da quelli di Flaminio Scala del \"Teatro delle favole rappresentative\", pubblicato nel 1611 ma di qualche decennio precedente visto che la messinscena de \"La Pazzia d'Isabella\" (presente anche in Flaminio Scala) della Compagnia dei comici \"Gelosi\" \u00e8 testimoniata dalle cronache dei festeggiamenti del matrimonio tra Ferdinando II de' Medici e Cristina di Lorena del 1589.\nL'ultima opera teatrale scritta e pubblicata sotto forma di canovaccio fu \"L'Amore delle tre melarance\" di Carlo Gozzi del 1761. Il Gozzi fu acerrimo nemico della riforma di Goldoni e sostenitore della Commedia dell'Arte seicentesca (scrisse, fra le altre la commedia \"Turandot\" che tanta fortuna avr\u00e0 nel melodramma del secolo successivo), e lasci\u00f2 \"L'Amore delle tre melarance\" stampato sotto forma di canovaccio, un evidente omaggio agli attori-drammaturghi dell\"Et\u00e0 dell'oro\" della Commedia dell'Arte che lo avevano preceduto.\nSpazi teatrali e recitazione.\nLe scenografie erano molto semplici, con una piazza al centro del palcoscenico e due quinte praticabili sullo stile di quelle delle prime commedie del Cinquecento: alla met\u00e0 del secolo vennero costruiti dei veri e propri spazi teatrali dedicati a questo genere teatrale.\nSorsero dunque, nelle principali citt\u00e0 italiane, i \"Teatri degli Zanni\" dei quali sono rimasti alcuni esempi non pi\u00f9 funzionanti come il \"Teatrino della Baldracca\" a Firenze, il \"Teatro di Porta Tosa\" a Milano e l'ancora funzionante \"San Carlino\" a Napoli.\nA Parigi, che ospit\u00f2 i comici dell'arte fin dal primo Seicento, le compagnie si esibivano all\"Hotel de Bourgogne\" e in seguito nei \"Teatri della Foire\".\nSecondo una ricostruzione di Siro Ferrone le principali tappe dei maggiori circuiti teatrali italiani all'inizio del XVII secolo delle compagnie di giro erano:\nModerna commedia.\nLa fortuna della commedia dell'arte riprende nell'ambito delle avanguardie teatrali del Novecento come mito di riferimento di una \"Et\u00e0 dell'Oro\" dell'attore.\nA partire dai registi russi Mejerhold e Vachtangov passando attraverso il francese Jacques Copeau e l'austriaco Max Reinhardt si arriva alla grande intuizione di Giorgio Strehler che nel 1947 ne fece una bandiera della rinascita della cultura italiana dopo la guerra con il celebre allestimento di \"Arlecchino Servitore di due Padroni\" che ha visto nel tempo protagonisti del ruolo di Arlecchino Marcello Moretti, Ferruccio Soleri e attualmente Enrico Bonavera.\nIl lavoro di Giorgio Strehler ha trovato spunto dalle ricerche di Ludovico Zorzi e Gianfranco De Bosio al CUT di Padova, a cui si erano affiancati l'Arte plastica di Amleto Sartori per lo studio, la ricerca e la creazione di maschere originali, e Jacques Lecoq, mimo e pedagogo a cui si deve lo studio posturale, cinesico e gestuale dei vari caratteri. \nAmleto Sartori e il figlio Donato, \u2013 creatori delle maschere del 'Servitore di due Padroni' \u2013 hanno dato vita ad uno straordinario Centro Maschere e Strutture Gestuali, ad Abano Terme (PD); punto di riferimento e scuola per tutti coloro che si interessano e si avvicinano all'Arte della Maschera.\nAltro grande riscopritore della commedia dell'arte fu Giovanni Poli, regista fondatore della compagnia e scuola di teatro a l'Avogaria di Venezia, recuper\u00f2 e riscrisse partiture teatrali del Cinquecento, mettendo in scena tra i tanti spettacoli, soprattutto la celebre \"Commedia degli Zanni\" rappresentata poi in tutto il mondo dalla stessa compagnia e per la quale Poli ottenne il prestigioso Premio per la migliore regia al Festival del Th\u00e8atre des Nations a Parigi nel 1960.\nNegli anni sessanta Dario Fo, grazie al sodalizio con Franca Rame, figlia di una famiglia di commedianti itineranti che possedevano ancora vecchi canovacci, ebbe la fortuna di poter studiare tali documenti, di verificare la loro efficienza e di adattarli alle nuove esigenze, creando una serie di commedie e di monologhi tra cui \"Mistero buffo\".\nNegli anni ottanta, a seguito del grande successo della reinvenzione del carnevale di Venezia da parte di Maurizio Scaparro, la commedia dell'arte italiana ritrov\u00f2 successo in tutto il mondo con la Famiglia Carrara e il Tag di Venezia diretto da Carlo Boso. Grazie alla parallela attivit\u00e0 di formatore, diverse compagnie di commedia dell'arte si formano in base agli insegnamenti di Carlo Boso. Tra queste vale la pena ricordare, in Italia, l'Associazione Luoghi dell'Arte di Roma, le compagnie Teatroimmagine e Pantakin da Venezia, il TeatroVivo di Cotignola e il Carro dei Comici di Pesaro.\nNegli anni novanta Claudia Contin Arlecchino e il regista Ferruccio Merisi danno vita a Pordenone ad una nuova scuola di Commedia dell'Arte. La loro ricostruzione del linguaggio fisico e vocale dei personaggi in maschera e la messa a punto delle tecniche di improvvisazione e composizione scenica hanno forti connotazioni iconografiche e importanti connessioni con i grandi teatri formalizzati del mondo.\nLa commedia dell'arte ha in qualche modo dato vita alla moderna commedia cinematografica \"Slapstick\" (vedi anche \"Battacio\").\nLa commedia dell'arte viene rappresentata in lingua tedesca in Germania dal Teatro d'Arte Scarello di Gian Andrea Scarello ed Anita Steiner.\nMa \u00e8 in strada che il mestiere di \"Dar Commedia\", ritrova la sua originaria forza \"prototeatrale\", assumendo caratteri assolutamente innovativi, attraverso quel processo di unificazione di circo clownesco e teatro, che va sotto il nome di \"Arte di Strada\".\nLe maschere.\nL'artigianato della maschera da commedia riprende vita nel Novecento a ridosso dell'esperienza strehleriana. Amleto Sartori, scultore, re-inventa la tecnica di costruzione della maschera in cuoio su stampo di legno.\nLa maschera, che insieme al costume caratterizza fortemente lo stile di recitazione, viene spesso ad essere sinonimo stesso di personaggio. Le maschere pi\u00f9 celebri della commedia dell'arte, alcune divenute maschere regionali, sono:\nGli attori e le Compagnie.\nCompagnia di Ser Maphio.\nIl primo esempio di una compagnia di comici professionisti fu quella che nel 1545 stese un contratto davanti ad un notaio di Padova, la cosiddetta \"Compagnia di Ser Maphio\"; questa era una \"fraternal compagnia\" formata da:\nCome si vede nessuna donna faceva parte della compagnia poich\u00e9 salirono alla ribalta soltanto con le grandi compagnie della fine del XVI secolo. Di questa compagnia non ci \u00e8 dato di sapere molto altro ma rimane la prima testimonianza conosciuta di attori che si riuniscono dandosi un regolamento e un riconoscimento anche legale.\nIn seguito anche i maggiorenti delle citt\u00e0 e i nobili cominciarono a chiamare queste compagnie per sollazzare le corti. Con l'andare del tempo, esse divennero gruppi di professionisti alle dipendenze dei vari principi e duchi italiani.\nIn particolare la corte dei Gonzaga assold\u00f2, fin dalla met\u00e0 del Cinquecento, la Compagnia comica di Zan Ganassa che divenne quella ufficiale della corte di Mantova.\nCompagnia dei Gelosi.\nLa compagnia pi\u00f9 famosa, fra quelle antiche, fu la Compagnia dei Gelosi, gi\u00e0 strutturata alla fine del Cinquecento, tanto da diventare il modello della compagnia dei 50 canovacci dell'arte di Flaminio Scala.\nQuesta compagnia era formata da due vecchi: Pantalone e Graziano (antico nome del Dottore bolognese), due coppie d'innamorati, due zanni: Pedrolino (primo zanni) e Arlecchino (secondo zanni); infine c'erano le cosiddette \"parti mobili\" cio\u00e8 che non sempre erano indispensabili alla trama come il Capitan Spavento, la Servetta (che poi assumer\u00e0 il nome di Colombina) e la ruffiana.\nNei Gelosi si distinsero il capocomico Francesco Andreini in arte Capitan Spaventa dalla Valle Inferna, sua moglie Isabella, Ludovico de' Bianchi come il Dottore, l'innamorata Vittoria Piissimi e il Pantalone Giulio Pasquati.\nCompagnia dei Desiosi.\nCerto gli attori comici come tutti i professionisti cambiavano spesso compagnia a seconda del salario o del principe che li rappresentava.\nUn'altra compagnia molto famosa della fine del Cinquecento fu quella di Diana Ponti dove lavor\u00f2 anche Alberto Naselli in arte Zan Ganassa che fu chiamata Compagnia dei Desiosi.\nCompagnia degli Accesi.\nLa Compagnia degli Accesi, una delle prime compagnie al servizio del Duca di Mantova, inizialmente era guidata dal capocomico Pier Maria Cecchini in arte Frittellino, primo zanni, uno degli attori pi\u00f9 prolifici della commedia dell'arte. Anche la moglie Orsola Cecchini, innamorata con il nome di Flaminia era negli Accesi, insieme a Francesco Gabrielli (Scappino), Giacomo Braga (Pantalone), Girolamo Garavini (Capitan Rinoceronte), Jacopo Antonio Fidenzi (Cinzio) e per un certo periodo anche l'Arlecchino Tristano Martinelli lavor\u00f2 in questa compagnia e venne nominato capocomico della compagnia per volere del duca.\nCompagnia dei Confidenti.\nNel 1612 i Medici, attraverso Don Giovanni de' Medici (1567-1621) figlio naturale del Granduca Cosimo I e Leonora degli Albizi, ebbero al loro servizio una compagnia dell'Arte, la Compagnia dei Confidenti, che tra gli altri annoverava:\nCompagnia dei Fedeli.\nAncora al servizio del Duca di Mantova era la Compagnia dei Fedeli dove spiccava il nome di Giovan Battista Andreini figlio di Francesco e Isabella dei comici Gelosi.\nEd anche:\nCompagnia degli Uniti.\nInfine va citata fra le prime compagnie dell'arte la Compagnia degli Uniti con:\nComici della Comedia Italiana.\nAltri attori divennero famosi in seguito, da quelli italiani (come Pietro Cotta e Luigi Riccoboni) ai comici passati in Francia, fra i quali spiccarono:\nPer altri attori di seconda generazione \u00e8 difficile poterli inserire nella drammaturgia italiana tanto si \"francesizzarono\".\nFra i comici dell'arte che lavorarono con il giovane Carlo Goldoni nella compagnia Medebach si devono citare almeno:\nGli scenari e le commedie.\nAd oggi sono stati raccolti molti scenari (o canovacci) della commedia dell'arte, ma anche diverse commedie scritte per esteso, pubblicate dai pi\u00f9 celebri attori, evidentemente furono scritte per lasciare una, seppur parziale, testimonianza della loro drammaturgia."}
{"id": "722352", "revid": "1437331", "url": "https://it.wikipedia.org/wiki?curid=722352", "title": "Lago Ontario", "text": "Il lago Ontario (in inglese \"Lake Ontario\") \u00e8 uno dei cinque Grandi Laghi del Nordamerica. Si trova al confine fra Stati Uniti (stato di New York) e Canada (Ontario). Il lago non \u00e8 navigabile nei mesi invernali, a causa del ghiaccio.\nIl nome.\nIl nome del lago deriva da ontar\u00ed: io, una parola dell'ormai estinta lingua Urone che significa \"grande lago\". La provincia canadese di Ontario prese il nome dal lago. Prima del suo nome attuale, il lago era indicato in alcune cartine con nomi differenti.\nIn una cartina delle \"Relation des J\u00e9suites\" (1662-1663), compariva con il nome \"Lac Ontario ou des Iroquois\" (=Lago Ontario o degli Irochesi), e in cartine minori con il nome \"Ondiara\". Una cartina francese del 1712 (attualmente nel museo canadese Museum of Civilisation, creato dall'ingegnere del Genio militare Jean-Baptiste de Couagne, presentava il lago sotto il nome di \"Lac Frontenac\", i popoli Irochesi lo chiamavano \"Skanadario\".\nGeografia.\nIl lago Ontario (43\u00b030'N, 78\u00b000'O) \u00e8 il lago con la superficie minore (19.529\u00a0km\u00b2) dei Grandi Laghi, tuttavia supera il lago Erie in volume (1639\u00a0km\u00b3). \u00c8 il quattordicesimo lago pi\u00f9 vasto del mondo, ha una linea costiera di 1146\u00a0km. Si trova a 75\u00a0m sul livello del mare, \u00e8 lungo 311\u00a0km, ha una larghezza di 86\u00a0km, con una profondit\u00e0 massima di 244\u00a0m.\nIl suo primo immissario \u00e8 il fiume Niagara (dal Lago Erie) e il primo emissario \u00e8 il fiume San Lorenzo. L'isola pi\u00f9 grande del lago \u00e8 Wolfe Island situata nei pressi di Kingston. \u00c8 raggiungibile in traghetto sia dal Canada che dagli Stati Uniti.\nUna grande conurbazione chiamata \"Golden Horseshoe\" (che include le citt\u00e0 di Toronto e Hamilton, Ontario) si trova all'estremit\u00e0 occidentale del lago, nella parte canadese. Altri centri canadesi con porti sono St. Catharines, Oshawa, Cobourg e Kingston, vicini al fiume San Lorenzo. Gran parte della popolazione canadese vive nei pressi del lago Ontario.\nLa riva statunitense del lago \u00e8 in gran parte rurale, eccetto Rochester (New York) e il pi\u00f9 piccolo centro porto di Oswego (New York). Oltre 2 milioni di persone vivono nella riva americana del lago. La riva meridionale \u00e8 diventata la maggiore area di produzione di frutta, essendovi coltivati il melo, il ciliegio, il pero, il pruno, il pesco, che crescono in orti commerciali a Rochester. La parte canadese della riva meridionale, conosciuta come Niagara Peninsula \u00e8 una delle maggiori produttrici di frutta e di vino. Variet\u00e0 di melo che sopportano climi pi\u00f9 rigidi crescono sulla riva settentrionale del lago, attorno a Cobourg.\nIl lago Ontario d\u00e0 origine al fiume San Lorenzo che attraversa la pianura del san Lorenzo.\nTra l'Ontario e il lago Erie prendono vita le Cascate del Niagara, con un salto di 49\u00a0m.\nGeologia.\nL'Ontario \u00e8 un lago di origine glaciale, cos\u00ec come tutti gli altri 4 laghi che fanno parte della regione dei grandi laghi (Michigan, Superiore, Huron ed Erie)\nEcologia.\nNel 2011 sono stati versati 75.000 lt di acqua contaminata nel lago Ontario da una centrale nucleare posta nelle vicinanze."}
{"id": "722356", "revid": "5820431", "url": "https://it.wikipedia.org/wiki?curid=722356", "title": "ViterSport", "text": ""}
{"id": "722357", "revid": "729019", "url": "https://it.wikipedia.org/wiki?curid=722357", "title": "STS-95", "text": "La STS-95 \u00e8 una missione spaziale del Programma Space Shuttle."}
{"id": "722358", "revid": "729019", "url": "https://it.wikipedia.org/wiki?curid=722358", "title": "STS-88", "text": "La STS-88 \u00e8 stata una missione spaziale del Programma Space Shuttle.\n\u00c8 stata la prima missione di assemblaggio della Stazione Spaziale Internazionale. Lo scopo \u00e8 stato quello di portare in orbita il modulo statunitense \"Unity\" e di agganciarlo al modulo russo \"Zarja\" che era gi\u00e0 in orbita.\nIl presunto satellite alieno.\nDurante una dell'attivit\u00e0 extraveicolari che furono necessarie per completare l'unione e la connessione tra i due moduli, l'astronauta Jerry Ross perse una coperta termica che avrebbe dovuto installare sul modulo \"Unity\" per isolare termicamente alcuni elementi di metallo (dei perni) che erano stati utilizzati per ancorare il modulo stesso durante il trasporto nella stiva dello Shuttle. Gli astronauti della NASA scattarono in due minuti una sequenza fotografica dell'oggetto in allontanamento. Alcune immagini di quella sequenza hanno contribuito a rinfocolare la credenza ufologica che attorno alla Terra ci sia un satellite alieno di cui le agenzie spaziali terrebbero all'oscuro l'opinione pubblica."}
{"id": "722366", "revid": "729019", "url": "https://it.wikipedia.org/wiki?curid=722366", "title": "STS-96", "text": "La STS-96 \u00e8 una missione spaziale del Programma Space Shuttle, la seconda missione sulla Stazione Spaziale Internazionale (ISS). L'obbiettivo principale era quello di rifornire e assemblare un'ulteriore parte della ISS.\nL'equipaggio trasfer\u00ec 1.615 kg di materiale all'interno della stazione (vestiti, coperte, pezzi di ricambio, medicine, suppellettili e oltre 300 litri di acqua); in pi\u00f9 furono installati dei sensori di rilevamento del fumo e dei sistemi wireless per monitorare, da parte degli ingegneri, gli effetti sulla rotta causati dai nuovi moduli aggiunti.\nParametri della missione.\nPasseggiate spaziali.\n Jernigan e Barry - EVA 1"}
{"id": "722370", "revid": "729019", "url": "https://it.wikipedia.org/wiki?curid=722370", "title": "STS-93", "text": "La STS-93 \u00e8 una missione spaziale del Programma Space Shuttle."}
{"id": "722373", "revid": "729019", "url": "https://it.wikipedia.org/wiki?curid=722373", "title": "STS-103", "text": "La STS-103 \u00e8 una missione spaziale del Programma Space Shuttle.\n\u00c8 stata una missione di manutenzione del telescopio spaziale Hubble."}
{"id": "722374", "revid": "729019", "url": "https://it.wikipedia.org/wiki?curid=722374", "title": "STS-99", "text": "La STS-99 \u00e8 una missione spaziale del programma Space Shuttle."}
{"id": "722375", "revid": "1610933", "url": "https://it.wikipedia.org/wiki?curid=722375", "title": "Gatto dorato africano", "text": ""}
{"id": "722376", "revid": "121912984", "url": "https://it.wikipedia.org/wiki?curid=722376", "title": "Canale Reale", "text": "Il Canale Reale \u00e8 uno dei rari corsi d'acqua presenti tra il Salento e la bassa Murgia. \u00c8 lungo 48 chilometri; la sua sorgente, situata nel territorio del comune di Villa Castelli, \u00e8 circondata da un canneto che la rende di non facile accesso; dopo aver attraversato quasi longitudinalmente la provincia di Brindisi, raggiunge il mar Adriatico in localit\u00e0 Iazzo San Giovanni, nei pressi dell'oasi naturalistica di Torre Guaceto.\nHabitat.\nIl primo tratto nel territorio di Villa Castelli \u00e8 alimentato da acque limpide. Negli ultimi anni la portata sorgentizia del Canale Reale \u00e8 aumentata ed \u00e8 causa di allagamenti stagionali dovuti alla rimozione da parte dei proprietari terrieri dei canaletti di alimentazione (che costituiscono demanio) e dall'aumento dell'intensit\u00e0 delle piogge stagionali, difatti non mancano piene improvvise dopo lunghi periodi di pioggia.\nLa fauna \u00e8 caratterizzata dalla presenza di lepri, volpi, ricci, pettirossi, falchi, diversi rapaci notturni (civetta, gufo, assiolo e barbagianni) ed una piccola comunit\u00e0 di pipistrelli (tra i quali, oltre alle specie pi\u00f9 comuni, anche il Rhinolophus hipposideros, ed il Rhinolophus mehelyi famosi per la caratteristica capacit\u00e0 di Ecolocalizzazione), questi piccoli e delicati mammiferi notturni che trovano rifugio nei Trulli, nei casali abbandonati e sotto i rami dei rari alberi secolari, eliminando gli insetti nocivi per l'agricoltura contribuiscono a mantenerne integro il fragile ecosistema naturale oltre ad essere indice di un habitat incontaminato e ricco d'acqua. La Flora si compone quasi esclusivamente di recenti oliveti e vigneti, che si alternano ad incontaminati tratti di macchia mediterranea.\nLungo il suo corso, il Canale Reale attraversa i comuni di Francavilla Fontana (citt\u00e0 dove le sue acque iniziano ad essere inquinate, facendo diventare il corso d'acqua veicolo di scarichi, anche tossici), Oria, Latiano, Mesagne, San Vito dei Normanni, Brindisi, Carovigno e sfocia nella Riserva naturale statale Torre Guaceto. \nNel maggio 2018 sono iniziati i lavori di bonifica del tratto compreso tra i comuni di Villa Castelli e Latiano.\nStoria.\nIn tempi antichi il Canale Reale fu certamente un corso fluviale con acque pi\u00f9 copiose di quelle odierne. Il suo antico nome era forse fiume \"Pactius\" oppure \"Ausonius\", citato da Plinio il Vecchio nella \"Naturalis Historia\".\nDurante l'Alto Medioevo questa lama fu una via di comunicazione secondaria per accedere all'entroterra dalle coste del Mare Adriatico. Nel VII secolo, in seguito al periodo dell'Iconoclastia, alcune comunit\u00e0 di monaci Basiliani unitamente agli abitanti delle comunit\u00e0 rurali scavarono e ampliarono alcune grotte lungo il corso del canale, trasformandole in abitazioni e in luoghi di culto: tra questi, risultano rilevanti la Chiesa rupestre di San Biagio e la Cripta di San Giovanni. Per tutto il medioevo gran parte del corso d'acqua \u00e8 sotto la giurisdizione del \"Feudo di Oria\".\nDalla prima met\u00e0 del XIII secolo \u00e8 presente un importante casale medievale noto come S. Maria dei Grani nell'ambito dell'ampio feudo di Oria. Nel XV secolo nei pressi della fonte \u00e8 edificata la torre Antoglia parte del sistema difensivo della vasta \"universitas Huritana\" che controllava gli approvvigionamenti d'acqua. Dal XVII secolo la fonte del Canale Reale \u00e8 nota come \"Fonte dei Grani\", per via della prevalente funzione irrigatoria fondamentale per coltivazione di frumento intorno alla sorgente e lungo il suo percorso.\nNel XIX secolo viene edificata nei pressi della sorgente del Canale Reale la Chiesa di Santa Maria dei Grani, al confine dei territori che dal 1928 appartengono a Villa Castelli, la struttura religiosa \u00e8 uno splendido esempio di tardo barocco leccese impreziosita da affreschi raffiguranti la Madonna Odigitria. La chiesa \u00e8 dotata di portale unico dominato da un rosone circolare e un campanile a vela sormontato da un timpano. La pianta \u00e8 a croce latina, con un'unica navata coperta da volte a crociera. L'intero complesso architettonico, che comprende anche un forno ed una stalla \u00e8 fortificato da un alto muro a secco richiama caratteri tipici nella campagna della Murgia.\nClima.\nNella tabella sottostante sono riportati i valori medi che si registrano lungo il Canale Reale."}
{"id": "722377", "revid": "399", "url": "https://it.wikipedia.org/wiki?curid=722377", "title": "C. M. Tallarigo", "text": ""}
{"id": "722379", "revid": "330019", "url": "https://it.wikipedia.org/wiki?curid=722379", "title": "Storia di Bobbio", "text": "La storia di Bobbio segue la storia dell'Italia, specie settentrionale, ma anche europea. Dal periodo romano e soprattutto all'arrivo di San Colombano (614) e alla poi formazione del Feudo monastico di Bobbio che diverr\u00e0 in seguito: Sede vescovile (1014), Contea vescovile (1028), Signoria prima del Malaspina (1304) e poi dei Visconti (1341), Contea del Ducato di Milano sotto i Dal Verme (1436-1805), Marchesato sempre sotto i Dal Verme (1516) sotto il Principato di Pavia, Provincia di Bobbio (1743-1861) sotto i Savoia (con la parentesi ligure: 1805-1859), Circondario (1861) e dal 1923 comune piacentino.\nPreistoria.\nI reperti archeologici consentono di stabilire una presenza dell'uomo durante il neolitico (5000-2800 a.C.). L'insediamento neolitico principale era il \"villaggio del Groppo\", collocato nell'area fra il monte Groppo (1.000\u00a0m s.l.m.) e la cima del monte Pan Perduto (1.008\u00a0m s.l.m.) a poca distanza dal monte Pradegna, vicino alla frazione bobbiese di Cadelmonte e vicino alla cima di Pietra Corva, qui gli scavi hanno rivelato manufatti litici e numerosi frammenti di ceramica impressa. Accette ed asce realizzate con serpentino verde scuro e verde grigio, minerale abbondante con la presenza in zona di numerosi affioramenti di ofioliti, e lame in selce biancastra.\nNel 1928 nell'area di \"Pian dei Castelli\", collocata nel displuvio verso il Trebbia, raggiungibile dalla strada di Carana e scendendo dalla localit\u00e0 La Riva verso il Trebbia in vista delle anse di San Salvatore di Bobbio; si trovarono reperti risalenti all'et\u00e0 del Bronzo (2300-1100 a.C.), un'ascia ad alette e una punta di lancia in bronzo a forma di foglia. Anche nel villaggio del Groppo si sono rinvenuti reperti bronzei, come braccialetti, anelli ed asce. La maggior parte dei reperti sono conservati al Museo di archeologia ligure di Genova a Pegli, altro materiale rinvenuto in epoca successiva \u00e8 oggi al Museo archeologico nazionale di Parma; probabilmente vi erano altri insediamenti rimasti sconosciuti anche per l'interruzione delle ricerche archeologiche.\nLiguri (1100 a.C.).\nIl popolo dei Liguri era diviso in vari gruppi, quello che si stabil\u00ec nella valle di Bobbio fu il \"Bagienno\", domin\u00f2 la zona per pi\u00f9 di cinque secoli. Il suo arrivo nella val Trebbia si pu\u00f2 collocare verso l'inizio dell'Et\u00e0 del Ferro (1100 a.C.). I Liguri preferivano abitare in villaggi aperti, in semplici capanne di legno. Le loro risorse provenivano dall'agricoltura e dalla pastorizia e solo occasionalmente dal baratto dei prodotti. Fibule, asce, scalpelli e aghi crinali, sono state rinvenute presso il villaggio del Groppo e la tomba rupestre della Spanna (questo toponimo, \"Spennella\", era gi\u00e0 presente nella Tavola alimentaria di Velleia).\nPresso l'area del Groppo \u00e8 presente un \"castelliere\" che evidenza un vallo circolare tipico di queste strutture difensive, il sito risulta ancora utilizzato in epoca romana: probabilmente fu una delle ultime fortezze liguri a cedere al nascente Impero attorno al 14 a.C.\nCelti.\nDurante il V secolo a.C., l'arrivo nella pianura Padana dei Celti e successivamente dei Galli Boi, spinse i Liguri a riparare nelle valli interne dell'Appennino. La medesima sorte tocco alle popolazioni celtiche quando i Romani, nel 222 a.C., riuscirono a conquistare gran parte della Pianura Padana. Nel 218 a.C., le popolazioni celtiche e liguri della zona, alleate di Annibale parteciparono alla Battaglia della Trebbia sconfiggendo il console Tiberio Sempronio Longo.\nPare che lo stesso Annibale scese con i suoi dal Monte Penice per poter da lass\u00f9 vedere tutto il circondario e stabilire la sua tattica di guerra, in cima al monte vi era un luogo sacro dedito al culto pagano-celtico che poi divent\u00f2 cristiano. La loro influenza rimane nella toponomastica locale: \"Saltus Boielis\", il primitivo nome del Monte Penice, deriva dalla radice \"Boi\", che passa al vicino torrente e nell'epoca romana all'insediamento (Boi, Boielis, Bouium, Bovium, Bobium) di Bobbio; il nome \"Penice\" viene da \"penn\", colle; da \"dubro\" (acqua) derivano i nomi di due torrenti, il Dorbida e il Dorba vicino a Bobbio.\nRomanizzazione della valle (14 a.C.).\nSolamente dopo il 14 a.C. i romani riescono a sottomettere le bellicose popolazioni dei liguri, la zona di Bobbio entr\u00f2 a far parte della Gallia Cisalpina e del municipio di Velleia come \"Pagus Bagienno\" con altri 15 pagi.\nIl nome del pago deriva dalla popolazione dei liguri Bagienni (o Vagienni) che spinti dai celti colonizzarono l'area della Val Trebbia, con sede nei pressi di Bobbio.\nConfinava con il pago \"Domizio\" (Mezzano Scotti) nella zona di Barberino, il pago \"Albensis\" (Ferriere-Val Nure), il pago \"Moninas\" (Ottone), una porzione del pago \"Martius\" (Rovegno) e con lo spartiacque risalente dal Monte Lesima al Monte Pradegna direttamente con il municipio di Libarna. Il territorio comprendeva: Barberino-valle del Perino-monte Osero-spartiacque della val Nure-Rufinati (rivus finalis)-torrente Aveto, Confiente (\"ad confluentiam\")-il fiume Trebbia fino a Ponteorganasco-il monte Lesima (\"saltus Lesis\")- il monte Penice (\"saltus Boielis\")-monte Pradegna (\"saltus Dinium\")-Barberino; ora il territorio oggi compreso dai comuni di Bobbio, Corte Brugnatella, Brallo di Pregola, Coli e la parte di Ferriere posta sull'Aveto. Delle attivit\u00e0 economiche romane rimane traccia nello sfruttamento delle acque salse per uso termale e per la produzione di sale e quella dei laterizi nella fornace del rio Gambado.\nIl territorio della Gallia Cisalpina intorno al 7 d.C. venne suddiviso sotto l'imperatore Augusto in quattro regioni, la zona bobbiese, la Val Trebbia ed il piacentino furono divise fra Liguria ed Emilia; Bobbio e l'alta val Trebbia, entrarono a far parte della Regio IX Liguria. Il Monte di Barberino vicino a Bobbio divenne il confine emiliano, rimanendo tale fino al 1923. In seguito vi fu la decadenza del municipio di Velleia ed il suo abbandono.\nProbabilmente la crescita del borgo con il formarsi del \"Castrum Bobium\" si ebbe attorno al IV secolo. A questa data risale la tomba della famiglia patrizia dei \"Cocceio\", tra i quali il console \"C. Cocceio Alessandro\" ed il figlio Terenziano, parenti dell'imperatore Marco Cocceio Nerva.\nNel centro di \"Bobium\", proprio sull'area dell'odierna abbazia e vicino all'antico pozzo cittadino romano, un ignoto missionario, forse inviato dal vescovo di Piacenza San Savino, eresse una chiesa dedicata a San Pietro (fine IV secolo), che ebbe poi il titolo di Basilica, con l'intento di combattere il paganesimo ancora diffuso nelle campagne. Sull'area ora occupata dal castello sorse anche l'antica chiesa romana di Santa Maria (ne rimangono i resti assieme alla torre del vescovo).\nInvasioni barbariche.\nTra il 554 e il 568, dopo la fine della guerra gotica che decret\u00f2 la riconquista bizantina dell'Italia intera, venne costituita la provincia romana di Alpi Cozie, comprendendo Piemonte e Liguria. Paolo Diacono, infatti, descrivendo le province in cui era suddivisa l'Italia al tempo dell'invasione longobarda, descrive una provincia dal nome \"Alpi Cozie\":\nIn seguito alla conquista longobarda delle citt\u00e0 pi\u00f9 a settentrione la provincia fu soppressa e accorpata e intorno al 584 la parte della Liguria rimasta bizantina assunse il nome di \"Provincia Maritima Italorum\", cadendo in mano longobarda intorno al 643, in seguito alle conquiste di re Rotari.\nLongobardi.\nI Longobardi scesi in Italia nel VI secolo, conquistano Pavia nel 572 e dopo pochi anni dopo l'Oltrep\u00f2 anche l'alta val Trebbia ed il territorio di Bobbio, l'antico \"Castrum Bobium\", passando quindi gli antichi confini ed entrando nella Liguria appenninica. Il borgo di Bobbio che si era preservato dopo la caduta dell'impero romano e le guerre gotiche, anche per la sua posizione isolata e di montagna, non sub\u00ec distruzioni e dopo la conquista longobarda continu\u00f2 certamente ad essere regolarmente abitato al fine di sfruttare le antiche fornaci romane e le preziosissime saline, i longobardi pur essendo ariani non perseguitarono i cristiani che poterono continuare ad esercitare il culto nell'antica basilica di San Pietro. Il territorio conflu\u00ec sotto il Ducato di Pavia ed i terreni confluiscono nel demanio reale, mentre il reddito delle saline apparteneva al condottiero e duca Sundrarit.\nSan Colombano ed il Feudo monastico reale di Bobbio (613-774).\nNel 612 giunse in Italia il monaco irlandese Colombano. Colombano ed i suoi compagni, nel percorso che dal monastero di Bangor doveva portarli a Roma, avevano gi\u00e0 fondato diversi monasteri come Luxeuil, Annegray (La Voivre (Alta Saona)), Fontaine nella Francia dei re Merovingi e San Gallo, nell'odierna Svizzera.\nA Milano, Colombano venne ricevuto dal re Agilulfo e dalla regina Teodolinda. I monarchi longobardi erano preoccupati dalla necessit\u00e0 di riallacciare i rapporti con il papato a seguito dello Scisma tricapitolino ed affidarono a Colombano una missione diplomatica in tal senso. In seguito a ci\u00f2 decisero di ricompensare i monaci con una porzione di terreno demaniale, affinch\u00e9 potessero creare un nuovo cenobio. La scelta cadde su Bobbio, a seguito dell'indicazione di un certo Giocondo. Si tramanda che la stessa regina sal\u00ec sulla vetta del Monte Penice per ispezionare i luoghi. Il documento di donazione, datato 24 luglio 613, riconobbe a Colombano ed ai suoi la met\u00e0 dei diritti sulle saline del duca \"Sundrarit\" e dell'antico pozzo romano che diverr\u00e0 per met\u00e0 il pozzo del monastero (diviso dal muro monastico e rimanendo l'altra met\u00e0 a disposizione dei bobbiesi). Nell'autunno del 614, Colombano arriv\u00f2 a Bobbio, dove restaur\u00f2 la vecchia chiesa dedicata a San Pietro, attorno alla quale iniziarono a sorgere le prime costruzioni del monastero. Colombano mor\u00ec il 23 novembre del 615, dopo appena un anno di permanenza, lasciando la guida del monastero all'abate \"Attala\".\nIl Cenobio e il Governo abbaziale (VII e VIII secolo).\nNei decenni successivi la morte del fondatore, il monastero divent\u00f2 uno dei maggiori centri culturali dell'Italia settentrionale. La regola colombaniana (\"ora et labora et studia\": pregare, lavorare, studiare) obbligava i monaci a dedicarsi agli studi e, per fornire al cenobio i testi necessari, venne fondato lo \"Scriptorium di Bobbio\". Esso era molto efficiente, grazie anche all'opera di maestri irlandesi e nel IX secolo produsse il \"Glossarium Bobiese\", una delle prime enciclopedie medioevali. La biblioteca aveva dimensioni ragguardevoli: nel 980 il catalogo di \"Gerberto\" recens\u00ec 700 codici. Dei 150 manoscritti latini anteriori al VII secolo oggi conservati, ben 25 provengono dalla biblioteca del monastero.\nIl cenobio sorgeva su un'area demaniale concessa dal sovrano e in sostanza si amministrava autonomamente. L'abate, a cui i re longobardi avevano concesso ampie prerogative di governo, una specie di \"Governo abbaziale\", intratteneva rapporti piuttosto stretti con la Corte. Si ipotizza che l'Editto di Rotari (643) sia stato, almeno in parte, preparato da alcuni monaci bobbiesi nel monastero.\nIl patrimonio fondiario del monastero (come quello di molte altre istituzioni ecclesiastiche dell'epoca) crebbe divenendo il grande e ricco Feudo monastico di Bobbio che oltre alla parte centrale unita in un latifondo (nella zona della Val Trebbia, dell'Oltrep\u00f2, della Val Curone, della Valle Staffora, della Val Tidone, della Val d'Aveto fino in Liguria e Toscana, ma anche nel Monferrato, nelle Langhe fino a Torino) era anche formato da terreni e piccoli feudi sparsi per tutta l'Italia centrosettentrionale, dalle coste del Mar Ligure al Piemonte e al lago di Como, al lago di Garda (priorato di Bardolino) e la Valpolicella, le zone del Ticino e del Po, fino all'Adriatico, con una flotta di imbarcazioni che collegavano Pavia con la Svizzera e per il Po i possedimenti sul Mincio, di Mantova, di Comacchio, Ferrara, Ravenna, Venezia ed Ascoli Piceno, ma anche sul mare con i porti liguri di Moneglia e Porto Venere.\nVi furono possedimenti nel Lodigiano (San Colombano al Lambro), nella Val Pellice (Bobbio Pellice), in Valsassina (Piani di Bobbio), in Liguria (San Colombano Certenoli), lungo la zona appenninica per la \"Via degli Abati\" (antica Via Francigena) da Bobbio passando per Bedonia, Bardi, Borgo Val di Taro, Berceto, la Cisa e Pontremoli, in Lunigiana, nella Val Fontanabuona, nella Val di Vara e la Magra ed in Garfagnana, ecc.\nIl feudo ebbe la protezione imperiale e papale e l'abate era \"nullius dioeceseos\" (Abbazia territoriale) e dal 643 vi era anche la carica di Abate mitrato, e fu difeso anche dagli Obertenghi.\nPer collegare i vari appezzamenti, i monaci avevano a loro disposizione pure una flotta di imbarcazioni, a cui ancora nell'860 venne riconosciuto il libero transito sul fiume Po e sul Ticino, favorendo il collegamento con Pavia e con i propri possedimenti del Mincio, di Comacchio e di Venezia.\nNell'862 l'estimo bobbiese del monastero fornisce i seguenti dati: dipendevano dai monaci 350 massari e 300 livellari, sul territorio si potevano allevare 5500 maiali, si producevano 1600 carri di fieno, 3000 libbre di olio, 14000 moggi di cereali, 2000 anfore di vino. I pagamenti in denaro rendevano 220 soldi.\nI Franchi ed il \"Feudo monastico imperiale\" di Bobbio (774-1014).\nCon i Carolingi (nel 774 i Franchi conquistarono Pavia), il monastero divent\u00f2 praticamente un feudo monastico imperiale. In analogia con quanto avveniva in quasi tutto l'Impero, per cenobi di questo tipo, la nomina dell'abate era decisa dall'autorit\u00e0 politica. Carlo Magno don\u00f2 al cenobio la selva di \"Montelugo\" e l'Alpe Adra, sulla punta di Moneglia, concedendo cos\u00ec uno sbocco diretto sul mar Ligure.\nIl primo abate dell'era carolingia di cui si ha memoria fu Wala, non a caso cugino, consigliere e ministro di Carlo Magno prima e poi di Ludovico il Pio quando Wala venne allontanato dalla corte imperiale scelse Bobbio e fu eletto dai monaci alla carica di abate nell'833. A seguito del consolidarsi del potere di nomina imperiale, il titolo di abate, inizi\u00f2 ad essere considerato un beneficio, assegnato ad ecclesiastici vicini alla corte imperiale per assicurare loro un titolo ed un reddito. Costoro spesso continuavano ad occupare il loro precedente incarico, inviando alla sede abbaziale di cui erano titolari un sostituto.\nAlcuni degli abati di questo periodo sono:\nLa decadenza (X secolo).\nNel X secolo il monastero inizi\u00f2 a decadere. La protezione imperiale e quella pontificia iniziarono ad affievolirsi, mentre l'assegnazione della carica di abate a personalit\u00e0 che non la esercitavano effettivamente, considerandola soltanto una fonte di reddito, port\u00f2 ai problemi amministrativi che \u00e8 facile immaginare. Inoltre il Feudo monastico imperiale di Bobbio ricade nella nuova divisione amministrativa della Marca Obertenga assegnato ai marchesi Obertenghi che vantano diritti politici anche sul feudo bobbiese, mentre vaste parti di territorio sono assegnate dall'imperatore Ottone I al marchese Oberto I.\nAbati:\nIl Basso Medioevo.\nBobbio diviene Citt\u00e0, sede vescovile e Comune (1014).\nNel 999 divenne abate Pietroaldo (999-1017), designato da Silvestro II. A lui si deve la trasformazione del Feudo monastico di Bobbio in sede vescovile e contea, per scongiurare i tentativi di usurpazione da parte dei vicini vescovi di Piacenza e Tortona. L'abate nel Natale del 1013 si reca a Pavia dall'imperatore Enrico II riuscendo nel progetto e dopo l'approvazione del Papa Benedetto VIII il 14 febbraio 1014 Bobbio ebbe il titolo di \"Citt\u00e0\" imperiale e l'elevazione in sede vescovile. L'assegnazione del titolo comportava privilegi, con un diverso ordinamento legale-amministrativo-fiscale.\nIl primo vescovo fu proprio l'abate Pietroaldo, che assomm\u00f2 provvisoriamente le due cariche (divenendo quindi \"abate-vescovo\" con diocesi \"esente\", ossia soggetta alla Santa Sede). L'unione delle due cariche venne scissa immediatamente dopo Pietroaldo. Il nuovo vescovo Attone scelse come chiesa cattedrale l'antica chiesa romana di Santa Maria (di cui rimangono i resti assieme alla torre detta \"del vescovo\" accanto al castello Malaspina-Dal Verme), in attesa della costruzione della nuova cattedrale di Santa Maria Assunta (che prese il nome ed il titolo dall'antica fondazione romana). Nuovo abate del monastero fu \"Bosone\".\nI notabili laici (\"boni homines\") che collaboravano all'amministrazione cittadina, con il titolo di \"Citt\u00e0\", ebbero modo di rimarcare la loro indipendenza dal potere feudale dando vita al \"Comune\". Si trattava inizialmente di un \"Comune rustico\" in cui l'organizzazione era sotto il controllo prima dell'abate e poi della cogestione vescovo-abate. Si forma cos\u00ec anche un primo assetto difensivo murario.\nIl vescovo-conte e la contea di Bobbio.\nIl prestigio del vescovo aumenta decisamente con la donazione del diacono Gerardo (20.000 iugeri, pari a 240.000 pertiche) il 19 dicembre 1028 al vescovo di Bobbio \"Sigefredo\" e all'abate. Una serie di cospicui lasciti consolid\u00f2 il patrimonio del vescovo a cui toccano, oltre alle terre assegnate dall'Imperatore al momento in cui la sede vescovile era stata eretta, i seguenti castelli: Monteforte, \"Bosmenso\", \"Massinigo\", Carro, \"Bognassi\", \"Colle di Arpeselle\" in valle Staffora, Trebecco, Ruino, \"Montemartino\", \"Casaliggio\" nella val Tidone, \"Pigazzano\" nella val Trebbia, Gavi, \"Montecicioni\" in val Nure.\nLa \"contea di Bobbio\" nasce con il vescovo \"Luisone\" (1046-1058), seguito poi dal vescovo \"Opizzone\" (1059-1068). Con Guarnerio (1073-1095) il potere comitale raggiunge il vertice pi\u00f9 alto, vennero cos\u00ec finalmente iniziati i lavori per la nuova cattedrale di Santa Maria Assunta, in stile romanico. Il vescovo Guarnerio decise di aderire alla politica imperiale di Enrico IV, venendo in attrito con il Papa. Dopo la sua partecipazione al sinodo di Bressanone, in cui l'imperatore ed i vescovi presenti deposero il Papa titolare Gregorio VII per l'antipapa Clemente III, la sua sorte fu inesorabilmente segnata. Infatti nel 1081 venne raggiunto dalla scomunica e, nel 1095, dopo il Concilio di Piacenza da parte del Papa Urbano II, fu costretto ad abbandonate la carica vescovile ed il titolo di conte. Questo fatto segn\u00f2 definitivamente Bobbio e la contea, causandone non solo la decadenza, ma l'inesorabile smembramento ed annessione di territori da parte delle contee pi\u00f9 grandi.\nIl comune consolare (XII secolo).\nI successori di Guarnerio, Ugo, Alberto I, Oddone e Pallemone, riescono a malapena a mantenere il potere comitale, questo consent\u00ec ai notabili laici (\"boni homines\") che collaboravano all'amministrazione del comune fin dall'XI secolo, di rimarcare la loro indipendenza dal potere e nel contrasto fra i due poteri l'ente svilupp\u00f2 sempre pi\u00f9 autonomia e sovranit\u00e0, e all'inizio del XII secolo si formarono cos\u00ec i primi istituti comunali di tipo consolare. Il comune era amministrato dal Consiglio cittadino che eleggeva i consoli.\nIntorno al 1125 si tenta di ritornare alla formula Vescovo-abate, con l'elezione del vescovo \"Simone\", gi\u00e0 abate del monastero, che per arginare i nuovi tentativi esterni contro il patrimonio fondiario, ricorre al papa Innocenzo II che nel 1133 decide di aggregare alla nuova sede metropolitana di Genova la diocesi di Bobbio.\nLa decisione crea una crescente rivalit\u00e0 tra monastero e vescovo, con implicazioni legate alla politica del tempo. Se il vescovo e il comune erano sostenitori del partito guelfo, il monastero era filo-imperiale e quindi ghibellino, inoltre soprattutto il monastero voleva conservare la sua indipendenza e continuare a dipendere solo dalla Santa Sede. Allora Simone cede la carica di abate ad \"Oglerio Malvicino\", che ottenne la conferma dell'indipendenza abaziale nel 1144, mentre il vescovado rimaneva dipendente dalla metropolitana genovese.\nNel 1160 i ghibellini presero il controllo della citt\u00e0. Il vescovato fu preso d'assalto e il vescovo \"Oberto Malvicino\" trucidato. L'imperatore Federico Barbarossa lo sostitu\u00ec con una persona di sua fiducia, il vescovo \"Guglielmo da Oneto\". La riscossa guelfa avvenne poco pi\u00f9 di dieci anni dopo, grazie all'intervento armato del comune di Piacenza. Il 7 giugno 1173, davanti a un console di Piacenza, prestarono giuramento due nuovi consoli e 125 cittadini.\nBobbio nella Lega Lombarda e la pace rifiutata.\nLa Lega Lombarda venne formata per contrastare Federico I di Hohenstaufen detto \"Il Barbarossa\", imperatore del Sacro Romano Impero, nel suo tentativo di restaurare l'influenza imperiale nell'Italia settentrionale. Federico reclam\u00f2 il controllo diretto sull'Italia settentrionale alla Dieta di Roncaglia (1158) e la invase nel 1158 e nel 1166. La Lega godeva del supporto di Papa Alessandro III, anch'egli desideroso di veder declinare il potere imperiale in Italia.\nL'alleanza si costituit\u00ec il 7 aprile 1167 presso l'abbazia di Pontida, e formata da Milano, Ferrara, Piacenza e Parma. Il 1\u00ba dicembre 1167 venne allargata tramite l'alleanza con la Lega Veronese ed altri Comuni, che port\u00f2 nella Lega numerose citt\u00e0 della pianura padana (che allora poteva essere definita 'Lombardia' nella sua totalit\u00e0), tra cui Bobbio.\nFallito l'Assedio di Alessandria (1174-1175), le truppe imperiali con Federico Barbarossa si ritirarono a Pavia per recuperare le forze ed attendere gli aiuti tedeschi. Gli ambasciatori delle citt\u00e0 della Lega fra le quali Bobbio ed il marchese Obizzo Malaspina condussero i negoziati per la pace che venne rifiutata immediatamente.\nLe truppe milanesi e di tutta la Lega, che secondo fonti tedesche potevano contarsi in circa centomila uomini, si mossero il 20 maggio 1176 per la via di Como per impedire il congiungimento delle fresche truppe tedesche con quelle imperiali a Pavia.\nNella Battaglia di Legnano del 29 maggio 1176, Federico I venne sconfitto dalle truppe comunali della Lega, guidate, secondo le credenze popolari, dal condottiero Alberto da Giussano (accreditato come mero personaggio leggendario). Secondo invece gli storici, la Lega Lombarda fu capitanata da Guido da Landriano.\nDopo diverse altre sconfitte, l'imperatore accett\u00f2 una tregua di sei anni, detta tregua di Venezia, dal 1177 al 1183, fra l'imperatore Federico Barbarossa e papa Alessandro III ed accettata da molte citt\u00e0 fedeli al papa, ma non da Bobbio, Piacenza e dal marchese Obizzo Malaspina assieme ad altri comuni.\nSi perdur\u00f2 stancamente quindi, con il grosso degli eserciti lombardi scemati, fino agli accordi di pace che iniziarono a Piacenza nell'aprile del 1183 fra i legati imperiali e i deputati delle citt\u00e0 Lombarde, ambe le parti volevano ormai la pace. Nella Basilica di Sant'Antonino furono firmati i preliminari della pace, poi ratificata dai comuni lombardi nella parte conventuale della Chiesa di Santa Brigida d'Irlanda (di fondazione irlandese un tempo dipendenza bobbiese).\nLa definitiva Pace di Costanza si firm\u00f2 in Germania il 25 giugno del 1183, dove le citt\u00e0-stato dell'Italia settentrionale accettarono di restare fedeli all'Impero in cambio della piena giurisdizione locale sui loro territori.\nL'imperatore perdon\u00f2 il marchese Obizzo Malaspina ed accordava la pace quindi alle citt\u00e0 della Lega come a Piacenza, ma la neg\u00f2 ad altre citt\u00e0 fra le quali categoricamente Bobbio, cui fedele dai tempi di Carlo Magno all'impero non venne perdonato ne il tradimento epocale ne le rivolte precedenti in cui venne trucidato il vescovo Oberto. Non gli fu permesso di firmare gli accordi di pace e ne venne accuratamente ridimensionata la partecipazione storica anche per accese questioni politiche di rivendicazione territoriali sia da parte di Piacenza che da parte dei marchese Obizzo Malaspina (cui vi era un'alleanza imperiale firmata nel 1164 con la concessione di numerosi feudi nell'appennino).\nIl monastero \u00e8 assogettato al vescovo (1208) - Il comune podestarile (1216).\nSul finire del XII secolo la citt\u00e0 venne cinta da un nuovo assetto murario a doppia cinta con merlature e fossati, mura ancora oggi ben visibili, con cinque porte: Cebulle, Frangule, Alcarina, Agazza, Nova. Il tessuto urbano crebbe attorno al complesso monastico; durante il XIV secolo venne diviso in terzieri: del Castello, del Duomo, di Porta Nova.\nSul principio del XIII secolo si celebra il \"processo di Cremona\" che decreta l'assoggettamento al vescovo dell'abate, causando una lenta e irreversibile crisi del monastero. Il 17 novembre 1207 a Cremona avvenne la deposizione giurata da parte del sacerdote Petrocco, in qualit\u00e0 di teste della parte monastica, egli rese la sua testimonianza conclusiva davanti a due delegati apostolici inviati dal papa, alla vigilia di una svolta risolutiva nell'annoso contenzioso. Petrocco chiudeva la deposizione affermendo che la gente del luogo e dei dintorni sapeva bene (\u00abtam publicam quam comunem famam esse per Bobium et in circonstantiis eius\u00bb) che l'abbazia di San Colombano era sorta assai prima dell'istituzione dell'episcopato. Nel febbraio 1208 papa Innocenzo III tolse all'abate la carica di abate mitrato e sottomise definitivamente l'abbazia al vescovo di Bobbio, ossia a quell'episcopato che proprio al monastero doveva la sua nascita. Inoltre sopprimendo l'abbazia territoriale di Bobbio (abbatia nullius dioecesis) tolse al monastero le rimanenti propriet\u00e0 monastiche, terriere e feudali piemontesi, lombarde, emiliane, venete e toscane, assogettandole ai vescovi locali delle diocesi di pertinenza territoriale, tranne l'arcidiocesi genovese cui dipendeva gi\u00e0 la diocesi bobbiese e che deteneva buoni rapporti con l'abate.\nL'imperatore Ottone IV nel 1209 tenta di riprenderne il controllo affidandolo al vescovo piacentino \"Oberto Rocca\". Il comune insorge e costringe il vescovo Oberto Rocca alla fuga, ritorna il 23 novembre del 1212 quando l'esercito piacentino pone l'assedio a Bobbio.\nNel 1216 il Comune si trasforma da consolare in podestarile e viene nominato il primo podest\u00e0 \"Fredencio\". Gli statuti prevedono un governo del podest\u00e0 assieme al gran consiglio ed al consiglio minore regolarmente eletto. Nel 1226 viene costruito, accanto al Duomo, il nuovo palazzo podestarile.\nNel 1222 il vescovo Oberto Rocca toglie le ultime propriet\u00e0 terriere ed ecclesiastiche piacentine e parmensi al monastero e le assogetta alla chiesa piacentina. Nel 1229 Oberto Rocca viene di nuovo messo in fuga, e Piacenza ritorna all'assalto di Bobbio, che \u00e8 costretta a capitolare, con la stipula del patto di amicizia le relazioni si mantengono stabili fino alla fine del secolo.\nEpoca della Signoria del Malaspina (1304-1341).\nNel 1304 il marchese Corradino Malaspina, signore della Rocca di Carana, grazie anche all'aiuto militare del conte Filippone di Langosco, signore di Pavia, si impossessa del feudo imperiale di Bobbio diventando \"Signore generale\", quindi a Bobbio si instaura una Signoria cittadina. Si tratta di un governo dittatoriale, formalmente la contea ed il titolo sono ancora del vescovo, vengono sospesi gli statuti comunali e come suo vicario Corradino nomina Visconte Pallavicino.\nNel 1304 cominci\u00f2 anche la costruzione del castello di Bobbio, vicino alla vecchia Basilica S. Petri, Bobbio diventa quindi la base operativa per contrastare la politica guelfa di Piacenza. Il dominio di Corradino termina nel 1341 con la presa del feudo da parte dei Visconti.\nSignoria dei Visconti e del Ducato di Milano (1341-1746).\nNel 1341 Bobbio \u00e8 aggregata alla \"Signoria di Milano\" sotto Luchino Visconti Signore di Milano, che nomina quale podest\u00e0 \"Guglielmo da Lampugnano\". Da questo momento Bobbio segue le alterne vicende politiche di Milano, che da Signoria diviene Ducato di Milano.\nDall'alto vegliano su Bobbio i Visconti, nel 1447 viene formata la Repubblica Ambrosiana, dal 1450 gli Sforza di Milano, a partire da Francesco I Sforza (1450-1466).\nI Visconti che controllarono Bobbio furono: Luchino Visconti (1341-1349), Giovanni Visconti (1349-1354), Matteo II Visconti (1354-1355), Galeazzo II Visconti (1355-1378), Bernab\u00f2 Visconti (1378-1385), Gian Galeazzo Visconti(1385-1402), Giovanni Maria Visconti (1402-1412) e Filippo Maria Visconti (1412-1436).\nPer un anno nel 1413 Bernardo Anguissola, signore di Travo e della Rocca di Caverzago, sottrae Bobbio ai Visconti e vi trasferisce. Nel settembre del 1414 Filippo Maria Visconti si riprende Bobbio, mentre nei disordini Bernardo Anguissola vi trova la morte.\nLa Contea di Bobbio e Voghera dei Dal Verme (1436).\nIl 14 marzo del 1436 il duca Filippo Maria Visconti cede al conte Luigi Dal Verme (1436-1449), signore di buona parte dell'Oltrep\u00f2 pavese e della Val Tidone, le signorie di Bobbio e Voghera, Castel San Giovanni e tutti gli altri feudi di cui il 23 maggio successivo gli concedette l'investitura feudale con il titolo comitale. Inoltre l'Abbazia di San Colombano gli aveva concesso l'investitura della sua salina di Canneto. Nel 1437 avr\u00e0 l'investitura del castello di Praticchia (Pecorara) e la villa di Pietra Corva. Nel 1438 ottiene il feudo di Torre degli Alberi (Ruino). Nel 1448 il vescovo di Bobbio Marziano Buccarini gli rinnova l'investitura feudale di tutti i territori della valli del Tidone e del Tidoncello, che i precedenza erano stati concessi a suo padre Jacopo Dal Verme. Sempre lo stesso anno ottiene i feudi di Montarsolo, Castelletto dei Balbi e le saline, e di tutta la Corte Brugnatella, con il giuramento dei nuovi sudditi. Nel 1449 l'abate di Sant'Alberto di Butrio concedette in feudo anche Pizzocorno con i castelli.\nA lui subentrer\u00e0 il figlio Pietro II Dal Verme (1449-1485), che ebbe conferma di tutte le investiture feudali e comitali acquisendo i feudi di Casturzano, Bilegno e Casanova fra Borgonovo Val Tidone e Pianello Val Tidone. Il conte Pietro II morir\u00e0 a Voghera nel 1485, avvelenato dalla seconda moglie \"Chiara Sforza Visconti\"; mandante dell'omicidio fu il duca di Milano Ludovico il Moro. Le contee di Bobbio, Voghera, la signoria di Castel San Giovanni e tutti feudi vermeschi sono assegnate alla camera ducale altri feudi vennero assegnati a piacimento da parte del duca Ludovico il Moro a persone a lui devote.\nBobbio ed i feudi vermeschi assegnati a Galeazzo Sanseverino (1489-92-1499).\nNel 1489 Ludovico il Moro infeud\u00f2 il conte Galeazzo Sanseverino dei feudi di Zavattarello, Rocca d'Olgisio, Pianello Val Tidone, Romagnese, Pecorara e la sua valle, mentre nel 1492 gli furono concesse come dote le contee di Bobbio, Voghera e Castel San Giovanni dopo il matrimonio con Bianca Giovanna Sforza, figlia dello stesso Ludovico.\n1^ Occupazione francese del Ducato di Milano - Bobbio assegnato a Bernardino Da Corte (1499-1500).\nNel frattempo si preparava per il ducato di Milano la guerra con la Francia, e i Dal Verme \"Marc'Antonio\" e \"Federico\", figli di Taddeo, figlio del conte Luigi e fratello del conte Pietro II che speravano sempre in un reintegro nei feudi colsero l'occasione per schierarsi con i francesi gi\u00e0 nel 1495, venendo dichiarati ribelli e messi al bando dallo stato.\nNel 1499 il re di Francia Luigi XII invade l'Italia sia per conquistare il regno di Napoli che il ducato di Milano cui si considerava legittimo erede, in quanto nipote di Valentina Visconti, figlia del primo duca Gian Galeazzo, mentre gli Sforza, attuali duchi, discendevano dalla illegittima Bianca Maria Visconti, figlia del duca Filippo Maria. Al comando dell'esercito francese vi \u00e8 Gian Giacomo Trivulzio acerrimo nemico del duca Ludovico, che divenne governatore generale di Milano con la presa della citt\u00e0 nel settembre del 1499. A sorpresa il Tivulzio intima subito ai Dal Verme di abbandonare tutti i feudi di cui si erano ben presto rimpossessati oltre Bobbio, considerando illegittima la loro discendenza.\nIl feudo di Bobbio, Voghera e Castel San Giovanni venne quindi dato a \"Bernardino Da Corte\", castellano di Milano, il 16 settembre del 1499, ma i Dal Verme fecero proteste ufficiali e quindi convenirono poi in accordo con il Da Corte il 18 gennaio del 1500 di cedere i feudi occupati in cambio di Zavattarello, Ruino, Romagnese e Trebecco.\nI Dal Verme rioccupano Bobbio - Assedio di Bobbio ed assegnazione a Ludovico di Lussemburgo (1500-1504).\nNel frattempo Ludovico il Moro aveva rioccupato Milano nel febbraio del 1500, forte dell'alleanza con l'imperatore Massimiliano I d'Asburgo, e i Dal Verme avevano rioccupato i loro territori, mandando \"Pier Antonio\" ed \"Eleuterio Dal Verme\", figli del defunto Giovanni fratello del conte Pietro II e di Taddeo, a rioccupare Bobbio il 15 febbraio del 1500, sostenuti anche dalla popolazione bobbiese.\nMa Ludovico il Moro, tradito dalle truppe alleate svizzere, venne catturato a Novara nell'aprile del 1500 dai francesi e condotto in Francia dove mor\u00ec nel 1508. Di l\u00ec a poco Bernardino Da Corte venne subito a morte ed il re di Francia non riconoscendo i patti spossessa i Dal Verme dei feudi riaccquisiti ed assegna il feudo ed il titolo di conte di Bobbio, Voghera e Castel San Giovanni a \"Ludovico di Lussemburgo\", gi\u00e0 conte di Ligny, nel giugno del 1500.\nNell'ottobre del 1500 il conte Ludovico di Lussemburgo assieme a Carlo II d'Amboise, conte di Chaumont e capo delle armate francesi, pone l'assedio a Bobbio. La conclusione \u00e8 tragica, vengono distrutte buona parte delle mura cittadine e del castello, circa 200 saranno i morti bobbiesi e 20 seguaci dei Dal Verme vennero messi subito a morte ed impiccati come ribelli. Pier Antonio ed Eleuterio Dal Verme dapprima catturati e poi fuggitivi a Crema e nei territori della Repubblica veneziana, vengono condannati a morte.\nI Dal Verme, Marc'Antonio e Federico, nel frattempo rifugiati presso l'imperatore Massimiliano I d'Asburgo, vedono il 23 ottobre del 1502, confermate tutte le loro investiture che erano state fatte assieme a quella di Bobbio nel 1436 al conte Luigi, un importante riconoscimento di cui trassero partito negli anni successivi. Nel 1504 muore il conte Ludovico di Lussemburgo e la Camera del ducato di Milano occup\u00f2 Bobbio e tutti i suoi feudi.\nIl Ducato di Milano torna agli Sforza - Bobbio ritorna ai Dal Verme (1512-1515).\nNel 1512 Milano venne occupata dalle truppe imperiali di Massimiliano I, eredita il ducato Massimiliano Sforza, a loro volta i conti Marc'Antonio e Federico Dal Verme rioccupano Bobbio ed i loro feudi il 19 giugno del 1512. Nel 1513 hanno la riconferma delle investiture feudali da parte del duca Massimiliano Sforza ed anche la conferma delle investiture feudali civili e vescovili da parte del papa Leone X, nonostante l'opposizione del vescovo di Bobbio, antico titolare del titolo comitale. Intanto i Dal Verme forti del legittimo riconoscimento si premurarono di regolare i conti con i loro avversari politici, saccheggiando e devastando feudi e castelli degli avversari, invadendo anche il piacentino e devastando tutti i possedimenti degli Scotti.\n2^ occupazione francese del Ducato di Milano - Bobbio come Marchesato assegnato nuovamente a Galeazzo Sanseverino (1516-1521).\nI Dal Verme per\u00f2, solo per poco tempo poterono tenere Bobbio ed i loro feudi recuperati, infatti nel 1515 il nuovo re di Francia Francesco I, alla testa delle sue truppe, sconfisse a Marignano il duca Massimiliano Sforza, che catturato venne condotto in Francia dove morir\u00e0 nel 1530.\nIl 27 gennaio 1516 il re di Francia concedette Bobbio e tutti i feudi nuovamente al conte Galeazzo Sanseverino che con un secondo diploma fu pure creato marchese di Bobbio. Il Marchesato di Bobbio era formato dalle contee di Bobbio e Voghera, dalle Signorie Malaspiniane dell'Oltrep\u00f2 e di Varzi e dalla contea di Tortona (assieme al Vescovado).\nIl dominio del Sanseverino fu per\u00f2 tutt'altro che duraturo e pacifico, infatti i Dal Verme forti delle truppe e mezzi militari imperiali sempre nel 1516 occuparono temporaneamente Bobbio, facendo scorrerie e rappresaglie contro i signori piacentini francofili nell'Oltrep\u00f2, in Val Trebbia, in Val Tidone e nel piacentino. Federico Dal Verme si spinse fin sotto le mura di Piacenza, minacciando di prendere la citt\u00e0. Nel 1517 i francesi si riprendono il territori vermeschi occupando anche la Rocca d'Olgisio, ultima fortezza rimasta ai Dal Verme; Giacomo Dal Verme \u00e8 condannato a morte assieme ai suoi seguaci, ma riesce a fuggire.\nFrancesco II Sforza duca di Milano - La Contea di Bobbio e Voghera torna ai Dal Verme.\nNel 1519 muore l'imperatore Massimiliano I d'Asburgo e succede nella carica il nipote Carlo V d'Asburgo, che considerandosi legittimo sovrano del ducato di Milano inizia nel 1521 la guerra con la Francia per il ducato. Lo stesso anno occupa Milano e pone come duca Francesco II Sforza, secondogenito di Ludovico il Moro. Il 15 marzo 1521 conferma i Dal Verme nel possesso, almeno nominale di Bobbio e dei loro feudi. Il 15 marzo del 1522, Federico Dal Verme riesce a recuperare la temibile Rocca d'Olgisio.\nLa Battaglia di Pavia nel 1525 vide la morte anche del condottiero e conte Galeazzo Sanseverino e segna definitivamente la fine del dominio francese in Italia del nord e l'inizio di quello spagnolo, con la Pace di Cateau-Cambr\u00e9sis del 1559.\nNel 1525 la famiglia Dal Verme si stabilisce definitivamente nel castello di Bobbio, Marc'Antonio e Federico Dal Verme infatti riescono a tornare a Bobbio, assumono abusivamente il titolo di marchesi di Bobbio, ma furono ben presto obbligati alla loro precedente intitolazione comitale legittima. Il 28 giugno 1533 il duca Francesco II Sforza conferma l'investitura dei loro feudi antichi, tranne Castel San Giovanni nel piacentino e Coenzo nel parmense.\nI Dal Verme dividono le contee: La Contea di Bobbio a Federico, la Contea di Voghera a Marc'Antonio.\nIl 12 luglio 1530 nella Rocca d'Olgisio i due fratelli Marc'Antonio e Federico si accordano per la divisione delle due contee, dei feudi e dei beni familiari: a Federico fu assegnata la Contea di Bobbio con le saline, le signorie ed i feudi di Romagnese, Pianello Val Tidone e la Rocca d'Olgisio, Pecorara e la sua valle, Corte Brugnatella e altri feudi. A Marc'Antonio fu assegnata la Contea di Voghera e le signorie ed i feudi di Zavattarello, Ruino, Trebecco, Lazzarello, Torre degli Alberi, il marchesato di Pietragavina e altri feudi nell'Oltrep\u00f2 pavese.\nIl 19 novembre 1531 la Comunit\u00e0 di Bobbio giur\u00f2 fedelt\u00e0 allo stesso Federico, alla presenza del podest\u00e0 Gian Paolo Ferrari.\nNel 1535 morir\u00e0 l'ultimo della casata degli Sforza il duca Francesco II Sforza e quindi subentrer\u00e0 anche nel Ducato di Milano per testamento e per eredit\u00e0 parentale direttamente l'imperatore Carlo V d'Asburgo, gi\u00e0 Imperatore del Sacro Romano Impero, Arciduca d'Austria, Re di Spagna e delle Indie e dei Paesi Bassi, Duca di Borgogna, Re di Napoli, Re di Sicilia, Re di Sardegna, e dal 1530 Re d'Italia, con la Corona Ferrea dei Re longobardi; quindi con i diplomi del 24 ottobre e del 21 dicembre 1536 conferm\u00f2 ulteriormente i feudi di Federico Dal Verme.\nIl capostipite della linea di Bobbio \u00e8 quindi Federico Dal Verme dal 1530 e l'ultimo \u00e8 Carlo Dal Verme nel 1759.\nNel frattempo, dopo che era finita l'occupazione francese del ducato milanese, Piacenza dal 1521 era divenuta dominio del papa Paolo III Farnese, che la concedette in feudo assieme a Castel San Giovanni (passata ai Pallavicino dal 1504) e Parma, nel 1545 al proprio figlio naturale il neo duca Pier Luigi Farnese, da cui ebbe origine la dinastia dei Farnese a capo del neo Ducato di Parma e Piacenza che confiner\u00e0 con il Bobbiese fino all'Unit\u00e0 d'Italia.\nSempre nel 1545 i figli di Federico Dal Verme si divideranno i suoi possedimenti: a Gian Maria (detto Giano) Dal Verme toccarono Bobbio, Corte Brugnatella e Romagnese, mentre a Luchino Dal Verme, capostipite della linea di Piacenza, toccarono Pianello Val Tidone, la Rocca d'Olgisio e Pecorara, dovendo giurare fedelt\u00e0 a Pier Luigi Farnese nel cui territorio ricadevano tali feudi.\nPeriodo spagnolo.\nDal 1559 al 1713 Bobbio dipende dalla Spagna con la Pace di Cateau-Cambr\u00e9sis.\nNel 1593 Voghera tolse il feudo ai Dal Verme per presunte questioni di discendenza legittima, diventando una Contea autonoma sempre sotto il Marchesato, divenuto geograficamente obsoleto e poi retrocesso solo a titolo nobiliare.\nIl Conte Marc'Aurelio Dal Verme, da Voghera si rifugia assieme alla corte nel castello di Trebecco, ove rimase fino alla morte e alla sepoltura avvenuta all'interno del maniero nel 1601.\nDall'agosto del 1630 al novembre del 1631 Bobbio ed il territorio furono duramente colpite dalla grande epidemia di peste ampiamente descritta da Alessandro Manzoni, alla fine il numero dei decessi sfior\u00f2 quasi la met\u00e0 dell'intera popolazione della contea.\nPeriodo austriaco e formazione della Provincia di Bobbio.\nDal 1713 al 1746 Bobbio appartiene all'Austria con il Trattato di Utrecht.\nIl 13 settembre 1743 si forma la Provincia di Bobbio con il trattato di Worms, confermato con il Trattato di Aquisgrana del 18 ottobre 1748, che assomma la Contea di Bobbio con le Langhe Vermesche e le varie signorie dei Malaspina dell'Oltrep\u00f2 (Varzi, Godiasco, Oramala-Val di Nizza, ecc.), perdendo Grondona e la val Curone che sono posti nella Provincia di Tortona.\nPeriodo piemontese.\nDal 1746 al 1797 la ex contea di Bobbio \u00e8 aggregata al Regno di Sardegna assieme all'ex contea di Voghera che ne \u00e8 capoluogo ed altri feudi (nonostante l'istituzione della provincia di Bobbio nel 1743, essa sar\u00e0 effettiva formalmente solo in seguito dopo il passaggio nel contado bobbiese dei feudi dell'Oltrep\u00f2 e la definizione dei confini con il piacentino), grazie alla Rivolta di Genova (del Balilla) e alla donazione di Maria Teresa d'Austria per sottrarla a Genova che l'aveva occupata. Nel 1770 il Marchesato di Bobbio, ormai superato, viene abolito e rimane solo come titolo nobiliare. La frazione di \"Dezza\" fino allora posta sotto Brallo di Pregola passa nel territorio comunale di Bobbio.\nIl 10 marzo 1766 vi fu inoltre una convenzione con il Ducato di Parma e Piacenza con la modifica dei confini, e le successive Regie Patenti del 12 maggio 1766 aggregarono al Bobbiese alcune terre da lungo tempo in contenzioso fra il fiume Trebbia vicino al monte Barberino e la Spanna di S. Colombano fino al monte di Pietra Corva con le frazioni di \"Castellina\", \"C\u00e0 di Malosso\", \"Boschini\", \"Casa Uccellone\", \"Casa Costa\", \"Colorazze\" ed altri minori.\nCon il Regio Editto 15 settembre 1775 diviene operativa la provincia di Bobbio che assomma l'antico contado bobbiese con Corte Brugnatella (da sempre unita a Bobbio), il Feudo di Fortunago, le varie signorie dei Malaspina dell'Oltrep\u00f2 (Varzi, Godiasco, Oramala-Val di Nizza, ecc.), il feudo di Cecima e le cosiddette Langhe Vermesche (Zavattarello, Valverde, Pietra Gavina, Trebecco, Ruino, Romagnese) ed altri feudi.\nPeriodo napoleonico e Risorgimento.\nNel 1796 i francesi di Napoleone entrarono a Bobbio e venne eretto l'albero della libert\u00e0.\nIl 17 ottobre 1797 con il Trattato di Campoformio, l'imperatore d'Austria Francesco II rinunciava ai feudi Imperiali liguri, fra i quali Bobbio, accettando la loro unione alla Repubblica Ligure.\nNel 1799 avviene la seconda Battaglia della Trebbia tra i francesi che si rifugiano nel Castello Malaspiniano e gli austriaci e russi della Seconda Coalizione che vincono e occupano il territorio per poi dirigersi a Genova per porla in assedio, ma solo per un anno, fino alla Battaglia di Marengo del 1800.\nDal 1801 Bobbio sempre nella Repubblica Ligure passa sotto il Dipartimento di Marengo, che comprendeva inizialmente i territori delle ex province piemontesi di Alessandria, Casale Monferrato, Tortona, Voghera e Bobbio. Nel 1805, dopo l'annessione della Repubblica Ligure allo Stato francese, Bobbio assieme a Voghera e Tortona pass\u00f2 nel Dipartimento di Genova.\nNel settembre del 1801 il Monastero venne soppresso. Nel 1803 sub\u00ec la stessa sorte la sede vescovile, e si misero all'asta i volumi della biblioteca. Nel 1806 colonne d'Insorgenti occuparono Bobbio per pochi giorni.\nNel 1815 i documenti dell'archivio del monastero di San Colombano, assieme a quelli del monasteri di San Francesco e Santa Chiara, vennero trasferiti a Voghera, poi ad Alessandria e intorno al 1820 vennero trasportati a Torino insieme ai codici raccolti da Amedeo Peyron e dal canonico Giacinto Pezzi.\nNel 1805 la famiglia Dal Verme vendette il castello all'avvocato Paolo della Cella; verso la fine del secolo, il castello venne nuovamente venduto alla famiglia Piccinini.\nDal 1815, col Congresso di Vienna, Bobbio ridiviene provincia del Regno di Sardegna, compresa nella Divisione di Genova. La provincia di Bobbio aggregava 27 comuni in 3 mandamenti, con una popolazione di 36.906 unit\u00e0, molti ora sono sotto la provincia di Pavia e di Genova, come ad esempio Varzi e Brallo di Pregola e tutta l'alta Val Trebbia aggregando nuovamente Ottone, Cerignale e Zerba, tranne Torriglia e Santo Stefano d'Aveto che erano direttamente sotto Genova.\nNel 1817 re Vittorio Emanuele I propose a Pio VII la restaurazione della Diocesi di Bobbio.\nNel 1836 a Bobbio si verific\u00f2 un'epidemia di colera che caus\u00f2 pi\u00f9 di 500 morti.\nDal 1848 la provincia di Bobbio venne sospesa dalla Divisione di Genova per aggregarla alla Divisione di Alessandria, il passaggio fu politico, mentre il passaggio amministrativo ufficiale non avvenne per i successivi fatti risorgimentali.\nNel 1854 il colera asiatico colp\u00ec nuovamente Bobbio causando pi\u00f9 di 400 morti e l'anno successivo si contarono in tutta la provincia 764 morti. Nel 1857 colp\u00ec nuovamente Mezzano causando 93 morti.\nNel 1859 la provincia di Bobbio partecipa al Risorgimento e viene occupata il 12 maggio da 350 soldati austriaci provenienti da Rivergaro che si stanziano nei pressi della citt\u00e0, nel cuore della notte tra il 13 e 14 maggio le avanguardie provano a forzare le difese, ma vengono subito fermate e in poche ore respinte con le truppe oltre Perino. Essi volevano impadronirsi della Val Trebbia e dell'Oltrep\u00f2 per fermare le truppe francesi che sbarcavano a Genova. La citt\u00e0 di Bobbio si ribella all'arrivo delle truppe austriache a Rivergaro, e partecipa assieme alla Guardia Nazionale di Bobbio, istituita dal sindaco Pietro Fossa il 27 febbraio 1859, agli scontri che fermano gli austriaci, inoltre da Varzi e dai paesi circostanti partiva gente armata per unirsi ai combattimenti. La Guardia Nazionale riesce ad far ritirare le truppe straniere sia dalla citt\u00e0 che da Mezzano Scotti e Perino fino allora dipendenti dal Ducato di Parma e Piacenza e quindi austriache, vi sono dei feriti fra i quali il sottotenente Luigi Losio, comandante della locale guardia nazionale e ferito alle mura nella difesa della contrada di Porta Nova; un certo Mozzi detto Contino, di professione sarto, venne preso prigioniero dai soldati in fuga e poi liberato; infatti usato come scudo umano consent\u00ec alle truppe di lasciare il paese senza perdite e con soli due feriti: un ufficiale ed un soldato. Nel frattempo, avvertiti i francesi che non erano ancora del tutto pronti, da Genova parte il 3\u00ba reggimento degli Zuavi che si avvia per Ottone e Bobbio. Fra il 16 ed il 17 maggio arrivarono le truppe francesi che difenderanno il territorio. Il 20 maggio vi sar\u00e0 la Battaglia di Montebello, limitrofa al territorio della provincia; con la sconfitta austriaca la zona fu liberata poi definitivamente fino a Piacenza, occupata dai piemontesi l'11 giugno.\nDopo l'Unit\u00e0, il XX secolo.\nDal 1859, con l'Unit\u00e0 d'Italia e il Decreto Rattazzi, ci fu un riordinamento amministrativo del Regno che trasform\u00f2 la provincia di Bobbio nell'omonimo circondario, assegnato alla nuova provincia di Pavia; il territorio corrispondeva a quello della soppressa provincia di Bobbio del Regno di Sardegna, appartenuta alla Divisione di Genova.\nNel 1867, dopo circa dieci anni dall'ultimo episodio, il colera colp\u00ec nuovamente il territorio, furono pochi paesi ad essere colpiti: in val Trebbia solo in alcune frazioni di Bobbio (San Salvatore con 4 morti e verso il Penice: Vaccarezza, Zandalasini e C\u00e0 del monte con 8 morti), mentre furono flagellati quattro paesi appena al di l\u00e0 del Penice: Menconico, Romagnese, Ruino e Caminata con in totale 219 morti.\nIl 6 gennaio del 1904 \u00e8 inaugurato a Bobbio il nuovo impianto di illuminazione pubblica elettrica a candele ad incandescenza che ha sostituito il vecchio impianto ad illuminazione a gas, negli stessi giorni \u00e8 entrato in funzione anche il nuovo acquedotto pubblico della sorgente degli Arelli, con due fontane pubbliche una realizzata in piazza San Francesco e l'altra in piazza Fringuella; l'acquedotto canalizzato perviene nel centro cittadino attraversando il Ponte Gobbo e diramandosi fino al castello punto pi\u00f9 elevato della citt\u00e0.\nIl circondario di Bobbio fu abolito nel 1923, nell'ambito di una generale riduzione dei circondari. I comuni che lo componevano furono cos\u00ec spartiti:\nDal 1923 quindi Bobbio perse ogni autonomia che aveva dalla sua fondazione da parte di San Colombano dal 614 e difatti furono chiusi sia il Tribunale che le carceri mandamentali (ancora oggi visibili).\nSempre nel 1923 il comune di Bobbio incorporer\u00e0 le frazioni di \"Bertuzzi\" e \"Callegari\", prima sotto il comune di Coli.\nNel 1925 si form\u00f2 il nuovo circondario di Bobbio a cui venivano uniti i comuni di Coli e Pecorara.\nLo smembramento del 1923 comport\u00f2 in seguito numerose proteste degli abitanti dei centri dell'alta valle, desiderosi di rimanere sotto la giurisdizione pavese. Le proteste culminarono nella cosiddetta \"Marcia su Bobbio\" e nell'indizione di alcuni referendum che, tenutisi gi\u00e0 il 27 febbraio 1925, videro la vittoria della fazione che chiedeva il ritorno in provincia di Pavia. Nel 1926, in parziale accoglimento dei risultati dei referendum, i comuni di Romagnese, Ruino e Zavattarello vennero annessi alla provincia di Pavia, provvisoriamente assegnati al circondario di Voghera e retti da un Podest\u00e0, mentre Caminata e Trebecco rimasero parte della provincia di Piacenza. Il mancato ritorno alla provincia di Pavia suscit\u00f2 una reazione violenta nei cittadini di Trebecco che causarono la fuga del Podest\u00e0, il quale riusc\u00ec a ritornare nel paese solo grazie alla scorta effettuata da parte dei carabinieri reali. In seguito a questo episodio, successivamente nel 1928, i comuni di Trebecco e Caminata saranno privati della loro autonomia, venendo aggregati al comune di Nibbiano con la motivazione di aver preso parte ad attivit\u00e0 antifasciste.\nNel 1927 la frazione di \"Mezzano Scotti\", scorporata dal comune di Travo, viene aggregata al comune di Bobbio. Il progetto di delimitazioni territoriale e di separazione patrimoniale fra il comune di Travo e la distaccata frazione di \"Mezzano Scotto\" (come era fino ad allora denominata) fu complessa, specie sui confini e sui debiti che doveva accollarsi Bobbio. Infatti vi era l'annoso problema del \"Ponte di Travo\", che aveva generato alti debiti. La soluzione venne trovata accollando per 19 anni il debito di \"L.20.000\" annue al comune di Bobbio. Inoltre dopo l'aggregazione il nome della frazione venne mutato in \"Mezzano Scotti\", dalla famiglia feudataria Scotti, che l'ebbe in possesso come feudo dall'Abate del Monastero di S.Colombano, dopo il loro arrivo dalla Scozia.\nSempre nel 1927 \u00e8 aperto il nuovo cimitero monumentale di Bobbio in localit\u00e0 Cognolo, a circa due chilometri dal centro cittadino, sorge a monte della strada statale ai fianchi dei vigneti del marchese Malaspina; viene cos\u00ec a chiudersi il vecchio cimitero comunale fondato nel 1824 sulle rive del torrente Dorbida nei pressi di Corgnate.\nLa Repubblica di Bobbio.\nNell'ultima guerra mondiale i partigiani liberano la citt\u00e0 dando vita alla \"Repubblica di Bobbio\", la prima citt\u00e0 libera del Nord Italia, dal 7 luglio al 27 agosto 1944. La Repubblica si estendeva per 90\u00a0km da Rivergaro a Torriglia, con propaggini in Oltrep\u00f2 e Val Tidone e Val d'Aveto. Radio Londra annunci\u00f2 \u00abBobbio, la prima citt\u00e0 del Nord Italia \u00e8 liberata\u00bb. Dopo 3 settimane, per amministrare la \"Repubblica\", vennero scelti abitanti del luogo non compromessi col regime fascista.\nLa \"Repubblica\" era logisticamente indipendente dal punto di vista alimentare, sanitario e militare. Erano presenti anche due tipografie.\nIl 22 agosto i tedeschi iniziarono un'azione offensiva che si concluse, dopo la Battaglia del Penice del 27 agosto, con lo scioglimento della Repubblica e l'occupazione nazifascista di Bobbio il 29 agosto 1944.\nBobbio subir\u00e0 alterne vicende con liberazioni e rioccupazioni, fino alla definitiva liberazione il 4 marzo del 1945.\nTra i personaggi legati alla Repubblica si ricorda il comandante partigiano Ten. Fausto Cossu, ufficiale dei carabinieri che fra la fine del 1943 ed inizio del 1944 form\u00f2 dapprima la \"Banda La Senese\" poi \"Compagnia Carabinieri Patrioti\" e divenne comandante dell'intera \"Divisione GL Giustizia e Libert\u00e0\" piacentina con 11 brigate con circa 4.000 uomini.\nDopo la \"Battaglia di Monticello\" del 15-16 aprile e la liberazione di Rivergaro il 20 aprile, avvenne la liberazione di Piacenza il 28 aprile del 1945.\nLe alluvioni della Trebbia e l'alluvione del 2015.\nIl 17 luglio 1908 si verific\u00f2 un violento nubifragio con una piena straordinaria della Trebbia che devast\u00f2 case e campagne soprattutto nel territorio del mandamento di Ottone, con gravi danni nell'abitato di Gorreto, distruggendo cinque ponti lungo la statale 45 interrompendo le comunicazioni stradali fra Ottone e Torriglia, e la linea telegrafica fra Bobbio e Genova. Danni ed allagamenti anche nel piacentino a Rivergaro e a Sant'Antonio a Trebbia nei pressi di Piacenza, i danni maggiori alle campagne piacentine con la distruzione dei raccolti specie di frumento; furono messi in salvo molti materiali, bestiame e persone grazie al pronto preavviso telegrafico partito da Bobbio prima dell'imminente piena.\nDistruzioni imponenti e danni pi\u00f9 ingenti si verificarono, invece, con l'alluvione che colp\u00ec la val Trebbia il 19 settembre 1953, causata da un nubifragio che port\u00f2 alla caduta di di pioggia che in poche ore interess\u00f2 la parte alta della valle, dal genovese fino a Marsaglia, e che provoc\u00f2 10 morti, imponenti distruzioni e ingenti danni tra i quali in alta valle la messa in fuori uso di numerose centrali elettriche, l'interruzione della strada statale 45 con numerose frane e il crollo del ponte sul fiume a Marsaglia, che fu poi ricostruito tra il 1958 e il 1959 su progetto di Riccardo Morandi.\nNella notte del 14 settembre 2015 una parte della provincia di Piacenza fu devastata dalle esondazioni improvvise del Nure dell'Aveto e della Trebbia, dovute al maltempo e ad ammassi di detriti, che causarono danni ingenti, il crollo del Ponte di Barberino sulla Trebbia e la morte di tre persone in val Nure. Le localit\u00e0 pi\u00f9 colpite furono Roncaglia, Pontenure, Ponte dell'Olio, Bettola, Farini, Ferriere, Rivergaro, Bobbio, Corte Brugnatella e Ottone; colpita anche l'alta val d'Aveto genovese nei comuni di Rezzoaglio e Santo Stefano d'Aveto, l'alta Val Trebbia genovese nei comuni di Gorreto, Propata, Torriglia ed i limitrofi comuni di Montoggio e Valbrevenna in alta val Scrivia."}
{"id": "722380", "revid": "339392", "url": "https://it.wikipedia.org/wiki?curid=722380", "title": "Profelis", "text": ""}
{"id": "722381", "revid": "1251388", "url": "https://it.wikipedia.org/wiki?curid=722381", "title": "Joseph Mohr", "text": "Biografia.\nJosef Franz Mohr nacque a Salisburgo l'11 dicembre 1792 da una ricamatrice, Anna Schoiberin, e da un soldato mercenario, Franz Mohr, originario di Mariapfarr nel distretto di Lungau, che abbandon\u00f2 la madre di Joseph prima della sua nascita. La donna abit\u00f2 con i suoi quattro bambini illegittimi nella casa ribattezzata Noestlerhaus alla Steingasse 31.\nGrazie al sostegno del reverendo Johann Nepomuk Hiernle, Joseph ebbe la possibilit\u00e0 di frequentare l'universit\u00e0. Tra il 1808 ed il 1810 studi\u00f2 filosofia al liceo dell'abbazia benedettina di Kremsm\u00fcnster (Alta Austria), mentre dal 1810 al 1811 frequent\u00f2 ancora il liceo spostandosi a Salisburgo. Nel 1811 entr\u00f2 in seminario dove termin\u00f2 gli studi il 21 agosto 1815 con l'ordinazione sacerdotale.\nJoseph Mohr fu il curato della parrocchia di Mariapfarr (citt\u00e0 di origine del padre) dal 1815 al 1817 e qui nel 1816 scrisse i versi di \"Stille Nacht!\", destinata a diventare una delle canzoni natalizie pi\u00f9 popolari di tutti i tempi.\nSi trasfer\u00ec a Oberndorf nel 1817, rimanendovi due anni. Qui, Mohr chiese all'insegnante di musica Franz Xaver Gruber di comporre la melodia delle sestine che aveva scritto a Mariapfarr con accompagnamento di chitarra: nacque cos\u00ec \"Stille Nacht!\", che venne eseguita durante la messa di mezzanotte del 24 dicembre 1818. Nel giro di pochi anni, la canzone si diffuse nelle chiese della diocesi di Salisburgo. \nFino al 2006 si ritenne che Mohr e Gruber non avessero collaborato alla realizzazione di altre canzoni. Ma un'altra composizione \u00e8 stata individuata nell'archivio della parrocchia di Wagrain: il \"Te Deum\" con le parole di Joseph Morh e la melodia di Franz Gruber pu\u00f2 essere ascoltata in una mostra audio al \"Museo Waggerl\" di Wagrain.\nMohr, persona molto generosa, don\u00f2 gran parte del suo salario in opere caritatevoli: si trasfer\u00ec in diversi luoghi stabilendosi definitivamente a Wagrain quale parroco di paese e fondando una scuola per bambini. Cre\u00f2 un fondo per consentire ai bambini poveri di frequentare la scuola e istitu\u00ec un'organizzazione per la cura degli anziani.\nPadre Mohr mor\u00ec in seguito a una crisi polmonare il 4 dicembre del 1848. La scuola del paese porta il suo nome e la sua tomba \u00e8 ancora presente nel cimitero presso la chiesa. Una targa commemorativa che dettaglia la vita di Joseph Mohr \u00e8 collocata lungo il passaggio che collega la chiesa alla canonica dove viveva.\nNel 2006, il museo Karl Heinrich Waggerl ha allestito in suo onore una mostra permanente: \"Joseph Mohr - Parroco di Wagrain\"."}
{"id": "722385", "revid": "287204", "url": "https://it.wikipedia.org/wiki?curid=722385", "title": "Olistostroma", "text": "Con il termine olistostroma ci si riferisce ai depositi di origine sedimentaria a struttura prevalentemente \"pseudo brecciata\", derivanti dalla rottura, con accumulo dei frammenti da essa originati, degli strati pi\u00f9 coerenti (in genere, calcarei o marnosi) di una successione sedimentaria soggetta a \"scivolamento gravitativo\", con conseguente ripiegamento degli strati stessi.\nEtimologia.\nIl termine deriva dalle due parole in greco antico \"olistomai\" (scivolare) e \"stroma\" (accumulo), indicando quindi un accumulo di materiale da scivolamento. \nOrigine e caratteristiche.\nIl termine \u00e8 stato coniato e introdotto nella letteratura scientifica alla met\u00e0 degli anni '50 dai geologi italiani per indicare particolari depositi rinvenuti entro le sequenze sedimentarie appenniniche, definendo come olistostromi quei depositi sedimentari che sono presenti entro normali sequenze geologiche composte di rocce sedimentarie, che sono sufficientemente continui da essere mappabili e che sono caratterizzati dall'essere costituiti da materiale petrologicamente o litologicamente eterogeneo, pi\u00f9 o meno intimamente mescolato, e che sembrano essersi deposti e accumulati come corpi semifluidi. Questi non mostrano segni di una normale stratificazione, ad eccezione di eventuali grandi blocchi di materiale incluso gi\u00e0 precedentemente stratificato.\nI frammenti di maggiori dimensioni, individuabili come singoli elementi distinti, il cui aspetto lascia presupporre un certo grado di litificazione gi\u00e0 avvenuta al momento dello scivolamento, vengono chiamati \"olistoliti\".\nGli olistostromi, tipici di alcune formazioni appenniniche, possono raggiungere spessori che superano abbondantemente le decine di metri e si rinvengono tipicamente come litosomi disorganizzati entro una sequenza ben stratificata.\nDistribuzione.\nLa loro distribuzione non \u00e8 limitata alla geologia appenninica, ma sono presenti in varie aree connesse alla orogenesi alpina-appenninica, come nelle Alpi Dinariche (o Dinaridi)."}
{"id": "722386", "revid": "767487", "url": "https://it.wikipedia.org/wiki?curid=722386", "title": "Incisivo centrale inferiore", "text": "L'incisivo centrale inferiore \u00e8 il primo dente dell'arcata dentaria. Mediamente l'elemento \u00e8 lungo 22 mm, di cui 9 mm coronali e 13 radicolari, e ha un diametro mesiodistale piuttosto stretto (6.5 mm). Il rapporto corona/radice indica che \u00e8 un dente dotato di un forte ancoraggio, per poter sopportare le funzioni masticatorie svolte.\nDisposizione e rapporti.\nL'incisivo centrale inferiore \u00e8 l'unico dente (insieme all'omologo superiore) che mesialmente prende contatto con il lato mesiale di un dente contiguo: infatti la faccia che guarda verso il centro della bocca \u00e8 adiacente a quella dell'incisivo centrale eterolaterale. Tale contatto \u00e8 piuttosto alto, tra il terzo medio e il terzo coronale della corona. Con il tempo e con l'usura dei denti questo contatto diventa una superficie ellittica piuttosto allungata in senso corono-cervicale. Distalmente il contatto con l'incisivo laterale \u00e8 ugualmente a livello del terzo incisivo.\n\u00c8 il dente pi\u00f9 piccolo di entrambe le arcate.\nMorfologia coronale.\n\"Vestibolarmente\" (quindi frontalmente) \u00e8 piuttosto simmetrico: il margine distale \u00e8 comunque leggermente pi\u00f9 corto del mesiale. Il margine incisivo dal suo centro si inclina lievemente per congiungersi con i margini dell'elemento. Superficialmente la faccia vestibolare \u00e8 convessa e liscia percorsa da due depressioni, che partono dal margine incisivo, che danno origine a tre piccoli lobi di uguale grandezza. Vicino al colletto, quindi nel terzo cervicale, si notano delle rugosit\u00e0 dette creste cervicali, presenti in tutti gli incisivi, ma appena percettibili viste le modeste dimensioni di questo dente. \n\"Lingualmente\" (la faccia rivolta alla cavit\u00e0 orale) sono evidenti le creste marginali sui lati mesiale, distale, ovvero degli spessori maggiori dello strato di smalto a contorno dell'elemento. Medialmente e cervicalmente \u00e8 appena accennato un cingolo o tallone.\n\"Distalmente\" e \"mesialmente\" l'elemento non presenta grosse differenze, con il margine vestibolare decisamente convesso per i 3/4 coronali, ed il linguale concavo fino al terzo cervicale dove il cingolo determina una convessit\u00e0. Il margine incisivo \u00e8 spostato lingualmente.\n\"Occlusalmente\" si presenta con una forma ovoidale, con asse lungo vestibolo-linguale: la porzione vestibolare mostra la convessit\u00e0 della faccia vestibolare medesima; la porzione occlusale mostra il cingolo, in posizione mediana. Nella sua complessit\u00e0 \u00e8 quindi un elemento piuttosto snello.\nMorfologia radicolare.\nL'incisivo centrale inferiore \u00e8 monoradicolato: il tronco radicolare \u00e8 per la met\u00e0 coronale cilindrico, poco pi\u00f9 stretto della corona; a met\u00e0 si assottiglia bruscamente per affievolirsi fino all'apice, curvando distalmente nel 53% dei casi, oppure dritto nel 30%. La radice \u00e8 attraversata da un unico canale radicolare nel 99.9% dei casi; nel 10% dei casi dal canale principale si dipartono canali laterali, nel 12% dei casi le ramificazioni sono solo apicali.\nNel dente giovane la polpa \u00e8 molto ampia, specialmente in senso vestibolo-palatale. Col passare del tempo, la apposizione di dentina terziaria riduce la cavit\u00e0 pulpare tendendo ad arrotondarne la sezione.\nOdontogenesi.\nLa calcificazione della corona inizia verso i 10 mesi e viene completata verso i 4-5 anni. Il dente erompe verso gli 8 anni, sostituendo il deciduo, e la rizogenesi \u00e8 completata entro gli 11 anni.\nIl deciduo erompe verso i 6 mesi."}
{"id": "722390", "revid": "729019", "url": "https://it.wikipedia.org/wiki?curid=722390", "title": "STS-101", "text": "La STS-101 \u00e8 una missione spaziale del Programma Space Shuttle."}
{"id": "722392", "revid": "201640", "url": "https://it.wikipedia.org/wiki?curid=722392", "title": "Vaso policonico", "text": "Il vaso policonico \u00e8 uno dei sistemi d'allevamento pi\u00f9 diffusi per l'olivo. La struttura consiste in una forma espansa in volume e aperta al centro, con chioma costituita da 3-4 unit\u00e0 distinte di forma irregolarmente conica. La tipologia sostituisce il vecchio vaso classico perch\u00e9 abbrevia i tempi di entrata in produzione, riduce i costi della raccolta e ottimizza l'illuminazione della chioma.\nStruttura.\n\u00c8 il sistema adottato attualmente per l'allevamento a vaso dell'olivo, evoluto dalla vecchia tipologia allo scopo di accorciare i tempi di entrata in produzione, ridurre i costi della raccolta e ottimizzare l'illuminazione della chioma.\nIl fusto \u00e8 troncato a 80-100 cm d'altezza dividendosi in 3-4 branche primarie. Ogni branca ha un'inclinazione di circa 45\u00b0 nel tratto iniziale e poi prosegue verticalmente. Le branche secondarie si sviluppano principalmente nella parte esterna, mentre sul lato interno sono pi\u00f9 corte e pi\u00f9 rade. La lunghezza delle branche secondarie diminuisce passando da quelle inferiori a quelle superiori. Con questa struttura ogni branca primaria forma una chioma piramidale ben distinta da quelle adiacenti e ben illuminata anche nella parte basale. Nel complesso la chioma del vaso si presenta molto aperta all'interno e suddivisa in unit\u00e0 ben distanziate di forma irregolarmente conica, con vegetazione fruttifera che si sviluppa principalmente sul lato esterno di ogni branca.\nPotatura d'allevamento.\nNel primo anno si recide il fusto a 80-100 cm. S'individuano subito i germogli che daranno origine alle branche primarie, scegliendoli fra quelli meglio disposti e pi\u00f9 vigorosi. Questi rametti saranno lasciati crescere verticalmente per dare maggiore vigoria, evitando che siano disturbati da altre ramificazioni. Tutte le altre ramificazioni non vanno recise, ma si curvano o si ripiegano in modo da limitarne la vigoria e stimolarne la precoce entrata in produzione.\nNel secondo anno s'inclinano le branche primarie e si eliminano i succhioni verticali che potrebbero competere con la cima. Le branche primarie si allevano con la cima eretta verticalmente in modo da regolare con la dominanza apicale la basitonia che deve assumere il sistema branca-chioma.\nNegli anni successivi si regola lo sviluppo delle branche secondarie e s'induce alla produzione le ramificazioni superflue che dovranno in seguito essere rimosse.\nPotatura di produzione.\nSi effettua ogni anno diradando la vegetazione, rimuovendo le ramificazioni vigorose che tendono a svilupparsi verso l'interno della chioma, eliminando con tagli di ritorno le branche di sfruttamento esaurite, alleggerendo la cima e raccorciandola se necessario con tagli di ritorno. Nel caso si effettui la raccolta manuale con l'uso di pettini o quella agevolata con l'uso di abbacchiatori a pettine si deve favorire lo sviluppo di branche di sfruttamento pendule. Nel caso di raccolta effettuata con scuotitori meccanici si deve invece irrigidire la struttura favorendo lo sviluppo di branchette brevi e a portamento non pendulo.\nCriteri di scelta.\nIl vaso policonico \u00e8 molto diffuso nei piccoli oliveti impiantati negli ultimi decenni nell'Italia meridionale e insulare. Richiede una potatura minuziosa e onerosa, pertanto \u00e8 adatto per i piccoli oliveti intensivi, a conduzione familiare o in \"part time\", nelle aree ad alta vocazione olivicola. Si presta sia per la raccolta manuale agevolata con l'uso di pettini, pettini vibranti o abbacchiatori meccanici, scuotitori per branche e con l'impiego di reti per l'intercettazione. Si presta in particolare per l'allevamento di olive destinate a produrre un olio di buona qualit\u00e0 e, in parte, alla trasformazione come olive da mensa se a duplice attitudine.\nA causa del notevole sviluppo in larghezza, il vaso policonico richiede sesti ampi, almeno 5-6 metri sulla fila e 6-7 metri fra le file."}
{"id": "722396", "revid": "93328", "url": "https://it.wikipedia.org/wiki?curid=722396", "title": "Vaticano I", "text": ""}
{"id": "722399", "revid": "31886", "url": "https://it.wikipedia.org/wiki?curid=722399", "title": "Vaso cespugliato", "text": "Il vaso cespugliato \u00e8 un sistema d'allevamento adottato per l'olivo, ideato negli anni '50 per ricostruire gli oliveti distrutti dalle gelate del 1956 nell'Italia centrale. Tipologie simili possono essere adottate anche per l'allevamento di alcune specie legnose a portamento arbustivo, come ad esempio il nocciolo.\nStruttura.\nLa differenza sostanziale rispetto alle forme a vaso consiste nell'assenza del tronco, ridotto alla sola ceppaia. Lo scheletro \u00e8 composto da tre branche primarie orientate verso i vertici di un triangolo equilatero, inclinate nel tratto iniziale e poi dirette pi\u00f9 o meno verticalmente. Le branche secondarie s'inseriscono lungo le primarie formando nel complesso tre strutture piramidali con le stesse finalit\u00e0 del vaso policonico. Nel complesso la pianta assume il portamento di un cespuglio espanso in volume e aperto al centro.\nQuesta tipologia \u00e8 adatta alla ricostituzione di oliveti senescenti o distrutti da gelate o incendi: la ricostruzione della chioma secondo le forme d'allevamento classiche richiede tempi piuttosto lunghi; sfruttando invece la capacit\u00e0 pollonifera dell'olivo si pu\u00f2 invece ricostruire la chioma in tempi pi\u00f9 brevi selezionando tre dei pi\u00f9 vigorosi polloni ricacciati dalla ceppaia, con una pi\u00f9 precoce ripresa della produzione. Si pu\u00f2 adottare anche per nuovi oliveti, tuttavia questo sistema si considera obsoleto soprattutto per gli elevati costi della raccolta in quanto \u00e8 poco adatto alla meccanizzazione.\nPotatura d'allevamento.\nLa potatura d'allevamento, anche se omogenea nei criteri di conduzione, ha tre differenti approcci secondo il contesto.\nNella ricostruzione di oliveti distrutti o senescenti, si taglia il tronco alla base. Nel primo anno si sviluppano diversi polloni che vanno lasciati crescere indisturbati, individuando per\u00f2 subito quelli pi\u00f9 vigorosi e adatti a costituire il sistema delle tre branche. Eventualmente s'interviene per favorirne lo sviluppo eliminando quei polloni che possono disturbarli. Dal secondo anno si procede con la costruzione della forma geometrica inclinando verso l'esterno le tre branche e ripiegando i succhioni che tendono ad assumere uno sviluppo verticale verso l'interno. Gli interventi cesori devono essere ridotti al minimo indispensabile. L'inizio della produzione si pu\u00f2 avere in genere dopo 3-4 anni, ma la piena produzione si raggiunge pi\u00f9 precocemente rispetto alle forme classiche.\nNell'impianto di nuovi oliveti si recide il fusto alla base e si lasciano crescere indisturbati per 2-3 anni i nuovi getti, privilegiando naturalmente quelli che costituiranno le branche primarie. L'inizio di produzione si avr\u00e0 al 4\u00ba-5\u00ba anno, ma anche in questo caso la piena produzione si raggiunge prima rispetto alle forme classiche. \nUna variante, nell'impianto di nuovi oliveti, consiste nel mettere a dimora tre piante (invece di una) ai vertici di un triangolo equilatero, a circa un metro l'una dall'altra e inclinate verso l'esterno. A maturit\u00e0 si ottiene una chioma che in realt\u00e0 \u00e8 costituita da tre piante distinte molto ravvicinate. Questo sistema permette di anticipare di un anno l'entrata in produzione, tuttavia richiede costi d'investimento elevati perch\u00e9, a parit\u00e0 di sesto d'impianto, triplica il numero delle piante da acquistare in vivaio.\nPotatura di produzione.\nSi effettua con gli stessi criteri visti per il vaso policonico. La chioma dovr\u00e0 essere mantenuta aperta al centro, rimuovendo i getti vigorosi che si sviluppano verticalmente verso l'interno, e le cime devono essere alleggerite diradando i getti laterali che possono infittirle eccessivamente. La potatura si completa con la sostituzione delle branchette fruttifere esaurite e con periodici tagli di ritorno sulle cime per contenere lo sviluppo in altezza.\nCriteri di scelta.\nNel complesso il vaso cespugliato si caratterizza per la precocit\u00e0 di produzione, soprattutto in relazione alla minore lunghezza della stazione a produzione crescente. \u00c8 tuttavia considerato un sistema superato per gli elevati costi d'impianto e per la difficile meccanizzazione. La forma si presta poco, infatti, per l'applicazione degli scuotitori e di reti o telai d'intercettazione.\nL'adozione di questo sistema potrebbe avere ancora una sua giustificazione nella ricostruzione di oliveti distrutti e nella realizzazione di nuovi impianti, di piccole dimensioni, finalizzati alla produzione di olive da mensa o di olio di altissima qualit\u00e0 adottando la raccolta manuale per mezzo della brucatura.\nNonostante lo sviluppo in volume, il vaso cespugliato si presta per impianti abbastanza fitti (5x5 o 5x6) o di media densit\u00e0 (6x6, 6x7, 7x7)."}
{"id": "722404", "revid": "465169", "url": "https://it.wikipedia.org/wiki?curid=722404", "title": "Incisivo laterale superiore", "text": "L'incisivo laterale superiore \u00e8 il secondo dente dell'arcata dentaria. \u00c8 simile all'incisivo centrale inferiore: mediamente \u00e8 lungo 22\u00a0mm, di cui 9\u00a0mm coronali e 13 radicolari, e ha un diametro vestibolo-palatale piuttosto stretto (6\u00a0mm) a fronte di un mesio-distale di 6,5\u00a0mm. Il rapporto corona/radice indica che \u00e8 un dente dotato di un forte ancoraggio, per poter sopportare le funzioni masticatorie svolte.\nDisposizione e rapporti.\nL'incisivo laterale superiore prende contatto mesialmente con il lato distale dell'incisivo centrale, distalmente con la faccia mesiale del canino. I punti di contatto sono piuttosto alti, tra il terzo medio e il terzo cervicale della corona. Con il tempo e con l'usura dei denti questo contatto diventa una superficie ellittica piuttosto allungata in senso corono-cervicale.\nMorfologia coronale.\n\"Vestibolarmente\" \u00e8 simmetrico: il margine distale risulta comunque pi\u00f9 corto del mesiale di circa 2\u00a0mm, e decisamente convesso. Il margine incisivo dal suo centro si inclina lievemente per congiungersi con i margini dell'elemento. Superficialmente la faccia vestibolare \u00e8 convessa e percorsa da due depressioni che danno origine a tre lobi di cui il distale risulta pi\u00f9 esteso. Vicino al colletto, quindi nel terzo cervicale, si notano delle rugosit\u00e0 dette creste cervicali.\n\"Palatalmente\" sono marcate le creste marginali sui lati mesiale, distale , ovvero degli spessori maggiori dello strato di smalto a contorno dell'elemento che determinano la formazione di una fossa centrale. Cervicalmente \u00e8 presente un cingolo o tallone, spesso separato da un solco dal resto dell'elemento.\n\"Distalmente\" e \"mesialmente\" l'elemento non presenta grosse differenze, tranne la maggiore lunghezza della faccia mesiale rispetto alla distale di circa 2\u00a0mm, con il margine vestibolare piuttosto convesso, ed il linguale concavo fino al terzo cervicale dove il cingolo determina una convessit\u00e0. Osservandolo da questi aspetti si nota che il margine incisivo \u00e8 in asse\n\"Incisalmente\" ha una forma variabile, talvolta pi\u00f9 simile all'incisivo centrale superiore, altre al canino superiore. Il margine vestibolare \u00e8 decisamente convesso, quello distale \u00e8 caratterizzato da concavit\u00e0, mesiale e distale, che raccordano il tubercolo, decisamente convesso. Si presenta con una forma ovoidale, con asse lungo mesio-distale.\nMorfologia radicolare.\nL'incisivo laterale superiore \u00e8 monoradicolato: il tronco radicolare \u00e8 per la met\u00e0 coronale cilindrico, poco pi\u00f9 stretto della corona; a met\u00e0 si assottiglia bruscamente per affievolirsi fino all'apice, curvando distalmente nel 53% dei casi, oppure dritto nel 30%. La radice dell'incisivo laterale superiore \u00e8 proporzionalmente pi\u00f9 lunga di quella centrale; \u00e8 inoltre pi\u00f9 appiattita in senso medio-distale, con apice piuttosto acuto, e a volte incurvato in direzione distale. Ladice \u00e8 attraversata da un unico canale radicolare nel 99.9% dei casi; nel 10% dei casi dal canale principale si dipartono canali laterali, nel 12% dei casi le ramificazioni sono solo apicali. Nel dente giovane la polpa \u00e8 molto ampia, specialmente in senso vestibolo-palatale. Col passare del tempo, la apposizione di dentina terziaria riduce la cavit\u00e0 pulpare tendendo ad arrotondarne la sezione.\nOdontogenesi.\nLa calcificazione della corona inizia verso i 10 mesi e viene completata verso i 4-5 anni. Il dente erompe verso gli 8 anni, sostituendo il deciduo, e la rizogenesi \u00e8 completata entro gli 11 anni. Il deciduo erompe verso i 6 mesi."}
{"id": "722407", "revid": "2091899", "url": "https://it.wikipedia.org/wiki?curid=722407", "title": "MESFET", "text": "Il transistor a effetto di campo metallo-semiconduttore, abbreviato MESFET dall'inglese \"metal-semiconductor field-effect transistor\", \u00e8 un tipo di transistore simile ad un JFET, con la differenza che il gate viene realizzato con una giunzione Schottky, cio\u00e8 tra metallo e semiconduttore, al posto della giunzione p-n. Sono normalmente costruiti in GaAs, InP o SiC e sono dunque pi\u00f9 veloci ma pi\u00f9 costosi dei JFET o dei MOSFET realizzati in silicio. I MESFET possono operare fino alla frequenza di circa e sono componenti spesso utilizzati per la costruzione di sistemi a microonde.\nLa principale limitazione dei MESFET risiede nella scarsa mobilit\u00e0 delle lacune all'interno dei materiali dei gruppi III-V: se si volesse realizzare un sistema CMOS tramite MESFET non sarebbe possibile ottenere le stesse prestazioni in frequenza per i dispositivi a canale p e a canale n.\nStruttura.\nIl MESFET \u00e8 un dispositivo a quattro terminali: Gate, Source, Drain e Body.\nAnalogamente ad un JFET il MESFET \u00e8 realizzato in modo da avere un canale di conduzione modulato da un allargamento di una zona di svuotamento controllata dal gate.\nA differenza dei JFET, dove il canale di conduzione viene controllato dallo svuotamento di una giunzione PN, in un MESFET viene realizzata una giunzione Schottky sul gate (tipicamente Al su GaAs-n), con il risultato di combinare l'elevata mobilit\u00e0 dei materiali III-V con la capacit\u00e0 di svuotamento del metallo, principale vantaggio dei diodi Schottky.\nPrestazioni in frequenza.\nIn prima approssimazione, la frequenza di taglio di un MESFET \u00e8 il rapporto tra la sua transconduttanza e la somma delle capacit\u00e0 viste dal gate, ed \u00e8 proporzionale a \u03bc/L\u00b2, rispettivamente la mobilit\u00e0 degli elettroni nel canale e la lunghezza del canale stesso.\nLa scelta dei materiali III-V permette non solo di avere mobilit\u00e0 elevate (sia sufficiente pensare che in GaAs la mobilit\u00e0 degli elettroni \u00e8 di circa 8500 cm2/(V\u00b7s) a 300K contro i 1400 cm2/(V\u00b7s) del silicio) ma anche di realizzare, tramite tecnologie di impiantazione ionica, dispositivi molto pi\u00f9 corti dei JFET. Sono comunemente usati nelle telecomunicazioni a microonde e per i radar. Dal punto di vista del design di circuiti digitali, l'uso dei MESFET \u00e8 particolarmente difficoltoso."}
{"id": "722408", "revid": "773636", "url": "https://it.wikipedia.org/wiki?curid=722408", "title": "Cantenna", "text": "Il termine cantenna indica un'antenna di tipo direzionale a realizzazione amatoriale che consente un discreto guadagno su frequenze intorno ai 2,4 GHz, usate per le reti wireless. Il termine \u00e8 un neologismo formato dall'unione delle parole inglesi \"can\" (lattina) ed \"antenna\". \nDescrizione.\nLa realizzazione consiste in un accoppiamento tra un piccolo dipolo, che deve essere di lunghezza un multiplo della lunghezza d'onda associata alla frequenza a cui deve lavorare il trasmettitore, e di un tubo metallico chiuso da uno dei due lati, come ad esempio una lattina. La frequenza di risonanza della cantenna dipende principalmente dal diametro del tubo metallico. ad esempio per i 2,4 GHz il diametro pu\u00f2 variare da 7,4 cm a 11 cm.\nDal diametro del tubo metallico dipendono:\nLa lunghezza del tubo \u00e8 meno rilevante del diametro in quanto costruendo una cantenna di lunghezza superiore a quella minima, le caratteristiche di risonanza restano simili.\nRealizzazione.\nUna realizzazione amatoriale pu\u00f2 essere ottenuta con un tubo tramite il quale sono confezionate le patatine \"Pringles\", avente diametro di 7,4 cm, e internamente rivestito di alluminio; tuttavia le migliori latte sono quelle recuperabili da alcune note marche di caff\u00e8 (ad esempio Illycaff\u00e8) o di alcune zuppe in scatola, in quanto sono lisce internamente ed esternamente e di un adeguato diametro (il rapporto tra dipolo e diametro \u00e8 uno dei fattori determinanti al buon funzionamento di una cantenna)."}
{"id": "722409", "revid": "287204", "url": "https://it.wikipedia.org/wiki?curid=722409", "title": "Pedro Berruguete", "text": "Biografia.\nNato nella cittadina spagnola di Paredes de Nava, in provincia di Palencia, si form\u00f2 nella cerchia di Fernando Gallego, dimostrando fin dalle prime opere una chiara ascendenza fiamminga, in particolare legata al realismo di Jan van Eyck. I traffici con le Fiandre e gli interessi artistici di regnanti come Alfonso d'Aragona avevano dopotutto legato a doppio filo la scuola fiamminga con quella spagnola, che ne era diventata la principale derivazione in Europa.\nNel 1474 Pedro Berruguete si trasfer\u00ec in Italia, trovando lavoro alla corte di Federico da Montefeltro a Urbino, dove collabor\u00f2 col fiammingo Giusto di Gand alla decorazione del Palazzo Ducale. In quell'ambiente raffinato e intellettualmente colto Berruguete port\u00f2 una nota di pungente realismo, che fu alla base di una sintesi tra tradizione italiana e tradizione nordica. Con Giusto di Gand si occup\u00f2 in particolare della decorazione dello Studiolo, dove aveva dipinto una serie di ritratti a mezzobusto di uomini illustri del passato e del presente, oggi divisi equamente fra il Louvre e la Galleria nazionale delle Marche di Urbino. Opera emblematica del suo soggiorno urbinate fu il \"Ritratto di Federico da Montefeltro col figlio Guidobaldo\" (1475 circa), oggi sempre nella Galleria nazionale. Pi\u00f9 controversa \u00e8 l'attribuzione delle \"Allegorie delle Arti Liberali\", raffigurate su troni sontuosi decorati da gemme e perle, che erano state dipinte per la Biblioteca Ducale e oggi sono alla National Gallery di Londra. A Urbino fu amico e collaboratore di Melozzo da Forl\u00ec, dal quale rimase influenzato al punto che il suo \"processo di italianizzazione [...] si svolge in modi melozziani\".\nPart\u00ec da Urbino nel 1482 e torn\u00f2 in Spagna l'anno successivo, dove dipinse in diverse citt\u00e0 come Siviglia, Toledo e Avila. Qui trov\u00f2 un ambiente meno all'avanguardia, al quale si adatt\u00f2 tornando a dipingere fondi oro e tavole dal decorativismo esasperato.\nSpicca in questo periodo il \"Retablo\" per la chiesa di Sant'Eulalia a Paredes de Nava e quello del duomo d'\u00c1vila, dove riemergono i ricordi dell'esperienza italiana nell'interesse prospettico e luministico. Lasciata incompiuta, fu terminata da Juan de Borgo\u00f1a.\nFu padre di Alonso Berruguete, attivo sia come pittore che scultore, considerato uno dei maggiori artisti del Manierismo spagnolo. Come il padre mantenne la tradizione dei contatti in Italia, soggiornando per un certo periodo a Firenze."}
{"id": "722410", "revid": "1543377", "url": "https://it.wikipedia.org/wiki?curid=722410", "title": "Ratifica (diritto amministrativo)", "text": "La Ratifica \u00e8 un atto amministrativo di 2\u00ba grado tramite il quale la pubblica amministrazione sana un precedente atto invalido dal vizio di incompetenza relativa, relativo all'autorit\u00e0 che ha emanato l'atto, vizio che ne determina l'annullabilit\u00e0.\nCaratteri.\nCon quest'atto, l'autorit\u00e0 che ha la competenza per l'emanazione dell'atto, fa suo (ratifica) il comportamento (l'atto) di un'autorit\u00e0 che non aveva la competenza ad emanare l'atto viziato. In questo modo viene sanato l'atto viziato.\nPer alcuni si tratterebbe di una forma particolare di convalida."}
{"id": "722411", "revid": "1610933", "url": "https://it.wikipedia.org/wiki?curid=722411", "title": "Gatto rugginoso", "text": ""}
{"id": "722414", "revid": "2092358", "url": "https://it.wikipedia.org/wiki?curid=722414", "title": "Saturnali", "text": "I Saturnali erano un ciclo di festivit\u00e0 della religione romana, dedicate all'insediamento nel tempio del titano Saturno e alla mitica et\u00e0 dell'oro. In epoca imperiale si svolgevano dal 17 al 23 dicembre, periodo fissato da Domiziano.\nDescrizione.\nI saturnali avevano inizio con grandi banchetti e sacrifici. I partecipanti usavano scambiarsi l'augurio \"io Saturnalia\", accompagnato da piccoli doni simbolici, detti strenne.\nDurante questi festeggiamenti era sovvertito l'ordine sociale: in un mondo alla rovescia, gli schiavi potevano considerarsi temporaneamente degli uomini liberi, e potevano comportarsi di conseguenza; veniva eletto, tramite estrazione a sorte, un \"princeps\" - una sorta di caricatura della classe nobile - a cui veniva assegnato ogni potere.\nTuttavia la connotazione religiosa della festa prevaleva su quella sociale e di \"classe\". Il \"princeps\" era in genere vestito con una buffa maschera e colori sgargianti, tra i quali spiccava il rosso (colore degli d\u00e8i). Era la personificazione di una divinit\u00e0 infera, da identificare di volta in volta con Saturno o Plutone, preposta alla custodia delle anime dei defunti, ma anche protettrice delle campagne e dei raccolti.\nIn epoca romana si credeva che tali divinit\u00e0, uscite dalle profondit\u00e0 del suolo, vagassero in corteo per tutto il periodo invernale, quando cio\u00e8 la terra riposava ed era incolta a causa delle condizioni atmosferiche. Dovevano quindi essere placate con l'offerta di doni e di feste in loro onore e indotte a ritornare nell'aldil\u00e0, dove avrebbero favorito i raccolti della stagione estiva. Si trattava insomma di una sorta di lunga \"sfilata di carnevale\".\nL'equivalente greco del titano romano Saturno era K\u03c1\u03cc\u03bd\u03bf\u03c2, Krono, il padre di Zeus. Quando i Romani sovrapposero Saturno a Kronos, la divinit\u00e0 ellenica era gi\u00e0 da tempo assimilata a X\u03c1\u03cc\u03bd\u03bf\u03c2, Chr\u00f2nos, il tempo che scorre. Tale associazione ha generato la figura di Saturno come sovrano di una mitica Et\u00e0 dell'Oro. Esiliato da Zeus e dagli Olimpi suoi figli al termine della Titanomachia, si diceva che Krono avesse spostato il suo regno in un luogo che, Greci prima e Romani poi, chiamavano \"Isole Beate\".\nNel 161 a.C. il console Gaio Fannio Strabone propose la legge, che poi da lui prese il nome di Lex Fannia, che fissava il limite di spesa per i pranzi organizzati in queste occasioni in 100 assi.\nIn letteratura.\nA proposito del singolare aspetto dei Saturnalia come festeggiamenti in cui veniva rovesciato l'ordine sociale, Nietzsche si chiede come \"l'uomo possa trovar piacere nell'assurdo\". Ed argomenta:\" Il rovesciare l'esperienza nel suo contrario...il necessario nell'arbitrario...allieta perch\u00e9 ci libera momentaneamente\" dai \"nostri inesorabili padroni. ... \u00c8 la gioia dello schiavo dei Saturnalia\"."}
{"id": "722417", "revid": "729019", "url": "https://it.wikipedia.org/wiki?curid=722417", "title": "STS-106", "text": "La STS-106 \u00e8 una missione spaziale del Programma Space Shuttle diretta alla Stazione Spaziale Internazionale."}
{"id": "722419", "revid": "599013", "url": "https://it.wikipedia.org/wiki?curid=722419", "title": "Ferrovia della Jungfrau", "text": "La ferrovia della Jungfrau, (in tedesco \"Jungfrau Bahn\", da cui deriva l'acronimo \"JB\") \u00e8 una linea ferroviaria, a scartamento metrico e a trazione elettrica, della Svizzera, che unisce la stazione di Kleine Scheidegg a Jungfraujoch, la stazione ferroviaria pi\u00f9 alta d'Europa a 3.454\u00a0m s.l.m., che ne fanno dunque la linea ferroviaria pi\u00f9 alta d'Europa. Date le proibitive condizioni climatiche gran parte del percorso finale della ferrovia si svolge in una galleria di circa sette chilometri, lo \"Jungfrau Tunnel\" che, scavato all'interno delle due maggiori montagne del luogo, l'Eiger e il M\u00f6nch, rappresenta una delle pi\u00f9 grandi imprese dell'industria ferroviaria.\nStoria.\nL'idea di realizzare la ferrovia risale al 1860, ma fu sempre accantonata per motivi logistici ed economici. Nel 1893, in seguito a una gita nella localit\u00e0 montana della Jungfrau, l'industriale svizzero Adolf Guyer-Zeller originario di Zurigo, ebbe l'idea di realizzare una ferrovia di montagna che ne permettesse un facile accesso ai turisti, sfruttando il fatto che era gi\u00e0 stata costruita una ferrovia fino alla vicina localit\u00e0 di Kleine Scheidegg, alla base del monte Eiger.\nOttenuta la concessione, nell'estate del 1896, iniziarono i lavori tra grandi difficolt\u00e0 e condizioni estreme per l'asprezza del clima e per l'altezza elevata, tuttavia nel 1898 fu completato il primo tratto con la costruzione della stazione di Eigergletscher. Nella primavera successiva iniziarono le operazioni di scavo ma l'anno fu segnato da un grave incidente che caus\u00f2 la morte di sei operai colpiti da un'esplosione di dinamite. A seguito di questo drammatico episodio vi furono circa quattro mesi di scioperi e i lavori si fermarono anche a seguito della morte dell'industriale Adolf Guyer-Zeller, committente e finanziatore dell'opera.\nI lavori ripresero a pieno ritmo l'anno successivo e il primo tratto del tunnel venne completato con l'inaugurazione della stazione di Eigerwand il 28 giugno del 1903. I lavori di scavo proseguirono e il 25 luglio del 1905 fu inaugurata anche la seconda stazione della galleria di Eismeer.\nIl 21 febbraio del 1912, dopo circa quattordici anni di lavori, il tunnel fu completato e la stazione di testa di Jungfraujoch fu inaugurata il 1\u00ba agosto dello stesso anno con un grande successo di pubblico che la rende celebre ancora oggi. Il completamento di questa coraggiosa opera d'ingegneria favor\u00ec il turismo alpino della zona e contribu\u00ec alla realizzazione di alcuni rifugi e dell'osservatorio astronomico \"Sphinx\" del 1937.\nDal 1978 la ferrovia fa parte della holding \"Jungfraubahn\", che comprende anche la Wengernalpbahn (WAB); da Kleine Scheidegg la WAB la collega a Grindelwald e a Lauterbrunnen dalle quali i treni della Ferrovia Berner Oberland (BOB) la collegano alla rete delle Ferrovie Federali Svizzere a Interlaken Ost. Mediamente la ferrovia trasporta circa 500.000 visitatori all'anno e il 1\u00ba giugno del 2000 ha registrato il record di 8.148 visitatori in un solo giorno.\nCaratteristiche.\nLa linea ferroviaria \u00e8 dotata di un binario a scartamento metrico che utilizza un sistema a cremagliera del tipo \"Strub\" data la pendenza che raggiunge il valore di 250 per mille.\nLa trazione fu elettrica sin dall'origine; attualmente \u00e8 a 1.125 volt, a corrente alternata trifase.\nPercorso, stazioni e fermate.\nIl percorso ferroviario a cielo aperto parte dalla stazione di Kleine Scheidegg e culmina alla stazione di Eigergletscher a 2.320 metri d'altezza. I restanti 7,3\u00a0km dei complessivi 9,3\u00a0km di ferrovia si svolgono in galleria per ovviare alle difficili condizioni climatiche della zona. Il tratto coperto si snoda sotto le vette dell'Eiger e del M\u00f6nch e comprende due stazioni intermedie tra cui quella di Eismeer dalle quali i passeggeri possono osservare il panorama attraverso delle aperture sui fianchi delle montagne e termina nella stazione di testa sotterranea di Jungfraujoch a 3.454\u00a0m s.l.m., che detiene il primato di stazione pi\u00f9 alta d'Europa.\nIl materiale rotabile.\nI convogli in servizio sono costituiti da due carrozze con una capienza di 230 persone ciascuna dotate di un motore elettrico a due velocit\u00e0 che possono raggiungere un massimo di 12,5\u00a0km/h in salita mentre nella fase discendente, i motori elettrici diventano generatori, sfruttando l'energia cinetica della discesa. Ovviamente tutti i convogli sono dotati di un sistema di sgombero della neve utile nel tratto scoperto che collega le stazioni di Kleine Scheidegg ed Eigergletscher e di alcuni vagoni merci che trasportano viveri e acqua per le varie strutture ricettive del complesso turistico dello Jungfraujoch e per lo \"Sphinx\", il pi\u00f9 alto osservatorio astronomico d'Europa."}
{"id": "722420", "revid": "124123", "url": "https://it.wikipedia.org/wiki?curid=722420", "title": "Juan Carre\u00f1o de Miranda", "text": "Biografia.\nNato in Asturia, era figlio del pittore Juan Carre\u00f1o de Miranda e della di lui consorte Catalina Fern\u00e1ndez Berm\u00fadez. Di nobile famiglia, studi\u00f2 a Madrid alla fine degli anni venti del XVII secolo come apprendista di Pedro de Las Cuevas e di Bartolom\u00e9 Roman, anche se il suo maestro fu Vel\u00e1zquez, che lo introdusse a corte consentendogli di diventare il pittore di camera della regina Maria Anna d'Austria.\nLa maggior parte dei suoi lavori sono ritratti della famiglia reale spagnola e della corte, anche se non mancano alcuni affreschi di stampo religioso risalenti all'inizio della sua carriera.\nNel 1658, Carre\u00f1o venne ingaggiato come assistente dalla commissione reale per dipingere degli affreschi nel palazzo dell'Alc\u00e1zar di Madrid. Fino al 1671, in stretta collaborazione con Francisco Rizi, dipinse grandi pale di altare e, servendosi della tecnica dell'affresco e di quella della pittura a tempera, i soffitti di alcuni saloni del vecchio Alcazar di Madrid, quelli della cappella della Vergine del Tabernacolo della cattedrale di Toledo e quelli di varie chiese madrilene, dei quali rimangono, parzialmente, i lavori realizzati nella cattedrale di Toledo e i dipinti della cupola ellittica della chiesa di Sant'Antonio degli Alemanni.\nNel 1671, al decesso del pittore Sebasti\u00e1n Herrera Barnuevo, venne promosso dalla regina pittore ufficiale di corte."}
{"id": "722423", "revid": "1253132", "url": "https://it.wikipedia.org/wiki?curid=722423", "title": "Radio Lupo Solitario", "text": "Radio Lupo Solitario \u00e8 un'emittente radiofonica regionale privata con sede a Samarate (VA), nata nel 1969 come \"radio freccia\", giusto per passare un'estate tra amici, diversa dal solito. Nel 1979 il progetto di questi ragazzi universitari, diventa realt\u00e0 ufficiale. Da l\u00ec a poche settimane, la radio ottiene un numero di ascoltatori sempre in crescendo, fino ad arrivare nel 1994 a finire sulla classifica di Tv Sorrisi e Canzoni, come 15\u00aa emittente del nord Italia, con 150.000 ascoltatori medi giornalieri. \u00c8 il momento di apice della sua popolarit\u00e0 e grazie a numerosi dj che militano tra le sue \"note\" radiofoniche, rimarr\u00e0 un faro portante per molti giovani per un paio di decenni. \u00c8 un'emittente indipendente, basata sul suo claim musicale rock ed affini. Collabora con molti locali lombardi. \u00c8 specializzata in musica soft rock, rock, metal, alternative rock/metal, punk, reggae e hip hop. A causa di molteplici vicissitudini che l'hanno colpita, ora trasmette in streaming su internet dall'APP \"Radio Lupo Solitario\" disponibile dall'estate 2016 per i dispositivi Android e IOS.\nLa radio quando trasmetteva in FM era raggiungibile sulle frequenze FM 90.700 nelle zone di Varese, Alto Milanese, Pavia, Como, sfiorando anche il Piemonte, la Liguria e la Svizzera italiana (Chiasso - Mendrisio).\nLa radio ha lanciato diversi gruppi varesini e lombardi che in seguito hanno avuto un discreto successo anche a livello nazionale, tra cui: Abnegate, P.A.Y., le Pornoriviste, i Punkreas, i Movida, i Bluvertigo, i Dhamm, e molti altri.\nHa visto passare dai propri microfoni djs importanti, tra i quali spicca il nome di Max Brigante, ora a Radio105.\nDal 2008 ad oggi, in collaborazione con il collettivo di Djtrib\u00f9, diventa la radio ufficiale della Pallacanestro Varese e trasmette in diretta tutti gli incontri di coppa e campionato.\nDall'ottobre 2009 al giugno 2011 \u00e8 stata la radio ufficiale della \"Pallanuoto Yamamay Varese\" di serie A1 femminile.\nSempre sotto la Propriet\u00e0 di Eliseo Sanfelice, dal 2007 \u00e8 gestita sia artisticamente che commercialmente da Miki Squillante e Giorgio Fioretti, 2 djs facenti parte della \"vecchia Guardia\" del 1994.\nPalinsesto.\nNel palinsesto di Radio Lupo Solitario sono presenti sia programmi tematici musicali che programmi di intrattenimento tra i quali:"}
{"id": "722425", "revid": "1610933", "url": "https://it.wikipedia.org/wiki?curid=722425", "title": "Gatto a testa piatta", "text": ""}
{"id": "722427", "revid": "834", "url": "https://it.wikipedia.org/wiki?curid=722427", "title": "Pendenza longitudinale di una strada", "text": ""}
{"id": "722428", "revid": "31886", "url": "https://it.wikipedia.org/wiki?curid=722428", "title": "Incisivo laterale inferiore", "text": "L'incisivo laterale inferiore \u00e8 il secondo dente dell'arcata dentaria. \u00c8 leggermente pi\u00f9 alto e grosso del centrale inferiore: \u00e8 l'incisivo pi\u00f9 lungo (23.5 mm, di cui 9.5 mm coronali e 14 radicolari), e pi\u00f9 stretto (ha il diametro mesiodistale di 5.5 mm, quello vestibolo-linguale di 6.5). Il rapporto corona/radice indica che \u00e8 un dente dotato di un forte ancoraggio, per poter sopportare le funzioni masticatorie svolte. \nPresenta numerose similitudini con l'incisivo centrale inferiore.\nDisposizione e rapporti.\nL'incisivo laterale inferiore prende contatto mesialmente con il lato distale dell'incisivo centrale, distalmente con la faccia mesiale del canino.\nI punti di contatto sono piuttosto alti, tra il terzo medio e il terzo alto della corona, con il distale leggermente pi\u00f9 basso. Con il tempo e con l'usura dei denti questo contatto diventa una superficie ellittica piuttosto allungata in senso corono-cervicale.\nMorfologia coronale.\n\"Vestibolarmente\" (quindi frontalmente) \u00e8 simmetrico, anche se risulta inclinato in senso mesio-distale di circa 2\u00b0: ha una forma leggermente trapezoidale, con il lato lungo sul margine incisivo e quello corto (relativamente pi\u00f9 stretto) cervicale. Superficialmente la faccia vestibolare \u00e8 piuttosto convessa e liscia, ma anche questa come tutte le facce vestibolari degli incisivi percorsa da due depressioni che danno origine a tre lobi di uguale dimensione tra loro. Vicino al colletto si notano le creste cervicali, delle rugosit\u00e0 che ripetono la forma semicircolare del colletto, presenti in tutti gli incisivi.\n\"Lingualmente\" (la faccia rivolta alla cavit\u00e0 orale) sono evidenti le creste marginali sui lati mesiale e distale, ovvero degli spessori maggiori dello strato di smalto a contorno dell'elemento, a livello del terzo cervicale (la zona vicino al colletto) notiamo un cingolo o tallone, caratteristica di tutte le facce linguali degli incisivi sia superiori che inferiori. \n\"Distalmente\" e \"mesialmente\" cio\u00e8 dalle cosiddette facce prossimali l'elemento non presenta grosse differenze, con il margine vestibolare piuttosto convesso, ed il linguale concavo fino al terzo cervicale dove il cingolo, spesso appena accennato, determina una convessit\u00e0, il colletto mesiale risulta sempre pi\u00f9 profondo del distale. Da questi aspetti si nota lo spostamento del margine incisivo in senso linguale.\n\"Occlusalmente\" ha una forma ovoidale, con asse maggiore orientato in senso vestibolo-linguale. La corona si presenta pi\u00f9 sviluppata e convessa in senso distale. Il margine vestibolare \u00e8 decisamente convesso, il tubercolo leggermente inclinato e spostato distalmente.\nMorfologia radicolare.\nL'incisivo laterale inferiore \u00e8 monoradicolato: il tronco radicolare si assottiglia molto gradualmente fino all'apice, procedendo dritto per il 60% dei casi, curvando distalmente nel 23% dei casi, vestibolarmente nel 13%. La radice \u00e8 attraversata da un unico canale radicolare nel 57% dei casi; nel 15%, pur presentando un solo forame, ha due canali distinti, mentre nel 30% ha due canali e 2 forami. Nel 14% dei casi dal canale principale si dipartono canali accessori laterali, nell'8% dei casi le ramificazioni sono solo apicali. Quindi possiede generalmente un canale radicolare ovoidale; viceversa quando ha 2 canali, questi hanno sezione rotondeggiante, e in questo caso generalmente presenta 2 forami.\nNel dente giovane la polpa \u00e8 molto ampia, specialmente in senso vestibolo-linguale. Col passare del tempo, la apposizione di dentina terziaria riduce la cavit\u00e0 pulpare tendendo ad arrotondarne la sezione.\nOdontogenesi.\nLa calcificazione della corona inizia verso i 10 mesi e viene completata verso i 4-5 anni. Il dente erompe verso i 6-7 anni e la rizogenesi \u00e8 completata entro gli 11 anni.\nIl deciduo erompe verso i 6 mesi."}
{"id": "722430", "revid": "118460230", "url": "https://it.wikipedia.org/wiki?curid=722430", "title": "Ortofotografia", "text": "Una ortofoto o ortofotografia \u00e8 una fotografia aerea che \u00e8 stata geometricamente corretta (cio\u00e8 che ha subito procedimento di ortorettifica) e georeferenziata in modo tale che la scala di rappresentazione della fotografia sia uniforme, cio\u00e8 la foto pu\u00f2 essere considerata equivalente ad una carta geografica.\nDescrizione.\nA differenza di una semplice foto aerea, un'ortofoto pu\u00f2 essere usata per misurare distanze reali, poich\u00e9 raffigura una accurata rappresentazione della superficie della Terra; infatti \u00e8 stata aggiustata in base ai rilievi topografici, alla distorsione della lente e all'orientamento della macchina fotografica (\"roll, pitch, heading\").\nLa stessa tecnica di rappresentazione \u00e8 sempre pi\u00f9 diffusa anche nella \"fotogrammetria del vicino\" (\"close-range photogrammetry\").\nL'ortofotoproiezione \u00e8 spesso utilizzata per rappresentare in prospetti bidimensionali elementi architettonici molto complessi come volte, cupole, chiese barocche ecc."}
{"id": "722431", "revid": "125306401", "url": "https://it.wikipedia.org/wiki?curid=722431", "title": "Regione inguinale", "text": "In anatomia topografica la regione inguinale o inguine indica la porzione anteriore, laterale ed inferiore della parete addominale(pancia). Corrisponde a quella che in semeiotica viene indicata come fossa iliaca. Delimitato scheletrometricamente dall'anca, l'inguine \u00e8 identificato in superficie dalla piega che connette l'arto inferiore al tronco, pertanto \u00e8 il corrispettivo caudale dell'ascella, alla quale \u00e8 accomunato per la presenza del caratteristico gruppo linfonodale, nonch\u00e9 di caratteristiche cutanee comuni (in particolar modo, le ghiandole sudoripare apocrine).\nGeneralit\u00e0.\nLa regione inguinale (Fig.1), di forma triangolare, \u00e8 delimitata sui tre lati:\nIl legamento inguinale corrisponde, nella sua proiezione cutanea, alla piega dell'inguine e traccia il confine tra la regione inguinale, addominale, e un'area inferiore, alla radice della coscia, che prende il nome di regione crurale sede, a sua volta, di una porta responsabile della formazione delle ernie crurali.\nParete addominale.\nNella regione inguinale la parete addominale \u00e8 costituita dai tre \"muscoli larghi dell'addome\" e dalla \"fascia trasversale\".\nNel suo decorso la fascia trasversale, o \"fascia transversalis\", \nIl triangolo di Hesselbach (fig.10) compreso tra legamento di Cooper, vasi epigastrici e margine laterale del retto dell'addome \u00e8 l'unica zona ricoperta solo dalla fascia trasversale per cui rappresenta il punto debole del piano posteriore della regione inguinale.\nStrutture della regione inguinale.\nLa regione inguinale in patologia chirurgica ha grande importanza perch\u00e9 \u00e8 sede della porta attraverso la quale si fanno strada le ernie inguinali.\nLegamento inguinale.\n\u00c8 una robusta struttura aponevrotica a partenza dal muscolo obliquo esterno che contrae solide aderenze anche con il legamento di Thompson e con quello di Cooper e che con le sue fibre distali forma l'anello inguinale superficiale. Nella tecnica di Bassini \u00e8 utilizzato come struttura di ancoraggio dei punti di sutura.\nCanale inguinale.\nIl canale inguinale \u00e8 una struttura (quindi meglio denominata \"tragitto inguinale\") nella quale decorrono il funicolo spermatico nel maschio ed il legamento rotondo nella femmina.\nQuesto canale, della lunghezza di circa 4 o 5 cm, \u00e8 gi\u00e0 presente nei primi mesi di vita embrionale. Intorno al settimo mese assume la sua forma definitiva e consente al testicolo, fino al quel momento contenuto all'interno della cavit\u00e0 addominale, la discesa in basso e verso l'esterno, nello scroto.\nNel corso di questa migrazione il testicolo spinge davanti a s\u00e9 il peritoneo che forma una estroflessione, il dotto peritoneo vaginale che percorre il canale inguinale. In questo momento, pertanto, esiste una comunicazione tra cavit\u00e0 addominale e scroto. Una volta completata la discesa del testicolo il dotto, che non ha pi\u00f9 ragione di esistere, va normalmente incontro a obliterazione e scompare mentre la sua parte distale, quella attorno al testicolo, rimane fornendogli la tonaca vaginale propria. Se alla nascita la obliterazione \u00e8 assente o incompleta il dotto resta pervio e rappresenta la soluzione di continuo nella quale possono penetrare i visceri mobili dando luogo alla formazione delle ernie inguinali congenite (fig.6). \nPareti del canale inguinale.\npertanto la zona centrale (o mediana) della parete posteriore, essendo formata esclusivamente dalla fascia trasversale, rappresenta un'area di debolezza che favorisce la formazione delle ernie inguinali dirette (fig.5).\nFossette peritoneali.\nIn regione inguinale la parete della cavit\u00e0 addominale, vista dall'interno, presenta una serie di incavi dette fossette inguinali. Esse sono tre per lato e corrispondono alle depressioni che si formano tra le salienze dove il peritoneo scavalca:\nPer questo motivo la superficie peritoneale presenta una plicatura mediana e due laterali tra le quali si formano tre fossette per lato, sia a destra che a sinistra, e che vengono indicate come:\nQueste fossette rappresentano delle \"aree di debolezza\" nei quali pu\u00f2 determinarsi la formazione di un'ernia.\nAnatomia patologica.\nLa fossetta laterale corrisponde all'orifizio inguinale interno ed \u00e8 la sede pi\u00f9 frequente di ernie. L'ernia che si fa strada in questo punto viene indicata come: ernia obliqua esterna. Questa pu\u00f2 penetrare solo in parte lungo il canale inguinale oppure pu\u00f2 percorrerlo completamente, addirittura in alcuni casi pu\u00f2 oltrepassarlo e raggiungere la borsa scrotale (ernia scrotale).\nLa fossetta media corrisponde a quella zona della parete posteriore del canale inguinale che essendo costituita esclusivamente dalla fascia trasversale \u00e8 pi\u00f9 debole. \u00c8 sede dell'ernia diretta.\nLa fossetta interna \u00e8 responsabile della formazione dell'ernia obliqua interna, pi\u00f9 rara.\nContenuto del canale inguinale.\nNel canale inguinale del maschio decorre il funicolo spermatico che \u00e8 composto dalle seguenti strutture (fig.11): \nQuesti nervi decorrono nella guaina fibrosa che circonda gli elementi del funicolo e che \u00e8 formata dalla riflessione della fascia transversalis sul funicolo, all'altezza dell'orifizio inguinale interno.\n\"Occorre ricordare che il sacco erniario, percorrendo il canale inguinale si fa strada infiltrandosi tra gli elementi del funicolo spermatico. Pertanto, in corso di intervento chirurgico, la manovra di isolamento del sacco deve essere effettuata con delicatezza per salvaguardare queste strutture.\" \nNel canale inguinale della donna corre il ligamento rotondo, apparato di sostegno dell'utero, che accompagnandosi a piccoli vasi e a qualche filuzzo nervoso si sfiocca sul monte di venere e sulle grandi labbra della vagina."}
{"id": "722436", "revid": "729019", "url": "https://it.wikipedia.org/wiki?curid=722436", "title": "STS-92", "text": "La STS-92 \u00e8 una missione spaziale del Programma Space Shuttle."}
{"id": "722437", "revid": "481666", "url": "https://it.wikipedia.org/wiki?curid=722437", "title": "Hansa (disambigua)", "text": ""}
{"id": "722438", "revid": "1754615", "url": "https://it.wikipedia.org/wiki?curid=722438", "title": "Midollo osseo", "text": "Il midollo osseo \u00e8 un tessuto molle che occupa i canali delle ossa lunghe e la fascia centrale delle ossa piatte. \u00c8 formato da uno stroma (midollo osseo giallo) e da un parenchima emopoietico rappresentato dagli elementi precursori delle cellule ematiche (midollo osseo rosso o tessuto mieloide). Il midollo osseo \u00e8 anche un componente chiave del sistema linfoide, producendo i linfociti che formano parte del sistema immunitario del corpo.\nGeneralit\u00e0.\nLa tipologia e la maturazione delle cellule ematiche varia a seconda delle classi dei vertebrati a cui si fa riferimento.\nNei mammiferi, a differenza che in altri organismi, gli eritrociti sono anucleati (cio\u00e8 non sono dotati di un nucleo cellulare), e quindi originano necessariamente da un organo produttore.\nNell'essere umano.\nAnatomia umana.\nTipi di midollo osseo.\nNell'anatomia umana possiamo riconoscere due tipi di midollo osseo: il midollo rosso (costituito principalmente da tessuto mieloide) e il midollo giallo (costituito soprattutto da tessuto adiposo che ne determina il colore). Globuli rossi, piastrine e la maggior parte dei leucociti sono prodotti nel midollo rosso, alcuni leucociti si sviluppano nel midollo giallo. Entrambi i tipi di midollo osseo contengono una grande quantit\u00e0 di vasi sanguigni.\nIl midollo osseo, alla nascita, \u00e8 costituito completamente da quello di tipologia rossa. Crescendo, gran parte di questo viene convertito in midollo osseo giallo. Il midollo osseo rosso si trova principalmente nelle ossa piatte come il cranio, vertebre, scapole, e nel tessuto spugnoso delle epifisi delle ossa lunghe, come il femore e l'omero. Il midollo giallo si trova invece nella diafisi delle ossa lunghe.\nNel caso di una grave emorragia, l'organismo \u00e8 in grado di riconvertire il midollo giallo in quello rosso, al fine di incrementare la produzione delle cellule del sangue.\nStroma.\nLa stroma del midollo osseo \u00e8 tutto il tessuto che non \u00e8 direttamente coinvolto nella funzione primaria del midollo: l'ematopoiesi. Allo stroma appartiene il midollo giallo (e ne costituisce la maggior parte), assieme alle cellule stromali che si trovano nel midollo rosso e formano una specie di maglia abbastanza stretta.\nLo stroma, bench\u00e9 indirettamente, \u00e8 comunque coinvolto nell'ematopoiesi dal momento che esso costituisce il microambiente emopoietico necessario affinch\u00e9 la parte emopoietica funzioni correttamente: ad esempio produce fattori di crescita e di sviluppo che attivano le cellule progenitrici.\nLo stroma del midollo osseo \u00e8 formato da fibre e cellule del reticolo che hanno lo scopo di sostegno della porzione ematopoietica del midollo, cos\u00ec come di produrre diversi fattori di accrescimento e sviluppo per l'attivazione delle cellule progenitrici prodotte nella parte ematopoietica. Le cellule che costituiscono lo stroma sono fibroblasti, macrofagi, adipociti, osteoblasti e cellule endoteliali che formano i vasi sanguigni.\nLe pareti dei vasi sanguigni costituiscono una barriera che non permette alle cellule sanguigne immature di uscire dal midollo. Solo le cellule mature possiedono i recettori di membrana necessari per fissarsi all'endotelio dei vasi per poi successivamente entrare nel circolo sanguigno. Le cellule staminali ematopoietiche possono scavalcare questa barriera del midollo osseo, e quindi essere raccolte dal sangue.\nCellule staminali (multipotenti).\nIl midollo osseo contiene tre tipi di cellule staminali:\nIl midollo osseo in medicina.\nLa normale architettura del midollo osseo pu\u00f2 essere rovinata da tumori maligni o da infezioni come la tubercolosi, che portano a una diminuzione della produzione di cellule ematiche e piastrine. Inoltre possono sorgere cancri delle cellule progenitrici ematologiche nel midollo osseo: le leucemie. Altre possibili malattie del midollo sono le sindromi mielodisplastiche, il neuroblastoma e l'osteomielite. Anche le radiazioni ed alcuni medicamenti come ad esempio molti citostatici, sulfamidici, antipirina possono provocare danni al midollo osseo. L'esposizione a radiazione o alla chemioterapia uccide molte delle cellule a rapida divisione del midollo osseo, e da ci\u00f2 consegue un sistema immunitario depresso. Molti dei sintomi della malattia da radiazione sono dovuti a danno delle cellule del midollo osseo.\nEsame del midollo osseo.\nCon esso viene valutata la maturazione delle cellule del sangue, conteggiato il numero dei diversi tipi e valutata la presenza nel\u00a0midollo\u00a0di cellule estranee. L'analisi istologica del campione prelevato dall'individuo rende possibile la diagnosi di alcune patologie come le leucemie, il mieloma multiplo, l'anemia e pancitopenia. Il midollo osseo produce le cellule del sangue: globuli bianchi, rossi e piastrine. Molte informazioni su di esse si possono ottenere testando il sangue stesso (ottenibile con un prelievo endovenoso), ma a volte \u00e8 necessario esaminare la fonte delle cellule sanguigne per ottenere informazioni sull'ematopoiesi: questo \u00e8 il ruolo di biopsia e aspirato del midollo osseo.\nL'aspirato midollare consiste nel prelievo di sangue midollare. Per il prelievo si utilizza un ago, robusto ed appuntito che possiede ad una estremit\u00e0 un fermo regolabile ed \u00e8 attraversato da un mandrino.\nLe sedi utilizzate per il prelievo sono: cresta iliaca posteriore nell'adulto, sterno e cresta iliaca anteriore nei bambini.\nLa biopsia ossea consiste nel prelievo di tessuto osseo che contiene il midollo che, a differenza dell'aspirato midollare, permette di valutare la densit\u00e0 cellulare, l'insieme del tessuto emopoietico ed il rapporto delle cellule con lo stroma. Il prelievo si esegue sulla cresta iliaca posteriore, dopo aver anestetizzato la cute e il tessuto osseo sottostante (si pu\u00f2 eseguire anche con anestesia generale). Si inserisce un ago di maggior calibro nell'osso per un paio di centimetri e si ritira lo strumento all'interno del quale rimane un piccolo frammento cilindrico di tessuto. Il frammento pu\u00f2 essere fissato in formalina poi sezionato e valutato da un patologo particolarmente esperto nelle malattie ematologiche.\n\u00a0La procedura non \u00e8 molto dolorosa: si pu\u00f2 eseguire in regime ambulatoriale o di Day-Hospital, cos\u00ec che il paziente possa tornare a casa dopo l'esecuzione.\nDonazione e trapianto del midollo osseo.\n\u00c8 possibile prelevare cellule staminali ematopoietiche da una persona e poi iniettarle in un'altra persona (cellule allogeniche) o nella stessa persona in un tempo successivo (autologhe). Se donatore e ricevente sono compatibili, queste cellule infuse viaggiano poi fino al midollo osseo e iniziano la produzione di cellule ematiche.\nIn casi di grave malattia del midollo osseo, viene fatto il trapianto da una persona all'altra (trapianto allogenico), ovviamente dopo averne accertato la compatibilit\u00e0. Infatti, quando necessario, il midollo malato deve essere distrutto e sostituito mediante il cosiddetto \"trapianto\" con il midollo di un donatore sano e compatibile. Saranno adeguate analisi effettuate dai Registri appartenenti alla rete del BMDW (Bone Marrow Donors Wordwide), collegati a Centri di Trapianto di Midollo Osseo, a provvedere alla ricerca di possibili donatori.\nIn Italia il Registro Nazionale dei donatori volontari di midollo osseo si chiama IBMDR riconosciuto con Legge dello Stato. Prima il midollo del paziente viene distrutto con farmaci e/o con radiazioni, poi sono introdotte le nuove cellule staminali o il nuovo midollo prelevato al donatore. In parallelo sono necessarie trasfusioni multiple di sangue, anche 2 - 300 nei trapianti da donatore; circa 570 in totale, nel caso di un undicenne leucemico che ha ricevuto due volte il trapianto (esito finale negativo). \nTalvolta, in casi di cancro, prima della radioterapia o della chemioterapia sono prelevate dal paziente cellule staminali che poi, una volta terminata la terapia che uccide anche le cellule staminali, verranno reintrodotte per ripristinare il sistema immunitario. In questo caso si parla di autotrapianto; solo qualche decina le trasfusioni necessarie."}
{"id": "722441", "revid": "4711", "url": "https://it.wikipedia.org/wiki?curid=722441", "title": "Stato di assedio", "text": ""}
{"id": "722443", "revid": "729019", "url": "https://it.wikipedia.org/wiki?curid=722443", "title": "STS-97", "text": "La STS-97 \u00e8 una missione spaziale del Programma Space Shuttle.\nLa missione, della durata di 11 giorni, ebbe l'obbiettivo di agganciarsi alla Stazione Spaziale Internazionale e di montare sulla Integrated Truss Structure la prima serie di pannelli solari stivati nello Shuttle.\nSTS-97 fu il 15-esimo volo dell'Endeavour e la 101-esima missione dello Space Shuttle."}
{"id": "722444", "revid": "4711", "url": "https://it.wikipedia.org/wiki?curid=722444", "title": "Guerra Austro-Prussiana", "text": ""}
{"id": "722448", "revid": "196390", "url": "https://it.wikipedia.org/wiki?curid=722448", "title": "Fronte Orientale (seconda guerra mondiale)", "text": ""}
{"id": "722449", "revid": "196390", "url": "https://it.wikipedia.org/wiki?curid=722449", "title": "Fronte Occidentale (seconda guerra mondiale)", "text": ""}
{"id": "722454", "revid": "767487", "url": "https://it.wikipedia.org/wiki?curid=722454", "title": "L'isola dell'ingiustizia - Alcatraz", "text": "L'isola dell'ingiustizia - Alcatraz (\"Murder in the First\") \u00e8 un film del 1995 diretto da Marc Rocco.\nLa pellicola narra in maniera romanzata fatti realmente accaduti riguardanti il famoso penitenziario statunitense di Alcatraz, nella baia di San Francisco, a cavallo del 1940. Nel processo ad un carcerato accusato di aver ucciso un altro detenuto, si denunci\u00f2 pubblicamente la brutalit\u00e0 dei trattamenti impartiti in quel carcere, con conseguenze che segnarono la storia dei penitenziari statunitensi.\nTrama.\nNel 1938 il giovane Henri Young viene incarcerato ad Alcatraz per aver rubato 5 dollari, rapinando un negozio che fungeva da ufficio postale. Nel carcere, diretto dal direttore James Humson e dal sadico condirettore Milton Glenn, a seguito di una tentata fuga, Young viene messo in isolamento nelle segrete sotterranee per tre anni, subendo varie torture. Uscito dal lunghissimo isolamento (per legge sarebbe potuto durare al massimo 19 giorni), uccide, di fronte a duecento testimoni, il detenuto Rufus McCain, che aveva fatto da spia sul suo tentativo di evasione.\nYoung finisce cos\u00ec sotto processo per omicidio e la sua sorte sembra gi\u00e0 segnata, ma il giovane avvocato d'ufficio assegnatogli, il ventiquattrenne James Stamphill, imposta la sua difesa mettendo sotto accusa l'ideologia penale di Alcatraz e tutto il sistema carcerario americano, dando vita ad un caso di cronaca nazionale. L'accusa che egli muove all'ente \u00e8 quella di rendere mentalmente insani i detenuti, avendo le prove che trentadue di essi, entrati sani, dopo pochi anni erano usciti da Alcatraz \"con la camicia di forza\".\nIl processo ha un'eco mediatica senza precedenti. Stamphill passa molto tempo con Young, riuscendo a rompere un muro di incomunicabilit\u00e0. La vittoria sembra raggiunta: l'accusa di omicidio di primo grado dovrebbe far spazio a quella di omicidio preterintenzionale, evitando all'imputato la pena capitale. Ma alla vigilia della sentenza Young decide di dichiararsi colpevole e quindi morire in una camera a gas perch\u00e9 non regge all'idea di passare altri dieci anni ad Alcatraz, memore delle torture subite. Stamphill riesce faticosamente a convincerlo a deporre permettendo di mostrare alla giuria la sua prostrazione psichica conseguente allo stato di detenzione. Young \u00e8 cos\u00ec condannato a soli tre anni per omicidio preterintenzionale e la giuria aggiunge alla sentenza una richiesta perch\u00e9 siano indagati i responsabili del penitenziario sui crimini contro l'umanit\u00e0 che il processo ha messo in luce.\nMentre Young viene portato via, Stamphill gli promette che avrebbe fatto ricorso in appello per ottenere il trasferimento da Alcatraz a un altro penitenziario; gli promette inoltre che gli sarebbe stato amico per sempre e che gli avrebbe fatto visita ogni volta che avrebbe potuto. Ma quella \u00e8 l'ultima volta che i due si vedono: qualche tempo dopo Young viene trovato morto nella sua cella dove, sul pavimento, si legge la parola \"vittoria\" incisa con una pietra.\nDopo il caso Young, la Corte suprema vieta la pratica delle celle di isolamento in tutti gli Stati Uniti.\nDifferenze con i fatti reali.\nIl film si basa su fatti realmente accaduti agli inizi degli anni quaranta al detenuto Henri Young. Nella realt\u00e0 per\u00f2 Alcatraz, come sostenuto dalla storica Joelene Babyak, era solitamente l'ultimo di una lunga serie di carceri, e Young non faceva eccezione: aveva alle spalle una lunga sequela di crimini, anche violenti.\nAnche altre circostanze non secondarie sono ampiamente romanzate. Nel film Henri Young si vendica di Rufus McCain pugnalandolo con il manico di un cucchiaio nella mensa. In realt\u00e0, Young uccise McCain infiggendogli dei colpi con un coltello mentre erano nella sartoria del carcere. Inoltre anche le modalit\u00e0 dell'isolamento risulterebbero diverse n\u00e9 gli fu mai reciso il tendine d'Achille dal sadico condirettore che sarebbe una figura di pura fantasia. Nel film, poi, dopo che Young ottiene la definitiva vittoria in tribunale, viene di nuovo condotto in isolamento, e perisce nelle segrete. Si sa invece con certezza che Henri Young rest\u00f2 ad Alcatraz fino al 1948 quindi scont\u00f2 le condanne precedenti in altri penitenziari fino al 1972, quando usc\u00ec dal carcere sulla parola; dopodich\u00e9 di lui non si seppe pi\u00f9 niente."}
{"id": "722455", "revid": "39224", "url": "https://it.wikipedia.org/wiki?curid=722455", "title": "Integralismo Brasiliano", "text": ""}
{"id": "722456", "revid": "1610933", "url": "https://it.wikipedia.org/wiki?curid=722456", "title": "Gatto del deserto della Cina", "text": ""}
{"id": "722458", "revid": "1745361", "url": "https://it.wikipedia.org/wiki?curid=722458", "title": "Sp\u00e4tzle", "text": "Gli Sp\u00e4tzle (pronuncia: - termine del dialetto svevo che significa \"piccoli passeri\", \"passerotti\") sono gnocchetti di forma irregolare (in Svevia la forma \u00e8 allungata) a base di farina di grano tenero, uova e acqua, originari della Germania meridionale (particolarmente famosi quelli di Stoccarda), diffusissimi anche in Tirolo, Alsazia, Svizzera, Trentino-Alto Adige, nonostante la loro patria per eccellenza siano la Svevia e la Baviera.\nA volte (raramente) si usa la birra o il latte al posto dell'acqua.\nIn Germania vengono serviti come contorno a piatti di cacciagione e carni ricche di intingolo, in Italia invece sono un primo piatto spesso conditi con panna fresca, burro fuso o gorgonzola. Non mancano esempi di utilizzo degli Sp\u00e4tzle in brodo, come nel caso della \"Gaisburger Marsch\".\nIl metodo di preparazione degli Sp\u00e4tzle resta costante al di l\u00e0 delle tecniche di \"taglio\" e degli ingredienti con i quali vengono composti: farina di frumento, farina integrale, spinaci, ricotta, erbe o rape rosse. \nA seconda dei luoghi e delle forme, questo piatto prende il nome di Kn\u00f6pfle, sp\u00e4tzl\u00e2, spatz\u00e2, Sp\u00e4tzli (Svizzera), Spatzen, Spatzln (Alto Adige) o gnocchetti tirolesi o semplicemente sp\u00e4tzle (Trentino).\nDiversi tipi di Sp\u00e4tzle.\nSp\u00e4tzle tagliati a mano.\n\u00c8 un metodo che prevede la breve immersione di una tavoletta di legno (tagliere) in acqua calda: gli Sp\u00e4tzle vengono tagliati uno per uno mediante l'utilizzo di un coltello o di un cucchiaio. A questo scopo c'\u00e8 bisogno di una tavoletta che abbia una estremit\u00e0 pi\u00f9 stretta.\nKn\u00f6pfle.\nSi distinguono dagli Sp\u00e4tzle tagliati a mano per la caratteristica forma a goccia. Per ottenerli si utilizza uno strumento simile ad una grattugia contraddistinto da una superficie piena di fori con applicato sopra un carrellino che si muove avanti e indietro (\"Sp\u00e4tzlehobel\"). La pasta viene fatta passare dai fori ed \u00e8 subito tagliata, in modo che non si allunghi troppo. Si formano cos\u00ec delle \"gocce\" che cadono nell'acqua bollente.\nSp\u00e4tzle pressati.\nLa pasta viene \"spremuta\" nell'acqua mediante uno strumento che ricorda lo schiacciapatate: in questo modo si ottiene una pasta filiforme e allungata.\nVariazioni.\nEsistono diversi tipi di piatti che si possono preparare:"}
{"id": "722460", "revid": "486946", "url": "https://it.wikipedia.org/wiki?curid=722460", "title": "Tarnopol", "text": ""}
{"id": "722461", "revid": "729019", "url": "https://it.wikipedia.org/wiki?curid=722461", "title": "STS-98", "text": "La STS-98 \u00e8 una missione spaziale del Programma Space Shuttle.\nLa missione, che si agganci\u00f2 alla Stazione Spaziale Internazionale (ISS), vide volare lo Space Shuttle Atlantis. L'obbiettivo fu di portare sulla stazione il modulo-laboratorio Destiny. Tutti gli obbiettivi della missione furono completati e la navetta pot\u00e9 atterrare alla base aerea di Edwards il 20 febbraio, dopo 12 giorni nello spazio, di cui 6 passati attaccati alla ISS."}
{"id": "722464", "revid": "486946", "url": "https://it.wikipedia.org/wiki?curid=722464", "title": "Ternopol", "text": ""}
{"id": "722465", "revid": "729019", "url": "https://it.wikipedia.org/wiki?curid=722465", "title": "STS-102", "text": "La STS-102 \u00e8 una missione spaziale del Programma Space Shuttle."}
{"id": "722467", "revid": "131962", "url": "https://it.wikipedia.org/wiki?curid=722467", "title": "Shitomir", "text": ""}
{"id": "722470", "revid": "729019", "url": "https://it.wikipedia.org/wiki?curid=722470", "title": "STS-100", "text": "La STS-100 \u00e8 una missione spaziale del Programma Space Shuttle."}
{"id": "722471", "revid": "729019", "url": "https://it.wikipedia.org/wiki?curid=722471", "title": "STS-104", "text": "La STS-104 \u00e8 una missione spaziale del Programma Space Shuttle."}
{"id": "722473", "revid": "1305772", "url": "https://it.wikipedia.org/wiki?curid=722473", "title": "Theodosia", "text": ""}
{"id": "722475", "revid": "363629", "url": "https://it.wikipedia.org/wiki?curid=722475", "title": "Caffa", "text": ""}
{"id": "722477", "revid": "729019", "url": "https://it.wikipedia.org/wiki?curid=722477", "title": "STS-105", "text": "La STS-105 \u00e8 una missione spaziale del Programma Space Shuttle."}
{"id": "722478", "revid": "339392", "url": "https://it.wikipedia.org/wiki?curid=722478", "title": "Kaffa", "text": ""}
{"id": "722479", "revid": "237256", "url": "https://it.wikipedia.org/wiki?curid=722479", "title": "Kowel", "text": ""}
{"id": "722480", "revid": "729019", "url": "https://it.wikipedia.org/wiki?curid=722480", "title": "STS-108", "text": "La STS-108 \u00e8 una missione spaziale del Programma Space Shuttle."}
{"id": "722482", "revid": "125387143", "url": "https://it.wikipedia.org/wiki?curid=722482", "title": "Assessore (ordinamento italiano)", "text": "L'assessore in Italia \u00e8 il componente dell'organo esecutivo di un ente territoriale locale, in particolare della giunta regionale, provinciale o comunale, diverso dal presidente (che, nel caso del comune, \u00e8 il sindaco). \nLa denominazione \u00e8 utilizzata anche nelle giunte delle unioni di comuni, comprese le comunit\u00e0 montane e, in certe citt\u00e0 (ad esempio Roma), delle circoscrizioni di decentramento comunale.\nNomina.\nComuni e province.\nGli assessori comunali e provinciali sono nominati dal sindaco o, rispettivamente, dal presidente della provincia fra i cittadini in possesso dei requisiti di candidabilit\u00e0, eleggibilit\u00e0 e compatibilit\u00e0 alla carica di consigliere. Nelle province e nei comuni con popolazione pari o superiore a abitanti gli assessori possono essere nominati al di fuori dei componenti del consiglio comunale, mentre nei comuni con popolazione inferiore a abitanti tale possibilit\u00e0 deve essere prevista dallo statuto. Il numero di assessori \u00e8 stabilito dallo statuto comunale o provinciale e non pu\u00f2 essere superiore a un terzo (arrotondato) del numero dei consiglieri comunali o provinciali (computando a tale fine anche il sindaco o il presidente della provincia) e comunque a dodici. Nei comuni con popolazione pari o superiore a abitanti e nelle province la carica di assessore \u00e8 incompatibile con quella di consigliere comunale e provinciale; qualora un consigliere assuma la carica di assessore, cessa da quella di consigliere all'atto dell'accettazione della nomina.\nRegioni.\nPer quel che riguarda le regioni a statuto ordinario, secondo l'art. 122 della Costituzione: \"Il Presidente eletto nomina e revoca i componenti della Giunta\". La disposizione costituzionale nulla dice sui requisiti per la nomina ad assessore, che sono quindi lasciati alla disciplina dello statuto regionale. La generale interpretazione della disposizione costituzionale ritiene comunque compatibile con essa la possibilit\u00e0 di nominare assessori esterni al consiglio regionale, prevista dalla generalit\u00e0 degli statuti. Gli statuti prevedono anche il numero massimo di assessori che possono essere nominati (in Piemonte, ad esempio, \u00e8 fissato in quattordici).\nNorme analoghe a quelle ora viste sono contenute dal 2001 negli statuti delle regioni a statuto speciale, con l'eccezione della Valle d'Aosta e del Trentino-Alto Adige che hanno mantenuto l'elezione degli organi esecutivi da parte del consiglio regionale, come avveniva in tutte le regioni prima della riforma costituzionale del 1999.\nNella pratica gli assessori sono scelti tra gli esponenti delle forze politiche appartenenti alla coalizione che sostiene il sindaco, il presidente della provincia o il presidente della regione. Possono esserci anche i cosiddetti assessori \"tecnici\". In Trentino-Alto Adige \u00e8 vigente una norma che limita a tre legislature consecutive i possibili mandati di un assessore comunale.\nFunzioni.\nA ciascun assessore \u00e8 solitamente attribuita la \"delega\" per un determinato settore dell'attivit\u00e0 amministrativa dell'ente, sebbene non si tratti necessariamente di una delega amministrativa in senso proprio, comportante l'esercizio di poteri esterni. In virt\u00f9 della delega l'assessore, oltre a riferire in giunta sulle questioni afferenti al suo settore e a fungere da relatore per le relative deliberazioni, sovrintende ad un insieme di uffici dell'ente che nella prassi \u00e8 denominato \"assessorato\" e d\u00e0 direttive vincolanti ai responsabili degli uffici e dei servizi. Sebbene l'assessorato sia per certi versi assimilabile ad un piccolo ministero, a differenza di questo non costituisce un'amministrazione distinta ma una semplice ripartizione organizzativa in seno dell'ente.\nDa quanto detto emerge che l'assessore opera come membro di un organo collegiale dell'ente, la giunta, e non come organo monocratico, a differenza dei ministri (e degli assessori della Regione Siciliana) che, invece, uniscono i due ruoli. L'assessore assume anche la veste di organo monocratico solo nel momento in cui riceve dal sindaco o dal presidente una delega in senso proprio, comportante l'esercizio di poteri a rilevanza esterna. In ogni caso, l'assessore pu\u00f2 impartire direttive vincolanti ai dirigenti del suo assessorato. Peraltro, si ritiene che gli statuti regionali, provinciali e comunali, grazie alla maggior autonomia organizzativa riconosciuta in questi ultimi anni agli enti, possano diversamente configurare il rapporto tra assessore e giunta, attribuendo direttamente al primo poteri a rilevanza esterna.\nUn esempio di assessorato, presente in molti comuni italiani di grandi dimensioni, \u00e8 quello all'annona, tra le cui competenze, oltre al tradizionale compito di regolare il commercio e i mercati (anticamente l'annona assicurava l'approvvigionamento alimentare), vi \u00e8 la concessione delle licenze commerciali, che possono avere un peso rilevante nell'economia cittadina.\nDenominazione nelle lingue minoritarie.\nNelle regioni a statuto speciale di ogni regime di bilinguismo, la denominazione \"assessore\" \u00e8 affiancata dalle seguenti:"}
{"id": "722485", "revid": "580", "url": "https://it.wikipedia.org/wiki?curid=722485", "title": "Valle Sabbia", "text": "La Valle Sabbia (anche \"Val Sabbia\" o \"Val di Sabbio\") \u00e8 una valle prealpina situata nella parte orientale della provincia di Brescia e una popolazione di circa 66.000 abitanti.\nGeografia.\nFisicamente costituisce un'unica valle con la Val di Chiese, appartenente alla Provincia autonoma di Trento.\nIl suo territorio \u00e8 compreso tra il Lago di Garda ad est, la Val Trompia ad ovest, le Valli Giudicarie a nord e la Pianura Padana a sud.\nLa principale via d'accesso \u00e8 rappresentata dalla Strada statale 237 del Caffaro.\n\u00c8 percorsa dal fiume Chiese, immissario ed emissario del Lago d'Idro.\nEconomia.\nAl 2011 ospita la pi\u00f9 grande centrale fotovoltaica pubblica d'Europa. La centrale si trova in localit\u00e0 Gusciana sotto il monte Budellone nel comune di Paitone.\nStoria.\nGiungono forse nel tardo neolitico i primi abitatori della Valle Sabbia. Lo testimonierebbero resti ceramici e litici di quel periodo, messi in luce nelle grotte dette \u201cC\u00f9ei de Barat\u00f9\u201d. \nVengono dalle pianure russo-asiatiche, dalle plaghe danubiane e si spostano seguendo le grandi migrazioni, verso l'Europa occidentale. \nSono grossi gruppi familiari, trib\u00f9, che la tradizione chiamer\u00e0 Stoni, Sabini, Vennoni, Edrani. Si stabiliscono nei punti strategici della valle, costruiscono vasti insediamenti di capanne che poi fortificheranno con solidi muri a secco, i cosiddetti \u201ccastellieri\u201d i cui resti sono ancora visibili nell'arca di qualche paese. \nRicca di acque, di boschi, di cacciagione, la Valle Sabbia acquista una certa importanza, sia nel periodo preistorico, sia in particolare, in epoca gallica e romana. \nDa un punto di vista geografico, infatti, costituisce il percorso obbligato verso il Tirolo e le terre dei Germani. Ancora pi\u00f9 importante \u00e8 la presenza, nella zona di Provaglio, di miniere di piombo argentifero e rame, il cui sfruttamento pare fosse gi\u00e0 iniziato dal III millennio a.C.\nForti, indomiti, indipendenti, questi primi \u201cvalsabbini\u201d non tollerano intromissioni nel loro spazio vitale. Ma nell'89 a.C. in seguito alla \u201cLex Pompeia\u201d, come racconta Plinio, la Valle Sabbia entra a far parte dei domini romani, come le terre dei Triumplini e dei Camuni. I suoi abitanti iniziano un lunghissimo conflitto con gli invadenti romani e ci vorr\u00e0 tutta la potenza militare delle legioni di P. Silio e T. Druso per stroncare, fra il 14 ed il 16 a.C., gli ultimi ostinati focolai di resistenza.\nLa romanizzazione della Valle trova una vasta documentazione nelle epigrafi rinvenute sul territorio, citate anche dal Mommsen in \u201cCorpus Inscriptionum Latinarum\u201d. La pi\u00f9 nota e significativa, oggi conservata nel Museo Romano di Brescia, si riferisce alla sepoltura del romano P. Atinio, della \u201cgens\u201d Fabia, sepolto a Vobarno, localit\u00e0 che il testo della epigrafe definisce \u201c...ai confini dell'Italia\u201d.\nCon la romanizzazione giunge anche la cristianizzazione. Si cancellano cos\u00ec nel tempo, e si sovrappongono usi, costumi; culti locali, linguaggi. Tracce importanti di un passato difficile ancora oggi da ricostruire.\nAll'epoca delle invasioni barbariche si insediano sul territorio valsabbino prima i Goti, poi i Longobardi e sembra sia dovuto a questi ultimi l'inizio dello sfruttamento sistematico delle miniere di ferro nelle valli bresciane. Un'iniziativa che, considerata in retrospettiva, appare quasi come una sorta di risarcimento, nel tempo, per le violenze di quelle antiche invasioni e che oggi, fa della Valle Sabbia, la capitale della siderurgia.\nGli eserciti romani e le forze barbariche si scontrano o patteggiano a lungo sul territorio della penisola, fino alla inevitabile realt\u00e0 dei regni romano-barbarici. Per la Valle Sabbia, tuttavia questo \u00e8 un lungo periodo di laboriosa tranquillit\u00e0.\nSolo nel XII secolo in et\u00e0 comunale, i valsabbini sono chiamati in causa per difendere le libert\u00e0 democratiche di Brescia, minacciate dalla nobilt\u00e0. Al comando di Oberto da Savallo, capitano del comune, scendono in difesa della citt\u00e0. Lo faranno molte altre volte, battendosi al fianco di Brescia contro Federico II nel 1238, contro il Signore di Verona, Mastino Della Scala nel 1330, contro il duca di Milano nel 1426.\nContro Venezia la Valle Sabbia non si schiera, anzi stringe con lei un'alleanza che promette insolite, favorevoli condizioni di autonomia amministrativa. Naturalmente si impegna a combattere al suo fianco. Altre guerre, quindi e altre devastazioni. Nel 1439 il Piccinino, per rappresaglia, incendia e saccheggia Vestone e la Pertica. Inutile rievocare le conseguenze della resistenza ai Lanzichenecchi.\nTuttavia, nelle pause concesse dalla sanguinosa quotidianit\u00e0 della guerra, i valsabbini riprendevano con ostinazione e coraggio il lavoro dei campi e delle fucine. L'arte siderurgica era in costante progresso ed era proprio la guerra ad incentivarne lo sviluppo, tanto che la Valle Sabbia possedeva, da sola, ben 12 altiforni. Accanto agli altiforni, le fucine. Nel 1562 se ne contano in valle 50. Gli operatori valsabbini, (detti \u201cDocimastri\u201d o \u201cFocimastri\u201d) erano talmente quotati per la loro esperienza e noti per l'indiscussa bravura, da essere richiesti, oltre che a Milano e Venezia, anche in Danimarca, in Croazia, in Serbia.\nL'alleanza con Venezia porta alla valle effettivi vantaggi. La sua autonomia \u00e8 riconosciuta dalla Serenissima con esenzioni e favori che le consentono di autogovernarsi. Ha propri ordinamenti e gode di particolari statuti assai favorevoli allo sviluppo economico. \u00c8 grazie a questa situazione che i secoli XVI e XVII sono caratterizzati, per la Valle, da un significativo slancio economico, artistico, religioso.\nI commercianti si stendono fino ai ricchi mercati di Milano e Venezia. Nuove costruzioni civili e religiose e una notevole produzione artistica ed artigianale testimoniano l'affinarsi del gusto e un'insolita vena creativa. Risalgono a questo tempo felice i primi lavori dei Pialorsi di Levrange, detti `Bosca\u00ec\u201d. Grandissimi intagliatori del legno, diedero a partire dal 1600 e per buona parte del 1700 le loro opere migliori. Sono sempre di questa epoca gli splendidi intagli di Ludovico da Nozza che ancora oggi si ammirano nel Duomo di Ferrara. A Venezia, nella chiesa della Madonna della Salute, ritroviamo uno splendido candelabro in bronzo, opera di Andrea Baruzzo di Sabbio. Pregevoli lavori di gusto rinascimentale e barocco vengono commissionati e magistralmente eseguiti dagli artigiani, nelle fucine della valle.\nMa alla fine del secolo XVIII la resa della Serenissima alle truppe napoleoniche coinvolge anche la Valle Sabbia. Nel recentissimo Convegno promosso a Nozza dalle Comunit\u00e0 di Valsabbia e Valtrompia, in occasione del bicentenario della caduta della Repubblica Veneta, il professor Marino Zorzi, direttore della Biblioteca Marciana cos\u00ec ha ricordato il crepuscolo dello Stato Veneto: \u201c... Si arrese ai francesi non per codardia ma a seguito di una malinconica presa d'atto della realt\u00e0...\u201d. Brescia, diventata subito filofrancese, \u00e8 il nuovo, vicinissimo nemico contro cui la valle cerca di resistere. Ma la spedizione punitiva delle truppe napoleoniche al comando del generale Chevalier cancella dalla Valle Sabbia le ultime resistenze dei fedelissimi al governo veneto. \u201cUn governo - ricorda Zorzi - di incredibile mitezza, tollerante nella cultura, ricco di istituzioni assistenziali per i deboli, umano nella amministrazione della giustizia\u201d.\nDopo l'esperienza veneta risulta pesantissima la dominazione francese, alla quale succeder\u00e0, nel XIX secolo, quella austriaca. Autonomia e libert\u00e0 non sono che un lontanissimo ricordo. Tutto va in declino al punto che l'industria siderurgica, cos\u00ec fiorente ai tempi del sodalizio con Venezia, \u00e8 costretta a chiudere buona parte dei forni fusori. La ribellione trova negli ideali risorgimentali la sua ragione di essere. Ideali portati in valle, in un primo tempo segretamente da Silvio Moretti (che morir\u00e0 allo Spielberg) e G. Passerini, poi abbracciati senza riserve da un numero sempre crescente di giovani e meno giovani, appartenenti ad ogni ceto sociale.\nCittadini della Valle Sabbia partecipano ai moti del 1848, sono presenti alle Dieci giornate di Brescia nel 1849, combattono alla battaglia di Solferino e San Martino nel 1859. Il passaggio di Garibaldi fa parte delle cronache e della leggenda di tutti i paesi della valle. Lo ricorda, nel centro storico di Vestone, una lapide singolare, forse unica. \u201cA GIUSEPPE GARIBALDI / LE DONNE DI VESTONE / AUSPICANTI PEI LORO FIGLI / P.P. / 11 OTTOBRE 1885\u201d.\nL'inaugurazione di questa lapide, alla quale presenzi\u00f2 anche Gabriele Rosa, fu seguita da una serie di polemiche, tra il serio e il faceto, a proposito del passo ...\u201dLE DONNE DI VESTONE..\u201d che aveva suscitato parecchi commenti. Il 900 porta in Valle Sabbia, come nel resto del mondo, una ventata di euforia e tante promesse. Nel 1901 il bresciano Giuseppe Zanardelli diventa Presidente del Consiglio. Qualche anno prima, come Ministro di Grazia e Giustizia, aveva visitato la Valle, interessandosi alle sue problematiche. Forse anche grazie al suo interessamento, nel 1898 era arrivata in valle l'elettricit\u00e0. Nello stesso anno gli \u201czanardelliani\u201d valsabbini costituiscono la \u201cCassa Cooperativa di Credito Valsabbina\u201d che diventer\u00e0, nel 1941, \u201cBanca Cooperativa Valsabbina\u201d.\nNel 1902 viene messa in funzione la centrale elettrica del Caffaro. Un'opera decisamente avanzatissima per portata, lunghezza, voltaggio. Rester\u00e0 fino al 1915/18 una delle centrali pi\u00f9 importanti d'Europa. Nel 1907 la valle \u00e8 collegata alla citt\u00e0 da due ferrovie. La prima, Brescia - Rezzato - Tormini, inizialmente a vapore, verr\u00e0 poi elettrificata. La seconda copre il tratto Rezzato - Vobarno - Caffaro. Poi la grande guerra del 1915/18. Vestone e Nozza sono territori di confine, l'immediato retroterra del Fronte, con tutte le conseguenze di una simile posizione. Requisizione di edifici, chiese e scuole trasformate in ospedali da campo, ma anche grande passaggio e grandi affari. I ragazzi di leva e ..\u201dtutti gli uomini validi\u201d sono per\u00f2 chiamati al fronte ed i nomi di molti di loro verranno scritti sulle lapidi commemorative. Il Fascismo giunge in Valle con le sue scritte trionfalistiche... E sar\u00e0 proprio particolarmente nella seconda guerra mondiale che la Valle Sabbia dar\u00e0 un indimenticabile contributo di eroismo e di sangue nell'epopea dei Battaglioni \u201cVestone\u201d e \u201cValchiese\u201d a Nikolajewska e nella resistenza partigiana della Brigata Perlasca.\nGli anni della ricostruzione vedono tutti impegnati in un comune sforzo di sviluppo del Paese. In questo clima, da queste radici, nasce e si sviluppa l'impegno e il lavoro di Giulio Pietro Ebenestelli, fondatore della IVARS.\nComuni.\nFanno parte della Val Sabbia i seguenti 25 comuni:"}
{"id": "722494", "revid": "47767", "url": "https://it.wikipedia.org/wiki?curid=722494", "title": "Galizia (Europa orientale)", "text": ""}
{"id": "722498", "revid": "486946", "url": "https://it.wikipedia.org/wiki?curid=722498", "title": "Tarnapol", "text": ""}
{"id": "722500", "revid": "2095500", "url": "https://it.wikipedia.org/wiki?curid=722500", "title": "Cenerentola (balletto)", "text": "Cenerentola (op. 87) \u00e8 un balletto in tre atti con musica di Sergej Sergeevi\u010d Prokof'ev, scritto fra il 1940 e il 1944, basato sull'omonima fiaba; la coreografia originale fu Rostislav Zakharov, il libretto di Nikolaj Volkov tratto dalla favola di Charles Perrault.\nStoria.\nNel 1940 Prokof'ev aveva appena terminato l'opera Matrimonio al convento e subito si dedic\u00f2 alla composizione della musica per il balletto \"Cenerentola\" commissionatogli dal Teatro Kirov di Leningrado. Quando per\u00f2, l'anno seguente, inizi\u00f2 il conflitto con la Germania, il musicista sospese il suo lavoro e si dedic\u00f2 a comporre brani di sostegno per i suoi compatrioti che erano al fronte; scrisse cos\u00ec la \"Marcia sinfonica\" op. 88, i \"Sette canti popolari\" op. 89 e inizi\u00f2 anche la stesura dell'opera Guerra e pace. Il compositore riprese a scrivere il balletto nel 1943 quando il Teatro Kirov venne trasferito, per motivi bellici, a Molotov. Inizialmente il Teatro aveva deciso di affidare la coreografia a Konstantin Sergeyev; Prokof'ev si incontr\u00f2 pi\u00f9 volte con Volkov per definire il libretto e fin\u00ec di scrivere la partitura al pianoforte. Nel 1944 egli termin\u00f2 l'orchestrazione e la coreografia venne affidata a Rostislav Zakharov; la rappresentazione verr\u00e0 per\u00f2 posticipata per problemi logistici del Teatro. L'anno successivo, il 22 novembre 1945, Cenerentola and\u00f2 in scena al Teatro Bol'\u0161oj di Mosca con le scene di P\u00ebtr Villjams e l'orchestra diretta da Yuri Fayer; interprete principale fu Olga Lepechinskaja che si altern\u00f2 nel ruolo di Cenerentola con Galina Ulanova.\nL'anno seguente, l'8 aprile 1946, il Teatro Kirov mise in scena la versione creata da Konstantin Sergeyev che fu anche l'interprete del Principe, mentre affid\u00f2 il ruolo di Cenerentola alla moglie, Natal'ja Dudinskaja.\nTrama.\nLa storia non \u00e8 molto diversa da quella della celebre favola; solo due scene sono state modificate e ampliate nel primo atto da Volkov per ragioni coreografiche: la preparazione e l'abbigliamento per il ballo delle due sorellastre e l'intervento delle quattro fate in aiuto di Cenerentola per la sua vestizione.\nAtto primo\nNell'abitazione di Cenerentola le sue sorellastre ricamano uno scialle e ricevono tutte le attenzioni della madre mentre Cenerentola \u00e8 trattata come una sguattera; il padre, anziano e malato, cerca di difenderla inutilmente. Il Principe ha organizzato un grande ballo nel suo palazzo e le due sorellastre si preparano all'evento con l'aiuto di sarti, parrucchieri e gioiellieri. Giunge alla porta una vecchia mendicante e chiede l'elemosina, viene derisa e solo Cenerentola l'aiuta donandole un pezzo di pane. La matrigna e le due figlie escono per andare al ballo, Cenerentola rimane sola e sogna di poter andare alla festa. Riappare la vecchietta e le rivela di essere la sua fata madrina; chiamate in aiuto le Fate delle Stagioni, realizza il sogno della fanciulla; vestita sontuosamente, con le scarpette di cristallo, Cenerentola viene condotta al ballo su di un cocchio dorato, dovr\u00e0 solo ricordarsi di rientrare a casa alla mezzanotte, ora in cui l'incantesimo finir\u00e0.\nAtto secondo\nAlla grande festa l'arrivo di Cenerentola \u00e8 notato da tutti e viene scambiata per una principessa tanto \u00e8 bella ed elegante; le sorellastre, che non l'hanno riconosciuta, tentano invano di attirare l'attenzione del Principe che, invece, da quando l'ha vista, non ha occhi che per Cenerentola; i due ballano e si innamorano. Allo scoccare della mezzanotte l'incantesimo deve finire e Cenerentola fugge perdendo una scarpetta di cristallo; il Principe la raccoglie e si ripromette di ritrovare la misteriosa fanciulla che lo ha incantato.\nAtto terzo\nIl Principe, volendo a ogni costo ritrovare la proprietaria della scarpetta, inizia a girare per il mondo, ma senza esito. Cenerentola, quando si risveglia, pensa di aver sognato tutto, ma la scarpetta rimasta la rassicura. Il Principe giunge infine alla sua casa e cerca invano di far calzare alla matrigna e alle sorellastre la scarpetta. Cenerentola, in disparte, emozionata, fa cadere senza volere dal suo grembiule la scarpetta; il giovane la vede e capisce di aver ritrovato finalmente la sua amata. Nella gioia finale la fata madrina ritorna per benedire le nozze della sua protetta con il Principe.\nLa musica.\nLa vena profondamente lirica della musicalit\u00e0 di Prokof'ev port\u00f2 il compositore a scrivere, se pure in anni tragici come quelli della seconda guerra mondiale, opere ritenute se non proprio leggere, quanto meno di evasione; cos\u00ec, inframmezzate comunque da lavori di impegno civile e patriottico, egli scrisse prima Romeo e Giulietta e poi Cenerentola. Il compositore rivendic\u00f2 sempre questo suo aspetto, ponendo come fondamento della sua musica proprio la liricit\u00e0 e opponendosi a chi in lui vedeva essenzialmente un aspetto grottesco.\nCenerentola con la sua storia romantica diede modo a Prokof'ev di dimostrare largamente il suo carattere prevalentemente lirico, senza dimenticare che anche l'aspetto pi\u00f9 ironico e un po' grottesco trova spazio nella caratterizzazione di personaggi quali la matrigna e le sorellastre. Ogni personaggio ha comunque una sua individuazione musicale. Cenerentola ha tre temi che la connotano; il primo \u00e8 legato alla fanciulla maltrattata, il secondo la accompagna nei suoi sogni romantici e il terzo, il pi\u00f9 melodico, sottolinea la felicit\u00e0 della giovane che ha trovato l'amore. La fata madrina \u00e8 introdotta da un'atmosfera magica, mentre al padre \u00e8 affidato un tema quasi ritroso e un po' ironico per sottolineare un personaggio pauroso e insignificante. Al Principe sono affidate tutte le grandi arie di danza, dalla mazurka al valzer che balla con Cenerentola, ai tre galop del terzo atto.\nIl balletto \u00e8 costruito seguendo schemi tradizionali ciaikovskiani; sono presenti tutti gli aspetti delle danze classiche, dalla mazurka, alla gavotta, al valzer, alla pavana, ai pas de deux e a tutte le molteplici variazioni. \nLa brillantezza della partitura, la sua vivacit\u00e0 ritmica e la sua vena melodica, una drammaticit\u00e0 sempre garbata e velata di ironia, unitamente all'orchestrazione ben strutturata, ricca e brillante, fanno di Cenerentola una delle opere pi\u00f9 espressive e serene del musicista e la hanno resa subito molto popolare.\nProkof'ev nel 1946 trasse, dai cinquanta brani del balletto, tre suites per orchestra, op.107, 108 e 109; la prima comprende otto pezzi, la seconda sei e la terza otto.\nOrganico orchestrale.\nOttavino, due flauti, due oboi, corno inglese, due clarinetti, clarinetto basso, due fagotti, controfagotto, quattro corni, tre trombe, tre tromboni, basso tuba, timpani, tamburo basco, woodblock, triangolo, piatti, grancassa, campane tubolari, xilofono, glockenspiel, tam-tam, maracas, arpa, pianoforte, celesta, archi. \nAltre versioni coreografiche.\nNumerosissime sono state le nuove coreografie create per la Cenerentola di Prokof'ev. La pi\u00f9 importante e che ha fatto scuola \u00e8 stata quella di Frederick Ashton realizzata il 23 dicembre 1948 a Londra alla Royal Opera House con scene e costumi di Jean Denis Malcl\u00e8s; interpreti principali furono Moira Shearer (Cenerentola), sostituita l'anno seguente da Margot Fonteyn, Michael Somes (il Principe). La novit\u00e0 del balletto sta nei ruoli delle due sorellastre affidati a due danzatori maschi, in questo caso lo stesso Ashton e Robert Helpmann, e nell'abolizione del personaggio della matrigna.\nNel 1955 \"Alfred Rodrigues\" crea la sua versione per il Teatro alla Scala con scene di Andr\u00e9 Beaurepaire con Violette Verdy sostituita poi da una giovane Carla Fracci.\n\"Vaslav Orlikovskij\" realizz\u00f2 Cenerentola a Parigi al Th\u00e9\u00e2tre des Champs-\u00c9lys\u00e9es il 4 dicembre 1963 per il Primo Festival internazionale della Danza.\nCelia Franca propose la sua versione a Toronto all'O'Keefe Center con il National Ballet of Canada il 15 aprile 1968.\nPaolo Bortoluzzi crea una sua proposta per il Teatro alla Scala il 16 marzo 1977 con scene e costumi di Germinal Casado e con interpreti lo stesso Bortoluzzi affiancato da Luciana Savignano; la coreografia accentua l'aspetto favolistico della storia visto attraverso il sogno di una bambina che vede uscire da un grande libro i personaggi della fiaba.\nRudol'f Nureev realizz\u00f2 una moderna versione per l'Op\u00e9ra di Parigi nel 1986 con scene di P\u00e9trika Ionesco, costumi di Hanae Mori e interprete principale Sylvie Guillem; il balletto \u00e8 ambientato in una Hollywood anni trenta con Cenerentola trasformata in una diva del cinema."}
{"id": "722514", "revid": "729019", "url": "https://it.wikipedia.org/wiki?curid=722514", "title": "Trombocitopenia indotta da eparina", "text": "La trombocitopenia indotta da eparina o (piastrinopenia indotta da eparina, HIT, HITs, sindrome HIT, PIE, TIE, sindrome del trombo bianco) \u00e8 una complicanza protrombotica, autoimmune e potenzialmente grave del trattamento con eparina.\nStoricamente si possono distinguere due forme: la HIT di tipo 1 consiste in una caduta della conta piastrinica non immuno-mediata, transiente e asintomatica. \nLa HIT di tipo 2, invece, \u00e8 caratterizzata da un'attivazione immunologica che determina e sostiene la piastrinopenia, associata alla attivazione piastrinica. \nAttualmente il termine HIT \u00e8 riservato preferibilmente alla condizione di tipo 2.\nEpidemiologia.\nLa frequenza della HIT \u00e8 ampiamente variabile a seconda del tipo di eparina utilizzata e, quindi, della immunogenicit\u00e0 (eparina non frazionata (ENF) bovina &gt; ENF porcina &gt; eparina a basso peso molecolare (EBPM)). In particolare, si osserva nel 3% dei pazienti trattati con ENF e nello 0,5% di quelli trattati con EBPM. \nLa pi\u00f9 alta frequenza di HIT (~5%) \u00e8 stata riportata in uno studio su pazienti ortopedici che hanno ricevuto ENF per periodi fino a 14 giorni.\nLa frequenza dipende, poi, dalla popolazione presa in esame (pazienti chirurgici &gt; pazienti internistici &gt; pazienti ostetrici). Questo dipende dall'aumentata attivazione delle membrane endoteliali e della componente piastrinica che si osserva normalmente durante un intervento chirurgico.\nIl rischio di HIT aumenta progressivamente con la terapia a partire dal giorno 4 (sebbene il rischio di immunizzazione declini dopo il giorno 10).\nEziologia.\nLa HIT \u00e8 un disordine immuno-mediato e autoimmune: \nimmunomediato perch\u00e9 le IgG specifiche sono dirette verso epitopi neoformatisi sul fattore piastrinico 4 (PF4) a seguito dell'unione fisiologica con l'eparina sulla superficie piastrinica; \nautoimmune perch\u00e9 le IgG non colpiscono regioni del farmaco, ma regioni del PF4, appartenenti al nostro organismo. \nTramite lo stimolo all'espressione del fattore tissutale ed il legame della porzione Fc delle IgG con i recettori Fc\u03b3RIIa presenti sia sulle piastrine che sui monociti, si osserva l'attivazione di piastrine, cellule endoteliali e monociti. Si mostra, rispettivamente, degranulazione piastrinica con ulteriore richiamo di nuove piastrine, aumento dell'adesivit\u00e0 endoteliale e fagocitosi. \n\u00c8 importante sottolineare, tuttavia, che le IgG anti-PF4 sono piuttosto comuni nei pazienti trattati con eparina (quasi uno su due), bench\u00e9 la maggior parte di esse non induca aggregazione: per questa ragione la diagnosi deve basarsi sull'osservazione clinica, mentre il riscontro di positivit\u00e0 anticorpale rappresenta un utile test di conferma.\nPatogenesi.\nLa trombocitopenia si sviluppa per aggregazione piastrinica anticorpo-mediata ed emerge entro 3 giorni dall'inizio della terapia (se sono presenti in circolo gli anti-PF4 di un altro trattamento eparinico nei 150 giorni precedenti), da 4 a 10 giorni (il tempo di sviluppare una nuova risposta immunologica) oppure, con meno frequenza, oltre 10 giorni. \nSono descritti in letteratura rarissimi casi di HITT spontanea, a patogenesi autoimmune: i pazienti non sono mai stati sottoposti ad eparina, ma possiedono identiche IgG anti-PF4 aggreganti.\nComplicanze.\nLa trombosi (HIT+T) pu\u00f2 risultare potenzialmente massiva, incontrollata ed ubiquitaria e si osserva nel 35-75% dei pazienti con HIT. L'emorragia \u00e8 molto rara e caratteristicamente coinvolge le arterie surrenali.\nLe pi\u00f9 frequenti complicanze legate alla trombosi sono:\nAnatomia patologica.\nCaratteristico il riscontro di trombi bianchi, perlopi\u00f9 di origine venosa.\nMarcata l'attivazione endoteliale.\nClinica.\nLe manifestazioni cliniche sono del tutto sovrapponibili a quelle della trombosi (localizzata o polidistrettuale).\nEsami di laboratorio e strumentali.\nLa HIT dovrebbe essere considerata una \"sindrome clinicopatologica\", che unisce caratteristiche cliniche e laboratoristiche: la diagnosi dovrebbe essere posta con certezza nei casi in cui il paziente sviluppa un episodio di piastrinopenia che non pu\u00f2 essere spiegato altrimenti (l'aspetto clinico), associato al riscontro di anticorpi attivanti anti-PF4/eparina, che danno generalmente una positivit\u00e0 decisamente marcata (l'aspetto patologico).\nAlcune convinzioni fasulle, associate invariabilmente ad errori frequenti, si mantengono attorno alla trombocitopenia da eparina. \nUna di queste riguarda la possibilit\u00e0 che la sindrome possa essere diagnosticata soltanto sulla base di criteri clinici. Questo modo di procedere \u00e8 sbagliato.\nLa HIT non pu\u00f2 essere diagnosticata solamente basandosi sulla presentazione clinica del paziente.\nTE Warkentin riporta un esempio emblematico: due pazienti in trattamento eparinico profilattico dopo un'operazione chirurgica sviluppano una piastrinopenia associata ad embolia polmonare. Soltanto uno, tuttavia, risulta positivo agli anticorpi dell'HIT con necessit\u00e0 di una terapia sostitutiva. Il paziente negativo, invece, mostra un aumento della conta piastrinica e un miglioramento delle condizioni cliniche nel momento in cui la dose di eparina viene aumentata per sciogliere la resistenza all'eparina.\nSi pu\u00f2 parlare in casi simili di pseudo-HIT: una condizione nella quale la situazione clinica mima fortemente la sindrome, ma in cui gli anticorpi dell'HIT non sono misurabili.\nUn altro falso mito vorrebbe che la positivit\u00e0 al test per gli anticorpi dell'HIT portasse automaticamente alla diagnosi di trombocitopenia da eparina. Questo non \u00e8 vero: gli anticorpi anti-PF4/eparina sono un reperto piuttosto comune (40%) in seguito alla somministrazione recente di eparina.\nOltretutto, se un paziente sviluppa batteriemia e sepsi, questo paziente potr\u00e0 mostrare una positivit\u00e0 anticorpale associata alla piastrinopenia da sepsi.\nDiagnosi differenziale.\nTutte le condizioni di piastrinopenia, in particolare la piastrinopenia fisiologica nel post-operatorio cardiochirurgico.\nTutte le principali condizioni protrombotiche, che spesso, drammaticamente, coesistono o sono addirittura motivo della terapia eparinica iniziale.\nDiagnosi precoce.\nIl monitoraggio sistematico nei primi 10 giorni di trattamento eparinico garantisce una diagnosi precoce, un trattamento alternativo all'eparina e, quindi, una limitazione delle complicanze.\nRisvolti psicologici.\nLa malattia costituisce un esempio singolare e paradossale di patologia poich\u00e9 i segni ed i sintomi sono all'opposto di quelli attesi intuitivamente sulla base dei presupposti eziopatologici: l'associazione di trombosi al trattamento eparinico e alla piastrinopenia la rende una malattia sottodiagnosticata e poco conosciuta da medici non specialisti o non abituati a trattare con farmaci anticoagulanti.\nTrattamento.\nFarmacologico.\nDiagnosticata la HIT \u00e8 d'obbligo sospendere immediatamente la terapia eparinica e l'eventuale terapia anticoagulante orale. Per la prosecuzione del trattamento o della profilassi, \u00e8 opportuno somministrare un anticoagulante alternativo all'eparina.\nMolte molecole sono state studiate come anticoagulanti alternativi nei pazienti con HIT(T), tra cui il fondaparinux, il danaparoid, l'argatroban, la bivalirudina e la lepirudina.\nLa lepirudina richiede dosaggi adattati nei pazienti con insufficienza renale e pu\u00f2 indurre la formazione di anticorpi cross-reattivi.\nL'argatroban, farmaco di scelta negli USA, aumenta il valore dell'INR se somministrato con il warfarin, rendendo problematica la scelta della dose nella transizione all'anticoagulante orale; inoltre, \u00e8 relativamente controindicato nei pazienti con disfunzione epatica severa. L'Argatroban \u00e8 disponibile in Italia con la seguente indicazione: \u201cAnticoagulazione in soggetti adulti con trombocitopenia di tipo II, indotta da eparina, che richiedono una terapia antitrombotica per via parenterale. La diagnosi deve essere confermata mediante il test HIPAA (test dell'attivazione delle piastrine indotta da eparina) o da un test equivalente. Tuttavia, tale prova non deve ritardare l'inizio della terapia\u201d (vd. Determina nr. 769 del 15.06.2015 pubblicata in G.U. nr. 149 del 30.06.2015).\nLa bivalirudina, utilizzata fino ad ora solo in piccoli studi, sembra indurre sanguinamento nel 2,4% dei pazienti contro l'1,3% della EBPM e l'1,4 del fondaparinux.\nIl pentasaccaride di sintesi fondaparinux \u00e8 il primo inibitore selettivo del Xa ad aver ricevuto l'approvazione della FDA per la prevenzione e il trattamento della TVP e appare il competitore pi\u00f9 promettente delle EBPM.\nUno studio su 2726 pazienti ha dimostrato che il fondaparinux genera anticorpi anti-PF4 con percentuale 10 volte minore di quella dell'ENF, ma paragonabile all'EBPM. Tuttavia, tali anticorpi non indurrebbero attivazione piastrinica n\u00e9, quindi, trombocitopenia o trombosi. Soprattutto, il fondaparinux non cross-reagisce con gli anticorpi della HIT(T) nei test in vitro: questa evidenza appare confermata dalla limitata esperienza clinica descritta in letteratura.\nPrognosi.\nLa prognosi del paziente con HIT \u00e8 assai variabile e dipende dalla storia clinica del singolo soggetto.\nTuttavia, una diagnosi precoce e una terapia anticoagulante alternativa immediata generalmente evitano le complicanze gravi.\nPostumi e Follow up.\nSe la HIT \u00e8 riconosciuta molto precocemente pu\u00f2 decorrere senza alcuna complicanza nella grande maggioranza dei casi: tuttavia, talvolta la trombosi che accompagna la trombocitopenia pu\u00f2 portare a complicanze assai gravi in meno di 24 ore, risultando fatale.\nA tutti i pazienti che hanno in anamnesi una storia di HIT, \u00e8 ragionevole somministrare all'evenienza solamente anticoagulanti alternativi, evitando sia l'eparina a basso peso molecolare sia, in particolare, l'eparina non frazionata.\nGli anticorpi della HIT, e con loro il rischio trombotico, vanno via via calando nei 20-150 giorni successivi.\nPrevenzione.\nSarebbe opportuno, quando possibile, utilizzare nel trattamento o nella profilassi un anticoagulante che presenta minore immunogenicit\u00e0 rispetto all'eparina non frazionata: ad esempio l'eparina a basso peso molecolare oppure i nuovi pentasaccaridici di sintesi.\nIn ogni caso \u00e8 consigliabile intraprendere quanto prima la transizione dall'anticoagulante eparinico alla terapia anticoagulante orale (TAO)."}
{"id": "722530", "revid": "1610933", "url": "https://it.wikipedia.org/wiki?curid=722530", "title": "Gatto delle sabbie", "text": ""}
{"id": "722557", "revid": "116643", "url": "https://it.wikipedia.org/wiki?curid=722557", "title": "Sindrome HITT", "text": ""}
{"id": "722562", "revid": "111239172", "url": "https://it.wikipedia.org/wiki?curid=722562", "title": "Gazzetta ufficiale (disambigua)", "text": ""}
{"id": "722563", "revid": "116643", "url": "https://it.wikipedia.org/wiki?curid=722563", "title": "Piastrinopenia indotta da eparina", "text": ""}
{"id": "722564", "revid": "365417", "url": "https://it.wikipedia.org/wiki?curid=722564", "title": "Gazzetta ufficiale dell'Unione europea", "text": "La Gazzetta ufficiale dell'Unione europea (GUUE) \u00e8 la fonte di cognizione ufficiale dell'Unione europea.\nStoria.\nGiunge con l'entrata in vigore del trattato CECA, ma all'epoca \u00e8 denominata (dal 1952 al 19 aprile 1958) Gazzetta ufficiale della Comunit\u00e0 europea del carbone e dell'acciaio; il primo numero \u00e8 pubblicato il 30 dicembre del 1952, nelle quattro lingue ufficiali dei primi paesi membri: francese, italiano, olandese e tedesco.\nIl 20 aprile, in seguito all'entrata in vigore del Trattato CEE e del trattato Euratom, la Gazzetta ufficiale viene modificata e il suo titolo diventa Gazzetta ufficiale delle Comunit\u00e0 europee (GUCE). Nel gennaio del 1968 sono create rispettivamente le serie L (Legislazione, pubblicata il 3 gennaio) e serie C (Comunicazioni e informazioni, pubblicata il 12 gennaio), successivamente nel 1978 viene creata la serie S (Supplemento alla Gazzetta ufficiale delle Comunit\u00e0 europee) per la pubblicazione dei bandi di gara relativi agli appalti pubblici, in precedenza queste ultime informazioni erano pubblicate nelle altre serie.\nDal 1986 la serie S \u00e8 disponibile in forma elettronica di banca dati sotto l'acronimo TED (Tenders Electronic Daily); a partire dal 1\u00ba luglio 1998 \u00e8 abolita la forma cartacea ed \u00e8 disponibile unicamente su CD-ROM e su Internet. In virt\u00f9 del Trattato di Nizza (1\u00ba febbraio 2003) il titolo della Gazzetta ufficiale \u00e8 modificato in Gazzetta ufficiale dell'Unione europea e attualmente \u00e8 pubblicata nelle 24 lingue ufficiali dell'Unione europea. Gli atti della Comunit\u00e0 europea sono pubblicati, con mera funzione notiziale, anche dalla Gazzetta Ufficiale della Repubblica Italiana, il luned\u00ec e il gioved\u00ec.\nIdentificatori.\nOgni numero e le sue singole edizioni linguistiche sono univocamente identificati da un codice doi (es. doi:10.3000/19770707), mentre i singoli testi normativi o regolamentari sono dal codice \"European Legislation Identifier\" (ELI). La \"Gazzetta ufficiale dell'Unione europea\" in lingua italiana \u00e8 identificata dalla codifica ISSN 1977-0707."}
{"id": "722565", "revid": "224230", "url": "https://it.wikipedia.org/wiki?curid=722565", "title": "Calgaco", "text": "L'unica fonte storica che ci parla di lui \u00e8 l\"'Agricola\" di Tacito, che lo descrive come \"il pi\u00f9 distinto per valore e nobilt\u00e0 tra i diversi capi\" e al quale mette in bocca un celebre discorso, ricco di pathos, del quale \u00e8 rimasto proverbiale l'explicit (\"ubi solitudinem faciunt, pacem appellant\"):\nCalgaco non viene menzionato durante o dopo la battaglia del Graupio, e neppure tra gli ostaggi che Agricola si fa consegnare dopo la vittoria e non sappiamo quindi se fu ucciso nello scontro o se scamp\u00f2 alla morte. Comunque sia, egli scompare dalla scena della storia, altrettanto rapidamente di come vi era comparso.\nPrecedenti e paralleli.\nIl discorso di Calgaco trova un precedente durante le campagne galliche di Cesare, quando il nobile Critognato, del popolo gallico degli Arverni, incoraggia i compagni stremati dall'assedio di Alesia, arrivando perfino all'estrema proposta dell'antropofagia, pur di non arrendersi alla schiavit\u00f9 che sarebbe seguita alla conquista romana della Gallia.\nIn entrambi i brani \u00e8 evidenziata una capacit\u00e0 dei testimoni e della storiografia romana, il saper accogliere e interpretare il punto di vista dell'avversario; \u00e8 un tema letterario che raggiunge con Calgaco il punto pi\u00f9 alto e denso, ma che si ritrova anche in Sallustio, nell'epistola che egli immagina scritta da Mitridate, re del Ponto, al re dei Parti Arsace, e in Pompeo Trogo, in un discorso attribuito ancora a Mitridate."}
{"id": "722566", "revid": "71155", "url": "https://it.wikipedia.org/wiki?curid=722566", "title": "GUCE", "text": ""}
{"id": "722570", "revid": "287204", "url": "https://it.wikipedia.org/wiki?curid=722570", "title": "Lago Superiore", "text": "Il lago Superiore \u00e8 uno dei Grandi Laghi del Nord America. \u00c8 il pi\u00f9 grande lago d'acqua dolce del mondo per superficie (il mar Caspio \u00e8 pi\u00f9 grande, ma \u00e8 di acqua salata) e il terzo per volume. Si trova a cavallo fra gli Stati Uniti (Minnesota, Michigan e Wisconsin) e il Canada (Ontario).\nIl nome.\nNella lingua degli ojibway, il lago \u00e8 chiamato Gichigami (\"grande acqua\"). Fu chiamato \"Lac sup\u00e9rieur\" nel XVII secolo da esploratori francesi perch\u00e9 era situato sopra il lago Huron.\nIdrografia.\nSituato a 183 metri sul livello del mare, il lago ha una superficie di \u00a0km\u00b2 (escluse le isole). La sua area \u00e8 circa 220 volte quella del lago di Garda (370 km\u00b2) ed \u00e8 maggiore dell'area combinata di Piemonte, Lombardia, Veneto e Trentino-Alto Adige ( km\u00b2).\nHa una lunghezza di 563 km, terzo al mondo dopo il Lago Tanganica (676 km) e il Lago Bajkal (630 km). Il volume d'acqua \u00e8 di circa km\u00b3, terzo al mondo dopo il lago Bajkal ( km\u00b3) e il lago Tanganica ( km\u00b3). \nLo sviluppo costiero \u00e8 di km, isole escluse. La profondit\u00e0 massima \u00e8 di 406 metri, inferiore di quattro metri rispetto a quella del lago di Como in Italia. Il limnologo americano J. Val Klump fu la prima persona a raggiungere il punto pi\u00f9 profondo del lago, il 30 luglio 1985, in una spedizione scientifica.\nImmissari.\nNumerosi fiumi sono immissari del lago, fra di essi il Sand.\nGeografia.\nLa coste del lago Superiore rientrano per circa il 65% in territorio statunitense e per circa il 35% in territorio canadese e sono suddivise tra gli Stati del Minnesota, del Wisconsin, del Michigan e dell'Ontario.\nL'isola pi\u00f9 grande \u00e8 Isle Royale (535 km\u00b2, appartenente allo stato del Michigan pur essendo molto pi\u00f9 vicina al Minnesota e al Canada). Altre grandi isole sono Madeline Island nel Wisconsin e Michipicoten nella provincia canadese dell'Ontario. \nLe maggiori citt\u00e0 del lago sono i porti di Duluth nel Minnesota, di Superior nel Wisconsin, di Thunder Bay nell'Ontario, di Marquette nel Michigan e le due citt\u00e0 di Sault Ste. Marie, nel Michigan e nell'Ontario.\nIl lago Superiore si connette con il lago Huron tramite il Sault Saint Marie river.\nClima.\nLe dimensioni del lago Superiore rendono possibile un clima oceanico localizzato, simile al clima della Nuova Scozia. La massa d'acqua aiuta infatti a limitare le forti escursioni termiche tipiche del Nord America, ad eccezione delle irruzioni di correnti artiche invernali che gelano quasi totalmente il bacino. Le temperature sono dunque leggermente pi\u00f9 miti delle regioni circostanti e creano un effetto di condensazione col vento polare chiamato \"lake effect snow\" o \"bourrasque de neige\". Inoltre, le colline che delimitano il lago formano un incavo che trattiene l'umidit\u00e0 e la nebbia, soprattutto nei periodi pi\u00f9 freddi. \nLa temperatura superficiale dell'acqua si sarebbe riscaldata dal 1979 di 2.5\u00a0\u00b0C: ci\u00f2 \u00e8 stato attribuito al riscaldamento globale. Tuttavia c'\u00e8 da tener conto che il conteggio \u00e8 partito dagli anni settanta, quando cio\u00e8 si sono registrati i pi\u00f9 freddi inverni mai riscontrati con misure regolari, e che si \u00e8 preso come secondo parametro un'oscillazione termica nel pieno di un innalzamento di temperatura anomalo per la zona. Non si ha peraltro certezza sulla accuratezza delle misurazioni."}
{"id": "722571", "revid": "71155", "url": "https://it.wikipedia.org/wiki?curid=722571", "title": "Gazzetta Ufficiale della Comunit\u00e0 Europea", "text": ""}
{"id": "722572", "revid": "484362", "url": "https://it.wikipedia.org/wiki?curid=722572", "title": "J. Walter Thompson", "text": "La J. Walter Thompson (sigla JWT) \u00e8 un'agenzia pubblicitaria statunitense. \u00c8 una delle pi\u00f9 importanti del mondo. con pi\u00f9 di duecento filiali in pi\u00f9 di novanta paesi e pi\u00f9 di 12.000 dipendenti. Fa parte del gruppo WPP Group.\nL'azienda \u00e8 nota per la lunga durata dei rapporti con i clienti, com'\u00e8 il caso della Unilever (109 anni); della Kraft (89 anni); della Kimberly-Clark (84 anni); della Nestl\u00e9 (81 anni); della Kellogg's (80 anni); della Ford (67 anni).\nAltri clienti famosi dell'agenzia sono Avon, Tudor, HSBC, Johnson &amp; Johnson, Air Canada e il corpo dei Marines.\nStoria.\nLa JWT trae origine dall'agenzia \"Carlton &amp; Smith\", fondata nel 1864, una delle prime agenzie americane. William James Carlton vendeva spazi pubblicitari sulle riviste religiose.\nNel 1868 W. J. Carlton assunse come contabile il giovane James Walter Thompson., un veterano del corpo dei Marine proveniente dal Massachusetts.\nJames Walter Thompson si rese conto che occupandosi delle vendite avrebbe guadagnato di pi\u00f9 e divenne un venditore di successo della societ\u00e0.\nNel 1877 Thompson riusc\u00ec a rilevare l'attivit\u00e0 dal suo padrone per 500 dollari e l'anno dopo gli compr\u00f2 anche la mobilia da ufficio per 800 dollari; poi cambi\u00f2 il nome dell'agenzia in \"J. Walter Thompson\" perch\u00e9 pensava che James Thompson fosse un nome troppo comune a New York. Uno dei supi primi clienti fu il suo amico Robert Wood Johnson, il fondatore della Johnson &amp; Johnson.\nL'agenzia crebbe di dimensioni e fu la prima agenzia pubblicitaria americana a espandersi all'estero con l'apertura della J. Walter Thompson London nel 1899. L'attivit\u00e0 si espanse successivamente in tutto il mondo: in Egitto, Sudafrica e Asia.\nNei successivi trentotto anni la J. Walter Thompson divenne la pi\u00f9 grande agenzia pubblicitaria del mondo e produsse varie campagne che furono un modello per testo e immagini.\nLa J. Walter Thompson fu una delle prime agenzie ad assumere scrittori e artisti per creare \"r\u00e9clames\" attraenti per i clienti, sostituendo gli annunci tradizionali preparati dai settori vendite interni alle imprese.\nFu anche la prima agenzia a fornire un servizio ampio alla clientela, che comprendeva il disegno della confezione, il marchio e la ricerca di mercato.\nNel 1987 la JWT \u00e8 stata acquisita dalla WPP, uno dei maggiori gruppi pubblicitari internazionali.\nNel 2005 l'agenzia ha assunto l'attuale denominazione sociale (dall'acronimo di James Walter Thompson).\nCampagne.\nFra le campagne internazionalmente pi\u00f9 famose della JWT c'\u00e8 quella per la De Beers con lo slogan \"Un diamante \u00e8 per sempre\"."}
{"id": "722574", "revid": "834", "url": "https://it.wikipedia.org/wiki?curid=722574", "title": "Minimum alveolar concentration", "text": ""}
{"id": "722576", "revid": "112452143", "url": "https://it.wikipedia.org/wiki?curid=722576", "title": "Mare Celtico", "text": "Il mare Celtico, o mar Celtico (in inglese \"Celtic Sea\", in gaelico irlandese \"An Mhuir Cheilteach\") \u00e8 il braccio di oceano Atlantico compreso tra l'Irlanda meridionale e l'Inghilterra sudoccidentale. Le due coste distano mediamente 250\u00a0km. La profondit\u00e0 varia fra i 50 e i 200 metri.\nIl Mare Celtico \u00e8 collegato a nord al canale di San Giorgio, a est al canale di Bristol e a sud-est alla Manica.\n\u00c8 estremamente pescoso (in particolare sono abbondanti le sardine); sulle coste della Cornovaglia abbondano i villaggi di pescatori.\nInsenature e baie.\n\"Costa Irlandese\"\n\"Costa Inglese e Gallese\""}
{"id": "722588", "revid": "7336", "url": "https://it.wikipedia.org/wiki?curid=722588", "title": "HITT", "text": ""}
{"id": "722591", "revid": "287204", "url": "https://it.wikipedia.org/wiki?curid=722591", "title": "Spatzle", "text": ""}
{"id": "722597", "revid": "116643", "url": "https://it.wikipedia.org/wiki?curid=722597", "title": "Trombocitopenia da eparina", "text": ""}
{"id": "722602", "revid": "33751", "url": "https://it.wikipedia.org/wiki?curid=722602", "title": "Mondiali di calcio Under-20", "text": ""}
{"id": "722603", "revid": "13833", "url": "https://it.wikipedia.org/wiki?curid=722603", "title": "Pergamon Museum", "text": ""}
{"id": "722605", "revid": "1926649", "url": "https://it.wikipedia.org/wiki?curid=722605", "title": "Cl\u00e1udio Taffarel", "text": "Caratteristiche tecniche.\nEra un portiere scarsamente spettacolare, e le sue caratteristiche principali erano la razionalit\u00e0 e la freddezza; era inoltre abile nel parare i rigori. Era dotato di uno spiccato senso della posizione e di pronti riflessi.\nCarriera.\nGiocatore.\nClub.\nDebutt\u00f2 nel 1985 nell'Internacional con il quale gioc\u00f2 fino al 1990 non vincendo per\u00f2 alcun titolo. Si trasfer\u00ec poi in Italia, al , nell'ambito di un'operazione che port\u00f2 in Emilia anche Georges Gr\u00fcn e Tomas Brolin: l'acquisto di Taffarel fu spiegato dal patron Calisto Tanzi come un'operazione anche commerciale, in quanto il portiere avrebbe fatto da uomo immagine in Brasile per la Parmalat. Con il Parma vinse la Coppa Italia nel 1992 e la Coppa delle Coppe 1993, prima di trasferirsi alla , dove rimase fino al 1994; dopo il Mondiale del 1994 ha brevemente giocato con la squadra parrocchiale del Preziosissimo Sangue di Reggio nell'Emilia come attaccante.\nFu poi l'Atl\u00e9tico Mineiro ad acquistarlo, mantenendolo in rosa fino al 1997. Il Galatasaray lo prelev\u00f2 dal club brasiliano nel 1998, e fu\nuno dei protagonisti della vittoria della coppa UEFA nel 2000, dove, in finale contro l'Arsenal, \u00e8 stato eletto miglior giocatore. L'anno successivo vinse 2-1 contro il la Supercoppa europea e il Galatasaray con il suo apporto riusc\u00ec a raggiungere i quarti di finale di Champions League battendo squadre del calibro di e ; qui, nel 1999, scamp\u00f2 al terremoto di \u0130zmit. Nel 2001 torn\u00f2 in Italia per vestire nuovamente la maglia del Parma, facendo il secondo di S\u00e9bastien Frey fino alla stagione 2002-2003, terminata la quale rimase svincolato.\nNel settembre del 2003, mentre stava raggiungendo Empoli per effettuare il primo allenamento con il club toscano, la sua vettura ebbe un guasto meccanico: Taffarel, uomo molto religioso, interpret\u00f2 questo episodio come un segno divino e decise non solo di non firmare con gli azzurri ma anche di ritirarsi dal mondo del calcio giocato, dichiarando: \"Chiedo scusa alla societ\u00e0 e perdono a Dio, ma il guaio alla macchina mi ha fatto pensare. Ho capito di aver chiuso con questo sport\".\nNazionale.\nCon la Nazionale Taffarel per numero di presenze \u00e8 il primo portiere nella storia del Brasile con 101 apparizioni, e il quinto giocatore in assoluto dopo Cafu, Roberto Carlos, Lucio e Dani Alves. Oltre al trionfo del 1994, dove ha concesso solo tre gol (esclusi i due calci di rigore della finale), ha giocato i mondiali del 1990 e del 1998; questi ultimi terminati con un secondo posto, in cui ha parato gli ultimi due rigori della semifinale contro i .\nAllenatore.\nNella stagione 2004-2005 diviene preparatore dei portieri del Galatasaray; l'11 giugno 2011 ritorna ad essere preparatore dei portieri del club turco. Il 23 luglio 2014 viene nominato preparatore dei portieri della Sele\u00e7\u00e3o, salvo poi tornare al Galatasaray nel luglio del 2015, mantenendo comunque il suo ruolo nello staff della nazionale brasiliana. \nIl 30 novembre 2021 viene ingaggiato dal come preparatore dei portieri."}
{"id": "722607", "revid": "287204", "url": "https://it.wikipedia.org/wiki?curid=722607", "title": "Claudio Taffarel", "text": ""}
{"id": "722610", "revid": "23117", "url": "https://it.wikipedia.org/wiki?curid=722610", "title": "Cl\u00e1udio Andr\u00e9 Mergen Taffarel", "text": ""}
{"id": "722613", "revid": "23117", "url": "https://it.wikipedia.org/wiki?curid=722613", "title": "Claudio Andre Taffarel", "text": ""}
{"id": "722616", "revid": "287204", "url": "https://it.wikipedia.org/wiki?curid=722616", "title": "Sai (Aomori)", "text": " \u00e8 un villaggio giapponese della prefettura di Aomori.\nLa Hotokegaura, una serie di rocce ricca di cavit\u00e0 naturali che si estende dalla scogliera fino ai confini di Sai, \u00e8 l'unica attrazione turistica significativa nel villaggio.\nDal 2003, il villaggio conta una popolazione di 2.833 ed una densit\u00e0 di 20.98 persone per km\u00b2. L'area totale \u00e8 di 135.03 km\u00b2."}
{"id": "722618", "revid": "1544245", "url": "https://it.wikipedia.org/wiki?curid=722618", "title": "ATAF", "text": "ATAF S.p.A., acronimo di Azienda Trasporti dell'Area Fiorentina, \u00e8 una societ\u00e0 in house del comune di Firenze, che ne \u00e8 socio unico, incaricata della gestione del patrimonio immobiliare inerente il trasporto pubblico locale della citt\u00e0.\nNata nel 1945 per gestire l'intera rete del trasporto pubblico di Firenze, composta da linee automobilistiche, filoviaria e tranviaria, subentrando a Societ\u00e0 Trasporti Urbani del gruppo FIAT, mut\u00f2 pi\u00f9 volte denominazione con la soppressione della rete tranviaria nel 1958 e di quella filoviaria nel 1973 mantenendo invariato lo storico acronimo. Nel 2004, in vista dell'inaugurazione della nuova rete tranviaria, poi avvenuta nel 2010, costitu\u00ec la societ\u00e0 GEST, partecipata al 41% insieme alla societ\u00e0 francese RATP Dev. Nel corso dell'anno successivo, in seguito alle riforme operate dalla Regione Toscana nel settore, ATAF si riun\u00ec insieme all'azienda Li-nea nel consorzio ATAF&amp;Li-nea, divenuto concessionario del servizio di trasporto pubblico nell'area metropolitana fiorentina. Nel 2012, mediante una scissione parziale, fu creata la societ\u00e0 ATAF Gestioni, incaricata della gestione operativa della sola rete autobus urbana fiorentina, e quest'ultima fu venduta ad un'associazione temporanea di imprese composta da Busitalia - Sita Nord, CAP Autolinee e Autoguidovie. Contestualmente RATP Dev ha rilevato l'usufrutto delle quote di ATAF in GEST, lasciando alla societ\u00e0 la nuda propriet\u00e0.\nStoria.\nATAF fu istituita il 25 ottobre 1945 su iniziativa del Consiglio comunale di Firenze con la denominazione Azienda Tranviaria Automobilistica e Filoviaria per subentrare nella gestione del servizio di gestione del trasporto pubblico locale dell'area fiorentina, composto da autobus, filobus e tram, fino a quel momento gestito in concessione dalla Societ\u00e0 Trasporti Urbani (STU), del gruppo FIAT. La nuova societ\u00e0 entr\u00f2 in attivit\u00e0 il 1\u00ba gennaio 1946, occupandosi soprattutto della ricostruzione e della riparazione degli impianti e dei mezzi danneggiati durante la seconda guerra mondiale. \nNel corso degli anni cinquanta la rete venne ampliata ristrutturando i depositi e sostituendo mezzi ed attrezzature obsolete; a tal proposito, i costi prospettati per sostituire i veicoli su rotaie spinsero ATAF ad optare perlopi\u00f9 per mezzi su gomma avviando la dismissione della rete tranviaria, conclusa il 20 gennaio 1958. Con la chiusura di quest'ultima l'azienda mut\u00f2 la propria ragione sociale in Azienda Trasporti Automobilistici Filoviari.\nNegli anni sessanta la rete di trasporti fu estesa al di fuori dell'area urbana fiorentina creando i primi collegamenti verso alcune frazioni comunali. L'alluvione di Firenze del 4 novembre 1966 danneggi\u00f2 numerosi veicoli oltre che la rimessa di via Aretina e tre sottostazioni elettriche di alimentazione della rete filoviaria. Nel corso dell'anno successivo fu ripristinato il servizio filoviario che fu tuttavia definitivamente soppresso nel 1973. In tale occasione l'azienda mut\u00f2 nuovamente denominazione in Azienda Trasporti Automobilistici Fiorentini. L'ultimo cambiamento di denominazione avvenne nel 2000 in Azienda Trasporti dell'Area Fiorentina, mantenendo invariato nel corso degli anni l'acronimo ATAF.\nNel 2004 partecip\u00f2 insieme alla societ\u00e0 francese RATP Dev alla costituzione della societ\u00e0 GEST, incaricata di gestire la costruenda rete tranviaria, poi inaugurata nel 2010. Nel 2005 in seguito alla decisione della regione Toscana di assegnare il trasporto pubblico locale ad un unico gestore per ciascuno dei 14 lotti istituiti ATAF form\u00f2 un consorzio con la societ\u00e0 Li-nea denominato ATAF&amp;Li-nea. \nNel 2012 il comune di Firenze scelse di scindere il ramo operativo dell'azienda, inerente la gestione della rete autobus di Firenze, costituendo la societ\u00e0 ATAF Gestioni, assegnata tramite gara ad un'associazione temporanea di imprese (ATI) composta da: Busitalia - Sita Nord, parte del gruppo Ferrovie dello Stato Italiane, (70%), CAP Autolinee (25%) e Autoguidovie (5%); contestualmente RATP Dev rilev\u00f2 l'usufrutto delle quote detenute da ATAF in GEST, lasciando alla societ\u00e0 la nuda propriet\u00e0, mentre ATAF Gestioni subentr\u00f2 nelle quote fino ad allora gestite da ATAF. "}
{"id": "722623", "revid": "466539", "url": "https://it.wikipedia.org/wiki?curid=722623", "title": "Peter Fechter", "text": "Antefatto.\nDopo la seconda guerra mondiale la Germania era sotto la supervisione del Consiglio di controllo alleato formato dalle quattro nazioni vincitrici: Francia, Regno Unito, Stati Uniti d'America e Unione Sovietica. Le decisioni di governo dovevano essere prese all'unanimit\u00e0 dai quattro alleati. La Germania fu divisa in quattro zone amministrate direttamente da ognuna delle nazioni alleate. La capitale tedesca, Berlino, ricadente nell'area amministrata dai sovietici, fu a sua volta divisa in quattro settori, uno per ciascun alleato.\nCon la Guerra fredda l'accordo di Potsdam sull'amministrazione della Germania naufrag\u00f2 e il Consiglio di Controllo Alleato divenne inefficace. La nazione fu cos\u00ec divisa nei fatti in due paesi: la Germania Ovest, con regime democratico e la Germania Est, con regime comunista, corrispondenti alle aree occupate dagli alleati occidentali la prima e alle aree occupate dai sovietici la seconda.\nLa citt\u00e0 di Berlino che si trovava all'interno della Germania Est fu divisa anch'essa in Berlino Ovest e Berlino Est. Per un certo periodo, nonostante la tensione, i confini vennero mantenuti comunque aperti all'interno di Berlino. L'incremento della emigrazione dai settori orientali della citt\u00e0 verso quelli occidentali (una stima parla di 2.500.000 cittadini dell'est passati all'ovest tra il 1949 ed il 1961 tra civili emigrati e militari disertati) spinse nel 1961 il governo della Germania Est a costruire il muro di divisione della citt\u00e0. Secondo le autorit\u00e0 comuniste si trattava di un \u201cmuro di protezione antifascista\u201d; veniva infatti sostenuto che i settori occidentali fossero il rifugio per molti elementi del passato regime nazista.\nMorte.\nCirca un anno dopo la costruzione del muro, Fechter tent\u00f2 di scappare dalla RDT insieme all'amico Helmut Kulbeik. Il piano consisteva nel nascondersi nel laboratorio di un falegname vicino al muro in Zimmerstrasse e poi, osservando i movimenti delle guardie di frontiera dal nascondiglio, saltare dalla finestra nella cosiddetta \u2018'striscia della morte'\u2019 (una striscia di terreno nudo tra il muro ed un secondo muro parallelo), attraversarla correndo e quindi arrampicarsi sul secondo muro (alto solo due metri e sormontato da filo spinato) e quindi ricadere nel quartiere di Kreuzberg a Berlino Ovest, vicino a Checkpoint Charlie.\nQuando i due raggiunsero il secondo muro le guardie di frontiera dell'Est iniziarono a sparare. Kulbeik riusc\u00ec a scavalcare il secondo muro ma Fechter fu colpito al bacino mentre si arrampicava davanti a centinaia di testimoni. Cadde all'indietro nella striscia della morte dove rimase in vista dei cittadini occidentali, di molti giornalisti e naturalmente delle guardie. Nonostante le sue urla non ricevette aiuto medico. Mor\u00ec dopo circa un'ora di agonia. Centinaia di persone a Berlino Ovest si riunirono in una dimostrazione spontanea urlando \u201cassassini!\u201d alle guardie di frontiera.\nIl comandante del plotone di guardie di frontiera che avevano sparato sostenne poi che non era intervenuto con assistenza medica per Fechter per paura di creare un incidente visto che si diceva che, tre giorni prima, il soldato orientale Rudi Arnstadt fosse stato ucciso da un soldato occidentale. Comunque, terminata l'agonia, le guardie di frontiera andarono a riprendere il cadavere di Fechter. Da parte occidentale si sostenne che i tentativi di soccorsi erano stati \u201cdissuasi\u201d dai soldati orientali puntando loro le armi dato che il corpo di Fechter era in territorio della DDR.\nAlcuni giornali riportarono la notizia secondo la quale un sottotenente statunitense, presente alla scena, avrebbe ricevuto ordini di non muoversi.\nCommemorazione.\nUna croce fu subito posta a Berlino Ovest vicino al luogo dove fu colpito e lasciato morire dissanguato. Dopo la riunificazione della Germania, nel 1990 fu messa una stele in memoria di Peter Fechter, divenuta poi un punto focale per le celebrazioni commemorative del muro. Lo scrittore Cornelius Ryan dedic\u00f2 il suo libro \u201cL'ultima battaglia\u201d proprio alla memoria di Fechter. Il compositore Aullis Sallinen scrisse un pezzo per orchestra intitolato \u201cMauermusik\u201d per commemorare il giovane muratore. Il cantautore spagnolo Nino Bravo ha tratto ispirazione dalla storia di Fechter per il testo della sua canzone \"Libre\".\nProcesso.\nNel marzo del 1997 due ex guardie di frontiera della Germania Est, Rolf Friedrich e Erich Schreiber dovettero difendersi dall'accusa di omicidio per la morte di Fechter. Nel processo ammisero il fatto. Furono entrambi condannati a un anno di prigione."}
{"id": "722628", "revid": "59655", "url": "https://it.wikipedia.org/wiki?curid=722628", "title": "De Brosses", "text": ""}
{"id": "722629", "revid": "287204", "url": "https://it.wikipedia.org/wiki?curid=722629", "title": "Archivio Piancastelli", "text": "LArchivio Piancastelli \u00e8 una raccolta creata dal fusignanese Carlo Piancastelli (1867-1938), donata dal fondatore alla biblioteca civica \"Aurelio Saffi\" di Forl\u00ec. Essa comprende tutta la collezione appartenuta al Piancastelli, tra cui un ricchissimo monetiere imperiale romano, oltre a numerosi quadri.\nDescrizione.\nI grandi mutamenti sociali e le vicende politiche relative all'unit\u00e0 d'Italia crearono in Piancastelli il desiderio di conservare la memoria e le tradizioni della sua terra. Avvi\u00f2 cos\u00ec, sin da quando era studente universitario, la raccolta di cante, fiabe e proverbi che potessero testimoniare la civilt\u00e0 e le consuetudini della Romagna. Alla terra di origine di Piancastelli sono dedicati la maggior parte dei 55.000 volumi e degli oltre 220.000 documenti, disegni, incisioni, cartoline che lo costituiscono. Si tratta di un patrimonio fondamentale per la conoscenza della storia della Romagna e anche del Risorgimento italiano.\nA partire dal tema principale, che \u00e8 la Romagna i criteri delle raccolte operate da Piancastelli sono apparentemente vasti fino all'eclettismo.\nIl fatto \u00e8 che il collezionista riteneva rilevante e degno di essere documentato ogni personaggio che in qualche modo avesse avuto a che fare con il territorio (quello esteso appena accennato) anche solo per il passaggio e la permanenza in relazione alle attivit\u00e0 svolte. Questo criterio di attenzione poteva estendersi anche a colui (o coloro) che aveva avuto contatti col personaggio legato alla Romagna. Per questi motivi possiamo trovare ogni genere di contatti e presenze, inaspettate se non si entra in questo universo ideale.\nTra le poche cose mancanti in questo \"universo piancastelliano\" vi sono i materiali relativi alla discografia e alla cinematografia del suo tempo. Ricca, invece, la raccolta di cartoline provenienti da moltissime localit\u00e0; non vasta la pinacoteca. Tra i materiali d'arte si ricordano la raccolta delle incisioni di Bernardino Rosaspina.\nTra i numerosi autografi di musicisti che in qualche modo hanno avuto a che fare con la Romagna troviamo cos\u00ec, ad esempio, materiali del padre di Mozart (Leopold) e di Mozart stesso; manifesti della fine dell'Ottocento di opere di Verdi date a Vienna, 800 lettere autografe di Rossini, manoscritti musicali del pugliese Mercadante.\nNotevole anche la raccolta di lettere autografe di grandi personaggi storici, specialmente legati al Risorgimento italiano.\nIl collezionista fece realizzare la catalogazione dei volumi delle raccolte su schede cartacee di un catalogo di tipo Staderini ancora utilizzato. Negli anni dieci del XXI secolo la catalogazione digitale dei materiali delle Raccolte, gi\u00e0 avviata, non \u00e8 ancora stata completata. Tutte le sezioni delle Raccolte sono corredate di inventari cartacei (manoscritti e a stampa)."}
{"id": "722631", "revid": "22475", "url": "https://it.wikipedia.org/wiki?curid=722631", "title": "Detto, fatto!", "text": "Detto, fatto! \u00e8 un libro di David Allen, che tratta un sistema di gestione del tempo e di organizzazione delle proprie attivit\u00e0. Il titolo in lingua originale, Getting Things Done, pu\u00f2 essere tradotto con la locuzione \"fare in modo che le cose vengano fatte\". Il metodo \u00e8 noto comunemente con l'acronimo GTD (che \u00e8 anche un marchio registrato ).\nIl GTD parte dal presupposto che le persone hanno necessit\u00e0 di sgombrare la propria mente dall'assillo di ricordare compiti, appuntamenti e dettagli.\nIl metodo consiste nel \u00abliberare la mente dal lavoro di ricordare ogni cosa che deve essere fatta\u00bb e, quindi, concentrarsi pienamente sull'\u00abeseguire questi compiti\u00bb.\nGTD si basa sull'utilizzo di memorie esterne come \"sistema fidato\" per tener traccia delle cose da fare, e per questo \u00e8 stato associato alla teoria della memoria esterna e della cognizione distribuita.\nDopo la prima pubblicazione nel 2001, il GTD \u00e8 ormai diventato un vero e proprio modello manageriale per la gestione del tempo e dei progetti, o, seguendo la definizione dell'autore stesso: un metodo \"per gestire gli impegni, l'informazione e la comunicazione\".\nDescrizione.\nI criteri di base del GTD sono rielaborazioni e semplificazioni delle funzioni manageriali, del ciclo di trasmissione dell'informazione del knowledge management e dei principi esposti nei saggi di Henry Mintzberg.\nIn un certo senso si tratta pi\u00f9 di una disciplina pragmatica che di un metodo di lavoro.\nLo stesso Allen descrive il suo metodo come \"buon senso avanzato\", anche se afferma che gli ci sono voluti venti anni per elaborarlo coerentemente.\nDiversamente da altri esperti di gestione del tempo, David Allen non pone la sua attenzione sulle priorit\u00e0 dei compiti, ma raccomanda di creare e gestire delle liste di compiti e azioni precise.\nQuesto \u00e8 necessario perch\u00e9 il nostro \"sistema di promemoria\" mentale \u00e8 piuttosto inefficiente e raramente ci ricorda che cosa dobbiamo fare, nel momento e nel luogo giusto, in cui dobbiamo farlo.\nAllen asserisce che molti dei blocchi che noi generalmente incontriamo nel portare a termine certe attivit\u00e0 sono causati da un insufficiente piano \"front-end\" (ad esempio per ogni progetto si deve chiarire cosa si vuole ottenere e quali sono le specifiche azioni necessarie ad ottenerlo).\n\u00c8 molto pratico rimuovere tutti gli input inutili e concentrarsi solo su quelli necessari, per poi impostare in anticipo una serie di azioni che \u00e8 possibile portare avanti in un secondo momento, senza ulteriori pianificazioni.\nAllen scrive nel suo libro:\u00abFai uscire ogni cosa dalla tua mente. Prendi le decisioni riguardo alle azioni necessarie nel momento in cui il problema compare - non quando esplode. Organizza i promemoria dei tuoi progetti e le loro prossime azioni in categorie appropriate. Tieni il tuo sistema aggiornato, completo e rivisto sufficientemente per dare fiducia alle scelte su quello che stai facendo (e quello che \"non\" stai facendo) in ogni momento.\u00bb\nPrincipi.\nSi \u00e8 osservato, con un ribaltamento di prospettiva, che in realt\u00e0 lo scopo finale del metodo \u00e8 quello di avere la mente libera e rilassata, non quello di essere organizzato.\nL'organizzazione \u00e8 un male necessario per sgombrare la propria mente dagli assili e dalle pressioni quotidiane.\nI modi con cui Allen suggerisce di organizzarsi sono i seguenti:\nRaccolta.\nRaccogli tutto ci\u00f2 di cui hai bisogno di tracciare o ricordare o attuare in quello che Allen chiama un \"bucket\" (letteralmente un cesto): una scatola fisica, una casella di posta elettronica, un registratore, un notebook, un PDA, o una semplice combinazione di questi. Fai uscire ogni cosa dalla tua mente e mettila nel \"dispositivo raccoglitore\", pronto per essere elaborato.\nTutte le liste dovranno essere elaborate (svuotate), almeno una volta a settimana.\nMetodo.\nQuando si elabora una lista di input, si segua un severo flusso di lavoro:\nSe si stima l'impiego di meno di due minuti per fare qualcosa, farla subito \u00e8 la strada giusta. Due minuti sono naturalmente una indicazione generica: in pratica si tratta del tempo che si impiegherebbe a pianificare l'azione in altra data.\nOrganizzazione.\nAllen descrive e consiglia una serie di liste (o categorie) per tener traccia delle voci che richiedono attenzione:\nAnche un calendario \u00e8 importante, per tener traccia degli appuntamenti e impegni; comunque, Allen raccomanda in modo particolare che il calendario sia riservato a ci\u00f2 che lui chiama \"panorami difficili\": cose che devono essere fatte assolutamente entro un termine stabilito, o riunioni e appuntamenti fissati nel tempo e in un luogo. Le voci \"Da fare\" dovrebbero essere pi\u00f9 semplicemente riservate alla lista delle prossime azioni.\nUn ultimo componente organizzativo chiave di GTD \u00e8 il sistema d'archiviazione.\n\"Detto, fatto!\" spiega che un sistema d'archiviazione, se occorre usarlo, dev'essere facile, semplice e divertente. Persino un singolo foglietto, se ti occorre come riferimento, dovrebbe meritare una propria posizione in archivio se non rientra in una cartella gi\u00e0 esistente. Il suggerimento di Allen \u00e8 di tenere un unico sistema d'archiviazione, organizzato alfabeticamente, per renderlo adatto a conservare e ritrovare il pi\u00f9 rapidamente e facilmente possibile le informazioni che occorrono.\nRevisione.\nLe liste di azioni e i promemoria saranno di scarso aiuto se non vengono riviste almeno giornalmente, o in qualunque momento in cui si ha tempo.\nValutati il tempo, l'energia e le risorse disponibili in quel particolare momento, si decida qual \u00e8 la cosa pi\u00f9 importante da fare proprio ora, e la si faccia non appena terminata la revisione della lista di azioni.\nSe si \u00e8 inclini a procrastinare, ci si potrebbe ridurre a svolgere sempre i compiti facili e ad evitare quelli difficili. Come soluzione a questo, si pu\u00f2 decidere di svolgere le azioni della lista una per una seguendo il loro ordine, proprio come si suggerisce di fare per smaltire la posta in arrivo.\nAlmeno una volta la settimana, la disciplina di GTD richiede che si riveda tutte le tue azioni di rilievo, i progetti e le voci \"in attesa\", assicurandosi che ogni nuovo compito o prossimo evento siano stati inseriti nel sistema, e che esso sia bene aggiornato.\nAllen consiglia la creazione di un meccanismo di sollecito per aiutare a rinfrescare la memoria ogni settimana per i compiti e progetti di rilievo.\nFare.\nQualunque sistema organizzativo non funziona se si passa tutto il tempo a organizzare i compiti invece di svolgerli effettivamente!\nLa tesi di David Allen \u00e8 che se pu\u00f2 rendere semplice, facile e divertente svolgere le azioni da compiere, si sar\u00e0 meno inclini a procrastinare o ad essere sopraffatto da troppi \"anelli aperti\" della catena di azioni e informazioni.\nCritiche.\nAlcuni osservatori hanno sottolineato che nonostante il grande successo del metodo, non vi sono solide basi documentali e scientifiche a supporto teorico dello stesso. Tuttavia il metodo sembra essere coerente con moderni modelli cognitivi.\nNella nuova edizione del libro \"Detto Fatto\", pubblicata nel 2015, David Allen ha raccolto in appendice numerose conferme scientifiche della validit\u00e0 del metodo.\nNel suo e-book \"Zen To Done\" Leo Babauta - proponendo una sua versione semplificata del GTD - sottolinea che il metodo \u00e8 implementabile con relativa facilit\u00e0 da parte di manager di alto livello molto impegnati che fanno fatica a concludere i loro lavori perch\u00e9 continuamente interrotti e sovraccarichi di informazioni ed impegni, ma che possono permettersi comunque di delegare numerosi compiti ad altri. Inoltre secondo Babauta il GTD pu\u00f2 risultare troppo complesso e spingere a concentrarsi sulla categorizzazione dei task pi\u00f9 che sulla loro effettiva applicazione.\nImplementazioni software.\nDopo la prima pubblicazione nel 2001 il \"GTD\" \u00e8 ormai diventato un vero e proprio \"modello di pensiero\" che ha dato un considerevole impulso allo sviluppo di applicazioni (o funzionalit\u00e0 di applicazioni esistenti).\nNonostante questo David Allen mantiene un atteggiamento neutrale e consiglia di cominciare ad applicare il sistema con sistemi cartacei .\nSoftware \"GTD\".\nNumerosi personal information manager e programmi di \"task management\" sono stati sviluppati o modificati in modo da essere compatibili col sistema GTD.\nGli utenti di Gmail possono utilizzare etichette per creare liste \"Da fare\" e progetti .\nEsiste anche una estensione per Gmail di Mozilla Firefox che implementa una interfaccia GTD direttamente sul browser . Anche Thunderbird pu\u00f2 essere impostato per il suo uso con GTD \nAnalogamente \u00e8 possibile utilizzare le etichette e le attivit\u00e0 di Microsoft Outlook e Microsoft Office OneNote in maniera da implementare il GTD."}
{"id": "722632", "revid": "599013", "url": "https://it.wikipedia.org/wiki?curid=722632", "title": "Murder in the First", "text": ""}
{"id": "722633", "revid": "115112", "url": "https://it.wikipedia.org/wiki?curid=722633", "title": "Osso penieno", "text": ""}
{"id": "722646", "revid": "49022", "url": "https://it.wikipedia.org/wiki?curid=722646", "title": "Battaglia del Monte Graupio", "text": ""}
{"id": "722655", "revid": "125867575", "url": "https://it.wikipedia.org/wiki?curid=722655", "title": "Crazy Taxi", "text": "Crazy Taxi \u00e8 un videogioco arcade del genere simulatore di guida. Sviluppato nel 1999, venne convertito nel 2000 per Dreamcast.\nNel 2001 venne pubblicato anche per le piattaforme PlayStation 2 e GameCube. La Strangelite ne realizz\u00f2 una versione per Microsoft Windows. Negli anni 2010 sono state realizzate conversioni per dispositivi iOS e Android e per le piattaforme digitali PlayStation Network e Xbox Live.\nModalit\u00e0 di gioco.\nLo scopo del gioco, la cui ambientazione \u00e8 ispirata a San Francisco, \u00e8 di accompagnare vari passeggeri - uno alla volta - nel proprio taxi e guadagnare pi\u00f9 denaro possibile prima dello scadere del tempo a disposizione. I quattro personaggi giocabili sono i tassisti Axel, BD Joe, Gena e Gus; ognuno di essi presenta un diverso stile di guida.\nI passeggeri sono indicati con il simbolo del dollaro, che assume un colore differente in base alla distanza della destinazione. I colori vanno dal rosso al verde scuro, passando per l'arancione, il giallo e il verde chiaro. Il tempo parte da 50 secondi; una volta accompagnato un passeggero si potranno ricevere 2 o 5 secondi bonus in base al tempo impiegato per giungere a destinazione. \nLe versioni per console del gioco, oltre a proporre una mappa aggiuntiva inedita rispetto alla versione arcade, contengono anche la modalit\u00e0 Crazy Box, una serie di minigiochi e sfide che mettono alla prova il giocatore nell'uso di manovre avanzate. \nUna delle caratteristiche del gioco \u00e8 quella di simulare una guida alquanto spericolata e caratterizzata dall'elevato numero di incidenti e sinistri stradali (molti dei quali assai bizzarri).\nColonna sonora.\nEffetti sonori e musiche si devono a Yuko Iseki.\nAccoglienza.\nLa rivista \"Retro Gamer\" ha classificato \"Crazy Taxi\" come il sesto miglior gioco uscito per Dreamcast su un massimo di venticinque titoli."}
{"id": "722656", "revid": "7336", "url": "https://it.wikipedia.org/wiki?curid=722656", "title": "Kn\u00f6pfle", "text": ""}
{"id": "722657", "revid": "7336", "url": "https://it.wikipedia.org/wiki?curid=722657", "title": "Sp\u00e4tzl\u00e2", "text": ""}
{"id": "722658", "revid": "7336", "url": "https://it.wikipedia.org/wiki?curid=722658", "title": "Spatz\u00e2", "text": ""}
{"id": "722659", "revid": "7336", "url": "https://it.wikipedia.org/wiki?curid=722659", "title": "Sp\u00e4tzli", "text": ""}
{"id": "722661", "revid": "7336", "url": "https://it.wikipedia.org/wiki?curid=722661", "title": "Spatzen", "text": ""}
{"id": "722662", "revid": "125808395", "url": "https://it.wikipedia.org/wiki?curid=722662", "title": "Metropolitana di Copenaghen", "text": "La metropolitana di Copenaghen \u00e8 la rete di linee metropolitane gestita da Metro Service per conto di Metroselskabet a servizio delle citt\u00e0 di Copenaghen e Frederiksberg, in Danimarca. Si tratta dell'unica metropolitana in Danimarca ed \u00e8 la quarta rete pi\u00f9 estesa della Scandinavia.\nLa rete \u00e8 composta da quattro linee identificate con numeri preceduti dalla M e colori diversi per un totale di 36 chilometri di tracciato. Dispone di 39 stazioni, di cui 25 sotterranee, una interrata e 13 di superficie, delle quali 15 di interscambio tra pi\u00f9 linee della metropolitana e nove di scambio con le ferrovie suburbane e regionali. Su tutte le linee vengono impiegati convogli driverless forniti dall'italiana AnsaldoBreda. Fa parte del sistema Din Offentlige Transport (DOT), un accordo di collaborazione tra DSB, Metroselskabet e Movia.\nLe prime due linee della rete, M1 (verde) ed M2 (giallo), furono inaugurate il 19 ottobre 2002 rispettivamente tra N\u00f8rreport e Vestamager e tra N\u00f8rreport e Lergravsparken, mentre nel corso del 2003 entrambe furono prolungate fino a Frederiksberg e poi a Vanl\u00f8se; la M2 nel 2007 ha raggiunto il capolinea di Lufthavnen, presso l'aeroporto di Copenaghen. Nel 2019 \u00e8 stata inaugurata la linea circolare M3 (rosso) mentre nel 2020 ha iniziato il servizio la linea M4 (blu).\nStoria.\nLa metropolitana fu costruita dopo un'indagine del 1992 sul trasporto a Copenaghen, in quanto grandi appezzamenti di terreno ad Amager, situata a sud del centro di Copenaghen, erano ancora inutilizzate o soggette all'agricoltura. La citt\u00e0 decise di svilupparle come parte del progetto \u00d8restad, insieme alla costruzione del ponte di \u00d8resund. Poich\u00e9 le aree non erano servite dalla rete ferroviaria suburbana, si decise di costruire una rete di trasporti urbani pi\u00f9 efficiente, con proposte di nuove linee di tram, di un sistema di metropolitana leggera e di una metropolitana automatica. Fu scelta la metropolitana perch\u00e9 aveva la maggiore capacit\u00e0 rispetto alle altre e assicurava maggiore velocit\u00e0 e sicurezza; la soluzione era per\u00f2 la pi\u00f9 costosa.\nI piani finali del 1996 per la costruzione della metropolitana consistevano di due linee, che avrebbero seguito lo stesso percorso dal quartiere Vanl\u00f8se, attraversando il centro della citt\u00e0 per giungere poi ad Amager, dove si sarebbero divise in una linea occidentale (M1), diretta verso Vestamager e una linea orientale (M2), diretta all'Aeroporto di Copenaghen. Il piano fu diviso in tre fasi: la prima partiva da N\u00f8rreport e terminava a Lergravsparken e Vestamager. La costruzione, effettuata da Copenaghen Metro Construction Group ed Ansaldo STS (che si \u00e8 occupata dell'ingegneria e integrazione di sistema, della fornitura degli impianti elettroferroviari e dei veicoli della metropolitana automatica senza guidatore) inizi\u00f2 nel 1997 e fu inaugurata dalla Regina Margherita II il 19 ottobre 2002.\nLa seconda fase fu divisa in due progetti: il progetto 2a copre la distanza da N\u00f8rreport a Frederiksberg, ed \u00e8 stato completato il 29 maggio 2003, mentre la parte 2b apr\u00ec il 12 ottobre dello stesso anno ed estese la Metro da Frederiksberg a Vanl\u00f8se, seguendo il tracciato della ex linea ferroviaria che correva da Vanl\u00f8se a Frederiksberg. \nL'ultimo prolungamento della M2 da Lergravsparken all'Aeroporto fu chiamato fase 3. Il percorso \u00e8 lungo 4,5 km e conta cinque stazioni: effettuer\u00e0 il servizio fin dove correva la vecchia linea Amagerbanen, chiusa negli anni sessanta. La tratta \u00e8 stata aperta nell'ottobre 2007 e permette di raggiungere l'aeroporto dal centro di Copenaghen in 15 minuti.\nIl 2 dicembre 2005 Copenaghen e Frederiksberg hanno raggiunto un accordo sull'espansione della rete metropolitana, con una linea circolare, la linea M3, che \u00e8 stata inaugurata il 29 settembre 2019.\nIl rapporto costi-benefici della metropolitana fu ampiamente dibattuto negli anni dopo che inizi\u00f2 il servizio; i pagamenti dei debiti della Metro sono iniziati tre anni prima dell'inizio del servizio, e si prevede che saranno esauriti nove anni prima del previsto. Si sono tuttavia verificati alcuni problemi specialmente concernenti le porte automatiche dei treni, che hanno causato ritardi nei primi anni di attivazione del servizio; oggi il problema \u00e8 stato quasi risolto. La Metro trasporta ogni giorno circa 150.000 passeggeri, e si \u00e8 bene incorporata con il sistema di trasporti pubblici della citt\u00e0, che consiste anche di treni suburbani (\"S-tog\"), e autobus.\nRete.\nLinee.\nLa Metro comprende due linee che seguono lo stesso percorso in citt\u00e0 e si dividono a Christianshavn in due linee differenti, una occidentale e una orientale. Le linee hanno un totale di 22 stazioni e una lunghezza totale di .\nLa metropolitana corre nel sottosuolo con uno scartamento ferroviario standard, con terza rotaia a 750 V DC. Il tracciato giunge in superficie presso Amager e nella zona intorno a Vanl\u00f8se, mentre nel centro cittadino \u00e8 interrato. Le gallerie sono state costruite con diversi metodi: scavi con macchine per perforare il suolo, scavi a cielo aperto e il New Austrian Tunnelling method. Esistono punti di estrazione ogni 300 metri nei tunnel, e all'interno delle gallerie sono installati ripetitori di segnali GSM, in modo da permettere l'uso dei telefoni cellulari. Alcuni tratti della rete sono sopraelevati, costruiti su viadotti appositamente realizzati.\nQuando il servizio normale \u00e8 interrotto per motivi tecnici, la tratta coperta dalla Metro \u00e8 effettuata da autobus, che collegano le stazione della metropolitana con una frequenza minore di quella dei treni.\nStazioni.\nSull'attuale rete ci sono 22 stazioni, nove delle quali sono sotterranee: sei ad alta profondit\u00e0 e tre appena sotto il livello del suolo. Tutte sono state disegnate in modo simile, con una colonna alta 5 metri di fronte ad ogni stazione. Tutte le stazioni sono lunghe 60 metri e profonde 20, con l'eccezione di N\u00f8rreport, che \u00e8 lunga 80 metri. Ogni fermata \u00e8 dotata di citofoni a disposizione dei passeggeri per le comunicazioni con il centro informazioni o per comunicare eventuali emergenze. Siccome non vi \u00e8 alcuno spazio tra la banchina e il treno, coloro che utilizzano una carrozzella possono accedere alla metropolitana senza aiuto.\nLe stazioni situate pi\u00f9 in profondit\u00e0 si trovano 20 metri sotto il livello del suolo. Sono tutte provviste di ascensori e scale mobili. Tutte queste stazioni sono dotate di porte scorrevoli che chiudono l'accesso ai binari quando il treno non \u00e8 presente, in modo da evitare che la gente possa accedere ai tunnel. Ci sono anche piramidi di vetro sul tetto delle stazioni, che permettono di ricevere la luce del giorno; all'interno di queste piramidi vi sono dei prismi che riflettono e dividono la luce, che talvolta forma arcobaleni sulle pareti.\nLe stazioni in superficie sono costruite in vetro e acciaio, che conferiscono un aspetto futuristico. Queste stazioni non hanno le porte scorrevoli di sicurezza, ma ci sono dispositivi automatici che fermano il treno se vi sono ostacoli sulle rotaie. Una volta fermato, il treno deve essere fatto ripartire manualmente. Le stazioni in superficie, a partire da Amager, sono sopraelevate.\nBiglietti.\nI biglietti usati negli altri mezzi di trasporto pubblici valgono anche per la metropolitana della capitale danese. Ci sono macchinette per l'emissione dei biglietti in ogni stazione. \nTreni.\nI treni sono della classe Metr\u00f2 Automatico AnsaldoBreda, prodotti dall'omonima azienda italiana, e sono stati disegnati da Giugiaro Design. Sono tutti senza macchinista, in quanto gestiti da un sistema computerizzato chiamato ATC (Automatic Train Control). Sui treni vi sono spesso assistenti, il cui compito \u00e8 di fornire informazioni ai passeggeri, di controllare i biglietti e di gestire le emergenze. Se non vi sono steward sul treno, i passeggeri possono chiamare utilizzando speciali citofoni posti nelle vetture.\nI treni sono lunghi 39 metri, larghi 2,65 e pesano 52 tonnellate. La velocit\u00e0 massima \u00e8 di 80\u00a0km/h, ma la velocit\u00e0 media in servizio \u00e8 di 40\u00a0km/h, con una possibilit\u00e0 di accelerazione e di decelerazione di 1,3\u00a0m/s\u00b2. Ogni treno consiste di tre vagoni, con un totale di 12 porte automatiche (6 per lato) e 96 posti a sedere; pu\u00f2 ospitare anche 204 passeggeri in piedi. Sui treni esistono zone speciali studiate appositamente per le sedie a rotelle e per le biciclette. Siccome questi treni sono relativamente piccoli, sono stati progettati per il trasporto veloce su brevi distanze, con frequenze molto ridotte (2 minuti nelle ore di punta).\nIl sistema automatico.\nL'intera metropolitana \u00e8 gestita automaticamente da un computer. Lasciando che il sistema sia gestito in modo informatico, vengono eliminati tutti gli errori umani, e si mantiene una frequenza elevata delle corse proprio a grazie alla precisione dell'accelerazione e della frenata. Il sistema \u00e8 monitorato da cinque operatori, e in caso di emergenza, i treni possono essere comandati a distanza dagli operatori del centro di controllo o dagli steward sui treni.\nIl sistema ATC della Metropolitana di Copenaghen \u00e8 sviluppato e gestito da Ansaldo STS, che ha sede a Genova.\nIl sistema ATC \u00e8 diviso in tre sotto-sistemi:\nGestione della metropolitana e dati economici.\nLa gestione della metropolitana \u00e8 affidata a Metro Service A/S controllata al 100% da \"Inmetro - International Metro Service S.r.l.\", che nel 2006 ha vinto l'appalto fino al 19 ottobre 2010 per l'esercizio e la manutenzione della linea ad un costo di 122 milioni di euro. Inmetro \u00e8 una societ\u00e0 italiana composta al 51% da Azienda Trasporti Milanesi S.p.A. e al 49% da Ansaldo STS.\nA seguito di una gara d'appalto internazionale, il 3 febbraio 2010 la concessione per la gestione della metropolitana \u00e8 stata nuovamente assegnata alla societ\u00e0 Metro Service A/S per 180 milioni di euro, per i prossimi 5 anni, con l'opzione per ulteriori 3.\nMetro Service ha avuto nel 2008 ricavi da trasporto pubblico locale per 36.26 milioni, Mol di 8.78 milioni, Ebit di 2.02 milioni, utili per 1.62 milioni. Ha trasportato 46 milioni di passeggeri.\nMetroselskabet I/S \u00e8 invece il proprietario dell'infrastruttura ferroviaria.\nSviluppi futuri.\nIl governo danese ha accettato la proposta di una linea circolare, per collegare le aree del centro della citt\u00e0 con quelle che non sono coperte dal normale servizio ferroviario e dalla metropolitana. La \u00d8restad Development Corporation prevede che le linee M3 e M4 potranno sostenere un traffico di 275\u00a0000 passeggeri al giorno, il 25% delle quali attualmente non utilizza il servizio pubblico: ci\u00f2 diminuirebbe significativamente il traffico nelle ore di punta. Queste due nuove linee, a differenza della M1 e M2 correranno esclusivamente sottoterra; i costi previsti sono di due miliardi di euro e l'apertura \u00e8 prevista per il 2020.\nSono considerati anche i progetti di estendere la M4 ai comuni di Br\u00f8nsh\u00f8j e Gladsaxe, e alle aree industriali a nord e a sud di Copenaghen."}
{"id": "722663", "revid": "7336", "url": "https://it.wikipedia.org/wiki?curid=722663", "title": "Troffi", "text": ""}
{"id": "722664", "revid": "729019", "url": "https://it.wikipedia.org/wiki?curid=722664", "title": "STS-109", "text": "La STS-109 \u00e8 stata una missione spaziale del Programma Space Shuttle, finalizzata alla manutenzione del telescopio spaziale Hubble e l'ultima dell'orbiter Columbia prima del fatale incidente avvenuto durante la missione STS-107."}
{"id": "722666", "revid": "13833", "url": "https://it.wikipedia.org/wiki?curid=722666", "title": "Battaglia del fiume Cernaia", "text": ""}
{"id": "722668", "revid": "5822986", "url": "https://it.wikipedia.org/wiki?curid=722668", "title": "Passabasso", "text": ""}
{"id": "722670", "revid": "729019", "url": "https://it.wikipedia.org/wiki?curid=722670", "title": "STS-110", "text": "La STS-110 \u00e8 una missione spaziale del Programma Space Shuttle. Il suo principale scopo era il trasporto e l'installazione del segmento S0 della Integrated Truss Structure, ovvero l'elemento portante della Stazione Spaziale Internazionale."}
{"id": "722673", "revid": "729019", "url": "https://it.wikipedia.org/wiki?curid=722673", "title": "Marco Giunio Silano Torquato (console 46)", "text": "Attraverso la madre Emilia Lepida discendeva dall'imperatore Augusto, da Marco Vipsanio Agrippa e dal triumviro Marco Emilio Lepido.\nAnche suo padre era di nobile famiglia. Divenne console nel 46. Fu avvelenato nel 54, mentre era governatore d'Asia, per ordine di Agrippina e senza il consenso dell'imperatore Nerone. Era la vendetta della donna per il suicidio del fratello Lucio. Era il padre di Lucio Giunio Silano Torquato."}
{"id": "722674", "revid": "729019", "url": "https://it.wikipedia.org/wiki?curid=722674", "title": "Gran Premio Repubblica Italiana", "text": "Il Gran Premio Repubblica Italiana \u00e8 un Gran Premio di Formula 1 non valido per il Campionato mondiale disputatosi in un'unica edizione il 18 giugno 1972 all'Autodromo di Vallelunga vicino a Roma.\nLa gara, sulla distanza di ottanta giri, fu vinta da Emerson Fittipaldi su Lotus-Ford che conquist\u00f2 anche pole position e giro pi\u00f9 veloce. Il podio venne completato da due piloti italiani: Andrea De Adamich, secondo su Surtees-Ford e Nanni Galli, terzo con una Tecno."}
{"id": "722675", "revid": "729019", "url": "https://it.wikipedia.org/wiki?curid=722675", "title": "STS-111", "text": "La STS-111 \u00e8 una missione spaziale del Programma Space Shuttle."}
{"id": "722676", "revid": "729019", "url": "https://it.wikipedia.org/wiki?curid=722676", "title": "STS-112", "text": "La STS-112 \u00e8 una missione spaziale del Programma Space Shuttle."}
{"id": "722677", "revid": "729019", "url": "https://it.wikipedia.org/wiki?curid=722677", "title": "STS-113", "text": "La STS-113 \u00e8 stata una missione spaziale del Programma Space Shuttle."}
{"id": "722679", "revid": "14691", "url": "https://it.wikipedia.org/wiki?curid=722679", "title": "Fiume Volta", "text": ""}
{"id": "722680", "revid": "14691", "url": "https://it.wikipedia.org/wiki?curid=722680", "title": "Lago Volta", "text": ""}
{"id": "722681", "revid": "287204", "url": "https://it.wikipedia.org/wiki?curid=722681", "title": "Umificazione", "text": ""}
{"id": "722683", "revid": "729019", "url": "https://it.wikipedia.org/wiki?curid=722683", "title": "STS-107", "text": "La STS-107 \u00e8 una missione spaziale del Programma Space Shuttle. Durante il rientro in atmosfera lo Space Shuttle Columbia si distrusse per un danneggiamento allo scudo termico avvenuto durante la partenza del veicolo, con la morte di tutto l'equipaggio.\nStemma.\nLo stemma della missione STS-107 contiene al centro il simbolo della microgravit\u00e0 \"\u03bcg\" che forma il simbolo dell\"Astronaut office\", le tre scie dorate che terminano con una stella. Il sole che sorge rappresenta i numerosi esperimenti condotti nella missione, che aprono una nuova era della ricerca scientifica sulla microgravit\u00e0, condotta a bordo della Stazione Spaziale Internazionale e oltre. A sinistra sono disegnate le sette stelle della costellazione della Colomba, come il numero di astronauti dell'equipaggio, che rappresenta la pace e lo Space Shuttle \"Columbia\". Vicino al nome dell'astronauta Ramon \u00e8 disegnata la bandiera d'Israele, sottolineando che \u00e8 la prima persona di quella nazionalit\u00e0 a volare su uno Space Shuttle.\nCronologia.\nGioved\u00ec 16 gennaio (1\u00ba giorno, lancio).\nLo Shuttle Columbia decoll\u00f2 apparentemente senza problemi alle 15:39 UTC dalla piattaforma 39A. Nessuno si accorse che in realt\u00e0 un frammento di rivestimento isolante si stacc\u00f2 dal serbatoio esterno e colp\u00ec l'Orbiter. Questo danno sar\u00e0 la causa principale dell'incidente.\nRaggiunta l'orbita, l'equipaggio apr\u00ec i portelli della stiva di carico e inizi\u00f2 ad attivare gli esperimenti contenuti in un doppio modulo Spacehab. Le attivit\u00e0 dell'equipaggio vennero divise in un doppio turno di lavoro: McCool, Brown e Anderson vennero assegnati ad un gruppo chiamato \"team Blu\", mentre Husband, Chawla, Clark e Ramon al \"team Rosso\". In questo modo, durante tutta la missione sarebbe sempre stato presente uno dei due gruppi per condurre gli esperimenti, in modo da assicurarne la continuit\u00e0. Durante il turno di giorno lavor\u00f2 il team rosso, mentre durante quello notturno il team blu.\nVenerd\u00ec 17 gennaio (2\u00ba giorno).\nL'equipaggio complet\u00f2 l'attivazione dello SpaceHab e tutti i 59 esperimenti scientifici contenuti. Tra essi erano presenti:\nSabato 18 gennaio (3\u00ba giorno).\nGli astronauti puntarono gli strumenti del \"MIDEX\" sul Mediterraneo e sull'Atlantico per iniziare le ricerche delle piccole particelle di polvere. Nella giornata vennero effettuati i seguenti esperimenti:\nInoltre, vennero iniziati gli esperimenti contenuti nel \"Combustion Module\". Tra questi, lo studio sulla formazione della fuliggine e le sue propriet\u00e0.\nDomenica 19 gennaio (4\u00ba giorno).\nContinuarono gli esperimenti biomedici condotti per studiare la risposta del corpo umano all'assenza di peso, in particolare analizzando la costruzione delle proteine, la produzione del calcio e la formazione dei composti chimici associati con i calcoli renali e come le urine e la saliva cambiano in ambiente di microgravit\u00e0.\nLuned\u00ec 20 gennaio (5\u00ba giorno).\nDurante il quinto giorno, i membri del gruppo rosso raccolsero ulteriori dati dall'esperimento \"Mechanics of Granular Materials\", utili per lo studio dei terremoti.\nFurono utilizzate le apparecchiature relative all'esperimento SOLSE per lo studio della quantit\u00e0 di ozono nell'atmosfera superiore terrestre. In particolare venne impiegato un particolare spettrometro, puntato verso il bordo terrestre durante particolari orbite.\nTramite le telecamere dell'esperimento \"MEIDEX\", l'equipaggio riprese diverse tempeste.\nMarted\u00ec 21 gennaio (6\u00ba giorno).\nLo specialista israeliano Ilan Ramon venne raggiunto in videoconferenza con il primo ministro israeliano Ariel Sharon e altri dignitari. Ramon riusc\u00ec a riprendere dei fenomeni atmosferici chiamati \"folletti\" ed \"elfi\". Essi, mai fotografati prima di allora, sono fenomeni associati con le attivit\u00e0 elettriche nelle tempeste ed hanno luogo nell'atmosfera superiore.\nL'esperimento condotto attraverso il \"Bioreactor Demonstration System\", un dispositivo che permette la crescita di colture in modo migliore rispetto agli strumenti a Terra, continu\u00f2 a produrre tessuti tumorali, studiati dallo specialista di missione e medico Laurel Clark.\nLo studio dello strato di ozono terrestre continu\u00f2 con l'esperimento \"Shuttle Ozone Limb Sounding Experiment-2\" (SOLSE-2), che analizz\u00f2 la luce solare rifratta dall'atmosfera per la misurazione dell'ozono. Inoltre vennero impiegate le attrezzature del \"Solar Constant Experiment\" (SOLCON) per la misurazione dell'irradiazione solare sopra l'atmosfera.\nMercoled\u00ec 22 gennaio (7\u00ba giorno).\nGli astronauti inviarono a Terra delle riprese televisive di vari insetti che facevano parte del pacchetto di esperimenti sviluppati da vari studenti. Gli esseri viventi portati a bordo comprendevano insetti, ragni, pesci, api e vermi. Alcuni vermi riuscirono a sopravvivere al disastroso rientro del \"Columbia\", e vennero ritrovati tra i resti dell'Orbiter.\nIl gruppo Rosso continu\u00f2 lo studio della crescita dei tessuti nel \"Bioreactor Demonstration System\", disattiv\u00f2 l'esperimento \"Laminar Soot Processes\", per lo studio della fuliggine creata dalla combustione in ambiente di microgravit\u00e0, che aveva completato tutti i processi. Inoltre venne terminato l'esperimento \"Microbial Physiology Flight Experiment\", per la crescita dei batteri e lieviti.\nIl gruppo Blu inizi\u00f2 i lavori con l'esperimento SOFBALL (\"Structures of Flame Balls at Low Lewis-number\"), per lo studio dei processi di combustione, con lo scopo di raccogliere dati per lo sviluppo di motori pi\u00f9 efficienti, ad emissioni ridotte e pi\u00f9 sicuri.\nGli astronauti ricalibrarono gli strumenti del \"MEIDEX\" e ripresero le osservazioni delle piccole particelle atmosferiche.\nGioved\u00ec 23 gennaio (8\u00ba giorno).\nDurante la giornata continuarono gli esperimenti \"SOFBALL\" e ARMS (\"Advanced Respiratory Monitoring System\"), un esperimento dell'Agenzia Spaziale Europea per le analisi degli effetti dell'assenza di peso sul corpo umano.\nClark, oltre a lavorare con l'esperimento BDS e le colture di batteri, invi\u00f2 i dati su un esperimento che prevedeva la crescita di rose per lo sviluppo di profumi.\nVenerd\u00ec 24 gennaio (9\u00ba giorno).\nHusband, Chawla, Clark e Ramon, del gruppo rosso, iniziarono le attivit\u00e0 del giorno riprendendo nuovamente l'esperimento \"SOFBALL\" e \"ARMS\". Nell'ambito dell'esperimento \"SOFBALL\" vennero compiute sette prove di combustione, provando vari combustibili come il metano.\nMcCool, Brown e Anderson del gruppo Blu studiarono il comportamento di un campione di suolo sabbioso e impregnato d'acqua quando viene sottoposto a pressione. Venne analizzata la crescita del muschio a gravit\u00e0 zero e furono estratti sei campioni di olii essenziali dalle rose. Gli insetti, i ragni e gli altri animali vennero trovati in buona salute.\nSabato 25 gennaio (10\u00ba giorno).\nMcCool, Brown e Anderson parteciparono ad interviste con vari giornalisti di vari media. Clark complet\u00f2 gli esperimenti OSTEO (\"Osteoporosis Experiment in Orbit\"), che avevano lo scopo di analizzare le attivit\u00e0 delle cellule ossee. Nell'ambito dell'esperimento \"Combined Two-Phase Loop Experiment\", gli astronauti continuarono gli studi dei cicli termici in microgravit\u00e0, facendo fluire calore da un evaporatore verso un condensatore e irradiando il calore nello spazio.\nVenne completato anche l'esperimento FAST (\"Facility for Adsorption and Surface Tension\"), per misurare la tensione superficiale.\nHusband calibr\u00f2 due camere fotografiche per la ripresa delle particelle di polvere e degli altri fenomeni elettrici nell'atmosfera superiore. I cosiddetti \"folletti\" sono delle scariche elettriche che si generano dalla parte superiore delle nuvole temporalesche e si scaricano nella ionosfera superiore terrestre.\nL'equipaggio invi\u00f2 una trasmissione televisiva a terra dove gli astronauti illustrarono i vari esperimenti in corso.\nDomenica 26 gennaio (11\u00ba giorno).\nDurante la giornata di domenica continuarono, con ulteriori prove di combustione. Vennero ripresi pennacchi di polvere nel Mediterraneo e nella regione del Medio oriente, assieme ad altri \"folletti\" elettrici. I controllori della missione riferirono di aver ricevuto il primo flusso dati digitale delle immagini dell'esperimento, assieme a dati su significativi quantitativi di polvere nelle regioni osservate. Anche l'esperimento STARS continu\u00f2 a produrre risultati.\nGli astronauti osservarono inoltre la fuoriuscita di un baco da seta dal suo bozzolo e la schiusura della uova di un pesce in un acquario. Il gruppo Blu trascorse del tempo con 13 roditori, sui quali vennero studiati gli effetti della microgravit\u00e0 sul loro sistema neurovestibolare. Questi effetti vennero studiati anche su campioni biologici nel \"Biopack experiment\".\nSuccessivamente furono ottenute ulteriori dati dall'esperimento \"SOLSE\" e l'equipaggio invi\u00f2 a terra delle immagini eccezionali di Israele, del Mar Rosso e della Penisola del Sinai, assieme ad un video dove venivano ripresi alcuni momenti di vita in orbita.\nLuned\u00ec 27 gennaio (12\u00ba giorno).\nDopo un totale di 39 test su 15 diversi tipi di carburante, venne terminato l'esperimento \"SOFBALL\". Vennero osservate per la prima volta delle palle di fuoco oscillanti, che erano state previste solo in via teorica fino al quel momento. Vennero disattivati anche l'esperimento \"Mechanics of Granular Materials\", dopo aver completato con successo dieci cicli di test, il \"Microbial Physiology Flight Experiment\" dopo l'ottavo ed ultimo gruppo di campioni di batteri.\nGli astronauti, a turno, presero un breve periodo di riposo e tempo libero. Successivamente osservarono e misurarono per la prima volta delle particelle di polvere sopra l'Oceano Atlantico, inviando dati che vennero accolti favorevolmente dagli scienziati dell'agenzia spaziale israeliana.\nMarted\u00ec 28 gennaio (13\u00ba giorno).\nGli astronauti iniziarono l'esperimento MIST (\"Water Mist Fire Suppression Experiment\"), che fu progettato per controllare come la nebbiolina d'acqua impedisce alle fiamme di propagarsi, in modo da sviluppare sistemi antincendio pi\u00f9 leggeri e migliori sia sulla Terra che nelle strutture in orbita. L'esperimento venne inizialmente ostacolato da una piccola noia tecnica al \"Combustion Module-2\", un modulo che permette di contenere e controllare in sicurezza esperimenti che includono il fuoco.\nNel gruppo di esperimenti chiamato \"Physiology and Biochemistry\" (\"PhAB4\"), vennero raccolti campioni di sangue e urine.\nMercoled\u00ec 29 gennaio (14\u00ba giorno).\nLa giornata di mercoled\u00ec venne dedicata alla tradizione conferenza con vari media. Anderson, responsabile del carico scientifico afferm\u00f2:\nRamon rifer\u00ec che le tempeste di sabbia furono scarse nella prima settimana della missione, ma successivamente apparve una gigantesca tempesta sopra l'Atlantico, della durata di tre giorni, che forn\u00ec i mezzi per condurre l'esperimento \"MEIDEX\". Egli espresse anche un desiderio di pace nell'area del Medio Oriente.\nGioved\u00ec 30 gennaio (15\u00ba giorno).\nA due giorni dal termine della missione, quasi tutti gli 80 esperimenti previsti erano stati completati. Negli ultimi giorni di missione vennero completati gli esperimenti \"MIST\" e \"MEIDEX\". Quest'ultimo riprese ulteriori dati sui \"folletti\" e sugli \"elfi\" di luce, dopo aver ripreso con successo una notevole concentrazione di polvere.\nL'equipaggio immagazzin\u00f2 gli ultimi campioni di sangue, urine e saliva, che sarebbero dovuti essere analizzati a terra per gli studi sugli effetti della microgravit\u00e0. L'esperimento \"Biotube\" controll\u00f2 la crescita di piante in presenza di forti campi magnetici.\nHusband e Chawla passarono il turno di lavoro simulando l'atterraggio dello Shuttle.\nVenerd\u00ec 31 gennaio (16\u00ba giorno).\nDurante la mattinata, Husband, McCool e Chawla controllarono le superfici di volo del Columbia, dopo aver attivato le tre \"Auxiliary Power Units\", durante i controlli di routine il giorno precedente l'atterraggio. Successivamente attivarono i propulsori del \"reaction control sistem\", il sistema di propulsione orbitale del Columbia per regolare l'assetto dello Shuttle ed iniziare il rientro nell'atmosfera.\nIl resto dell'equipaggio ultim\u00f2 gli esperimenti rimasti, riprendendo un'ultima immagine di attivit\u00e0 elettriche sopra le tempeste con la strumentazione del \"MEIDEX\" e spensero il \"Bioreactor Demonstration System\". Successivamente disattivarono il modulo SpaceHab nella stiva di carico.\nSabato 1\u00ba febbraio (17\u00ba giorno, incidente).\nAttorno alle 9 del mattino del 1\u00ba febbraio, mentre lo Shuttle \"Columbia\" si trovava a un'altezza di sopra il Texas centrale, si interruppero le comunicazioni. Il \"Columbia\" procedeva a una velocit\u00e0 di 20\u00a0000\u00a0km/h (Mach 18). Poco dopo vennero avvertite le squadre di emergenza.\nDopo la tragica scoperta che un qualche malfunzionamento aveva disintegrato il \"Columbia\" e il suo equipaggio durante il rientro, venne istituita una commissione d'inchiesta. Essa concluse che lo Shuttle aveva sub\u00ecto durante la partenza un danno al bordo di attacco dell'ala, a causa di un frammento di schiuma isolante che si era staccato dal serbatoio esterno. Il danno permise al flusso di gas surriscaldato presente durante il delicato rientro atmosferico di penetrare all'interno dello Shuttle.\nNote.\nhttps://history.nasa.gov/columbia/Troxell/Columbia%20Web%20Site/CAIB/CAIB%20Website/news/STS%20107%20Working%20Scenario/sts107workingscenario_1.pdf"}
{"id": "722685", "revid": "174925", "url": "https://it.wikipedia.org/wiki?curid=722685", "title": "Carceri mamertine", "text": ""}
{"id": "722686", "revid": "2519", "url": "https://it.wikipedia.org/wiki?curid=722686", "title": "Geografia del Ghana", "text": "Dati generali.\nIl Ghana \u00e8 situato pochi gradi a nord dell'Equatore ed \u00e8 attraversato dal Meridiano di Greenwich. Con un'area complessiva di 238.540\u00a0km\u00b2 (di cui il 3,5% coperta da acqua), \u00e8 il 77\u00ba paese del mondo per superficie.\nMorfologia.\nIl terreno del Ghana \u00e8 collinare a ovest e pianeggiante nella zona del Bacino del fiume Volta. I rilievi sono pochi e modesti; la cima pi\u00f9 alta, il Monte Afadjato, \u00e8 885\u00a0m s.l.m.\nIdrografia.\nL'elemento dominante dell'idrografia del Ghana \u00e8 il Bacino del Volta, costituito dai fiumi Volta e Volta Bianco, dal lago Volta e da altri bacini minori. Il fiume pi\u00f9 lungo \u00e8 il Volta Bianco, che nasce nel Burkina Faso; importante \u00e8 anche l'Oti, che nasce nel Togo e forma uno dei bracci del lago Volta. Il fiume Volta (importante soprattutto per la notevole portata) mette in collegamento il lago omonimo con il Golfo di Guinea.\nI laghi principali sono il Volta, il Keta Lagoon, il Songaw Lagoon e il Tano\u00e8. Particolarmente insolito \u00e8 anche il lago Bosumtwi in un cratere meteoritico nella Regione di Ashanti.\nFlora e fauna.\nMolta della vegetazione originaria \u00e8 stata distrutta per lasciare posto all'agricoltura. Al sud, dove \u00e8 ancora presente la foresta tropicale, prevalgono il mogano e il cedro. L'intera porzione settentrionale e parte di quella centrale sono occupati dalla savana, con rari arbusti e pochi alberi. Dei pochi animali selvatici presenti si ricordano l'elefante, l'antilope, la iena, il leopardo e varie specie di scimmia. I rettili pi\u00f9 diffusi sono il pitone e il cobra."}
{"id": "722694", "revid": "729019", "url": "https://it.wikipedia.org/wiki?curid=722694", "title": "STS-117", "text": "La STS-117 \u00e8 stata la 118\u00aa missione spaziale del Programma Space Shuttle, il 28\u00ba volo dello Space Shuttle Atlantis, la 21\u00aa missione statunitense verso la ISS e il volo di assemblaggio 13A.\nLa missione aveva lo scopo di installare sulla Stazione Spaziale Internazionale i segmenti a travatura reticolare (S3 e S4) con il terzo gruppo di celle fotovoltaiche. \u00c8 stata inoltre completata la ritrazione delle celle fotovoltaiche del segmento P6 iniziata nella missione STS-116.\nLa missione STS-117 rappresenta il 250\u00ba volo umano in orbita terrestre.\nIl 26 febbraio 2007 una violenta grandinata si \u00e8 abbattuta sul Kennedy Space Center danneggiando il serbatoio esterno e parte dello scudo termico dell'ala sinistra della navetta. Dopo una prima analisi dei danni si \u00e8 deciso di rinviare il lancio previsto per il 15 marzo e di effettuare quindi un Roll Back, cio\u00e8 di riportare la navetta nel Vehicle Assembly Building per le riparazioni. Il Roll Back ha avuto luogo il 4 marzo. Dopo la conclusione delle ispezioni \u00e8 emerso che i danni arrecati al rivestimento esterno del serbatoio sono per compressione della schiuma e non per distaccamento di materiali e quindi meno gravi del previsto. La data prevista per il lancio \u00e8 stata dunque spostata all'8 giugno.\nIl 26 aprile 2007, a causa dei ritardi accumulati, la NASA ha deciso di effettuare il cambio di equipaggio Williams-Anderson in questa missione anzich\u00e9 nella prevista STS-118.\nEquipaggio.\nEquipaggio ISS Expedition 15 in partenza\nEquipaggio ISS Expedition 15 in ritorno\nStemma.\nLo stemma simboleggia la continuazione dell'assemblaggio della stazione spaziale internazionale, raffigurata mentre orbita attorno alla Terra. La parte della stazione in colore dorato \u00e8 il componente che \u00e8 stato installato dell'equipaggio della missione STS-117. Sopra e sotto la stazione sono presenti i nomi degli astronauti. I due simboli dell'Astronaut Office che si distendono in basso dal numero \"117\" rappresentano gli sforzi dei programmi spaziali verso il completamento della stazione. In alto, l'orbiter e la striscia rossa, bianca e blu rappresentano il rinnovato patriottismo statunitense, mentre si prosegue l'esplorazione dell'universo.\nCarico della missione.\nIl carico della missione \u00e8 il segmento S3/S4 per la Stazione Spaziale Internazionale.\nMissione.\nIl lancio della missione era stato originalmente previsto il 16 marzo, ma la data \u00e8 stata anticipata per aumentare la finestra di lancio e incrementare le possibilit\u00e0 del successo del lancio. In preparazione per la data precedente, l\"Atlantis\" era stato trasportato al Vehicle Assembly Building il 7 febbraio.\nDopo l'arrivo dell'orbiter all\"Assembly Facility\", venne collegato al serbatoio esterno e ai razzi a combustibile solido il 12 febbraio. Fu inoltre installato il carico scientifico della missione, costituito dal segmento S3/S4 e un gruppo di pannelli solari.\nPrecedentemente era previsto il \"rollover\" dell\"Atlantis\" per il lancio dal \"pad 39A\" il 14 febbraio, ma a causa di letture errate della pressione in uno degli \"Operation Pressure Trasducers\" (\"OPT\") nella parte anteriore dell'SRB destro esso venne rimandato alle 7:00 EST del 15 febbraio.\nUlteriori inconvenienti, come un problema al trasferimento di un generatore al Mobile Launcher Platform, rimandarono ulteriormente il Rollout fino alle 8:19.\nAlle 15:09 il Shuttle giunse alla piattaforma di lancio, e venne deciso di risolvere proprio sulla piattaforma il problema con gli OPT.\nDanni da grandine.\nA seguito di una grandinata, le ispezioni rivelarono dei danni all'Orbiter e al serbatoio esterno: chicchi di grandine grandi come palle da golf crearono migliaia di buchi nel rivestimento isolante del serbatoi, e provocarono danni minori in 26 piastrelle dello scudo termico dell'Atlantis sull'ala sinistra.\nIl 4 marzo 2007 l\"Atlantis\" venne riportato al Vehicle Assembly Building. Dopo ulteriori controlli venne stabilito che lo Shuttle poteva tornare al volo. Dopo le riparazioni venne riportato sul pad 39A il 15 maggio e venne lanciato con successo l'8 giugno.\nLa grandinata caus\u00f2 modifiche nei programmi di lancio degli Shuttle: la missione STS-123 venne spostata a febbraio 2008, la STS-118 ad agosto 2007, la STS-120 a ottobre 2007 e la STS-122 a dicembre 2007. La missione STS-118 doveva essere compiuta necessariamente dopo questa poich\u00e9 trasporta il segmento S5, che deve essere montato sul segmento S4.\nCronologia.\nVenerd\u00ec 8 giugno (1\u00ba giorno, Lancio).\nLo Space Shuttle Atlantis part\u00ec senza problemi n\u00e9 ritardi alle 19:38.04 EDT (1.38.04 CEST) e dopo circa 9 minuti raggiunse l'orbita terrestre. Questo fu il primo lancio dal pad 39A dal 2003 quando venne utilizzato per lo Space Shuttle Columbia nella sua ultima missione: la STS-107. Da questo lancio fino alla conclusione dei voli \u00e8 previsto l'uso del solo pad 39A.\nSabato 9 giugno (2\u00ba giorno).\nArchambault, Forrester e Swanson utilizzarono come da routine l'Orbiter Boom Sensor System del braccio robotico dello Shuttle per le prime ispezioni al bordo anteriore delle ali e della parte anteriore. Venne trovato un apparente foro di circa 15 centimetri sull'OMS pod di sinistra che \u00e8 una zona non critica dello scafo. In seguito venne accertato che si trattava di una ripiegatura di un elemento in tessuto.\nDomenica 10 giugno (3\u00ba giorno, Aggancio).\nFu effettuata la consueta manovra denominata Rendezvous pitch maneuver per permettere all'equipaggio della ISS di fotografare la parte inferiore dello scafo. In particolare, furono riprese immagini ravvicinate del OMS di sinistra, e in seguito inviate agli ingegneri a Terra. L\"Atlantis\" si agganci\u00f2 alla stazione spaziale alle ore 19.36 UTC (21:36 CEST), il portello venne aperto alle ore 21.20 UTC (23:20 CEST) e si tenne la cerimonia di benvenuto. In seguito Archambault e Forrester utilizzarono il braccio robotico dello Shuttle per estrarre dalla stiva di carico il segmento S3/S4 e passarlo al braccio robotico della stazione, guidato da Williams. L'operazione fu terminata alle 00:28 UTC e il segmento venne lasciato in posizione per essere installato durante la prima passeggiata spaziale dagli astronauti Reilly e Olivas.\nLuned\u00ec 11 giugno (4\u00ba giorno, EVA 1).\nPoco dopo le 10:00 Archambault, Forrester e Kotov utilizzarono il braccio robotico della stazione per spostare il segmento S3/S4 nell'estremit\u00e0 del segmento S1 per essere installato. La prima passeggiata spaziale della missione inizi\u00f2 alle 20:02 UTC, un'ora dopo il previsto a causa di una temporanea mancanza di controllo d'assetto della stazione causata dallo spegnimento di un giroscopio. Reilly e Olivas completarono l'aggancio dei cavi e delle connessioni; infine iniziarono i preparativi per il dispiegamento dei pannelli fotovoltaici. La passeggiata spaziale dur\u00f2 6 ore e 15 minuti.\nMarted\u00ec 12 giugno (5\u00ba giorno).\nIl dispiegamento dei nuovi pannelli fotovoltaici fu l'evento caratterizzante il giorno 5. I controllori della stazione dispiegarono il nuovo gruppo di pannelli solari connesso al segmenti S3/S4 appena installato e l'equipaggio dello Shuttle inizi\u00f2 i preparativi per la seconda passeggiata spaziale. Il dispiegamento del primo pannello termin\u00f2 alle 11:29 e del secondo alle 12:58.\nUn computer di navigazione russo ha avuto dei problemi nel mantenere l'assetto della stazione. I controllori di volo attivarono i computer dell\"Atlantis\" per il controllo dell'assetto durante il dispiegamento dei pannelli, e in seguito restituirono il controllo a quelli della stazione, ma si verific\u00f2 un problema. Nel frattempo, i responsabili del controllo missione stavano decidendo come riparare il rivestimento isolante, e infine comunicarono che si sarebbe atteso un altro giorno per dare il tempo agli ingegneri di pianificare le attivit\u00e0 aggiuntive che sarebbero state inserite nella terza o quarta passeggiata spaziale.\nMercoled\u00ec 13 giugno (6\u00ba giorno, EVA 2).\nForrester e Swanson hanno completato l'EVA 2 dopo aver ritratto parzialmente i pannelli fotovoltaici del P6. Durante la passeggiata spaziale gli astronauti e il controllo missione si accorsero che i circuiti del motore del SARJ erano connessi al contrario e quindi non rimossero i blocchi per prevenire movimenti indesiderati. I controllori di volo russi continuarono a lavorare per risolvere il problema con i computer russi che forniscono il controllo di assetto di riserva. La stazione, durante questo periodo, mantenne l'assetto con i giroscopi e lo Shuttle come sistema di riserva, in situazione di sicurezza.\nGioved\u00ec 14 giugno (7\u00ba giorno).\nAlle 6.30 CDT i computer russi che controllano l'assetto e altre funzionalit\u00e0 vitali per la stazione continuarono a presentare malfunzionamenti. Un primo tentativo di riavvio and\u00f2 a buon fine ma fece scattare un falso allarme antincendio che svegli\u00f2 l'equipaggio. Alle 15:38 Anderson, Sturckow, Archambault, Swanson e Williams continuarono a ritrarre i pannelli solari il pi\u00f9 possibile, per semplificare la passeggiata spaziale di venerd\u00ec. Reilly e Olivas ricontrollarono le procedure per la passeggiata spaziale successiva, in particolar modo la riparazione del rivestimento protettivo dell\"Atlantis\", che prevedeva la \"pinzatura\" della porzione sporgente del rivestimento sulla mattonella adiacente.\nVenerd\u00ec 15 giugno (8\u00ba giorno, EVA 3).\nLa terza passeggiata spaziale caratterizz\u00f2 il giorno 8. Nella prima parte Olivas effettu\u00f2 la riparazione dell'elemento in tessuto dell'OMS pod sinistro dell\"Atlantis\"; nel frattempo Reilly install\u00f2 una valvola per l'idrogeno nella sezione anteriore del modulo Destiny dedicato ad un nuovo sistema di generazione dell'ossigeno. Il sistema separa l'acqua nei suoi componenti di base, ossigeno ed idrogeno, espellendo l'idrogeno all'esterno attraverso la valvola e convogliando l'ossigeno alla stazione. Nella seconda parte dell'EVA, entrambi gli astronauti si spostarono sopra il segmento P6 per assistere le operazioni finali nel ripiegamento del pannello solare, accertandosi che fosse stivato correttamente. La terza EVA fu completata in 7 ore e 58 minuti. I computer primari russi tornarono online bypassando un circuito mentre quelli secondari vennero mantenuti offline.\nSabato 16 giugno (9\u00ba giorno).\nFurono risolti i problemi ai computer russi i quali ripresero a funzionare (4 online e 2 in stand-by). Forrester e Swanson prepararono per l'EVA 4, riconfigurando le tute spaziali.\nDomenica 17 giugno (10\u00ba giorno, EVA 4).\nIl giorno fu caratterizzato dalla quarta EVA in cui Forrester e Swanson verificarono il Drive-Lock assembly 2, che guida la rotazione del Solar Alpha Rotary Joint e rimossero i fermagli di quest'ultimo, un giunto che permette la rotazione dei pannelli solari. I membri dell'equipaggio continuarono a trasferire i rifornimenti dallo Shuttle alla stazione e alle 22:18 ricontrollarono le procedure per la passeggiata spaziale di domenica. Alle 23:43 tutti gli astronauti si raccolsero nel modulo Destiny per una conferenza. Tra gli altri compiti, installarono un cavo dati sul modulo Unity, rimossero una antenna GPS, aprirono la valvola di idrogeno che era stata installata nella precedente passeggiata.\nQuest'ultima passeggiata spaziale della missione STS-117 inizi\u00f2 alle 16.25 UTC (18:25 CEST) e dur\u00f2 6 ore e 29 minuti.\nLuned\u00ec 18 giugno (11\u00ba giorno).\nGli astronauti trascorsero un meritato giorno di riposo, con pochi impegni. Effettuano gli ultimi trasferimenti di materiale tra l\"Atlantis\" e la ISS mentre il controllo missione a Terra effettuava dei test sui computer russi a bordo della stazione. I test diedero esito positivo cos\u00ec gli equipaggi della Expedition 15 e dello Space Shuttle Atlantis tennero la consueta cerimonia di commiato e chiusero i portelli tra la stazione e lo shuttle alle 17:51 CDT.\nMarted\u00ec 19 giugno (12\u00ba giorno, Sgancio).\nLo Space Shuttle Atlantis si sganci\u00f2 dalla ISS alle 14.42 UTC (16:42 CEST) e dopo essersi allontanato, effettu\u00f2 un giro completo attorno alla stazione per fotografarla nella nuova configurazione. In seguito, il pilota Archambault attiv\u00f2 i propulsori per posizionare l'Atlantis ad una distanza di sicurezza, mentre i suoi colleghi effettuarono dei controlli aggiuntivi al sistema di protezione termico. Queste nuove immagini vennero inviate agli ingegneri che verificarono l'assenza di eventuali danni provocati da micrometeoriti durante il periodo di aggancio alla stazione.\nMercoled\u00ec 20 giugno (13\u00ba giorno).\nAlle 8:48 il comandante Sturckow, il pilota Archambault e Swanson attivarono il primo Auxiliary Power Unit e alle 10:08 effettuarono il normale controllo del Control Reaction System dell\"Atlantis\", per assicurarsi che il velivolo fosse pronto per le operazioni di fuoriuscita dall'orbita e discesa sulla superficie. Gli astronauti della stazione trascorsero una giornata di riposo.\nGioved\u00ec 21 giugno (14\u00ba giorno).\nI preparativi per le operazioni di uscita dall'orbita iniziarono alle 7:50, ma le cattive condizioni atmosferiche annullarono l'atterraggio al Kennedy Space Center. I responsabili della missione attivarono il sito di atterraggio di riserva alla Edwards AFB. L'equipaggio riapr\u00ec i portelli delle stive di carico e corresse l'orbita per le nuove opportunit\u00e0 di atterraggio.\nVenerd\u00ec 22 giugno (15\u00ba giorno, Atterraggio).\nDurante questa giornata erano previste 5 opportunit\u00e0 di atterraggio (2 al Kennedy Space Center e 3 nella Edwards Air Force Base in California). Come nel giorno precedente il primo tentativo di rientrare al Kennedy Space Center venne scartato.\nLo Space Shuttle Atlantis atterr\u00f2 sulla pista 22 della Edwards Air Force Base alle 19.49 UTC (21:49 CEST) dopo aver completato 219 orbite.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-117 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-317.\nLa missione STS-317 era la missione di riserva nel caso in cui il \"Discovery\" fosse risultato danneggiato nella missione STS-116. Questa missione di emergenza comprendeva quattro astronauti tra quelli assegnati dall'equipaggio della STS-117 e sarebbe stata pronta al lancio non prima del 21 febbraio 2007."}
{"id": "722696", "revid": "339392", "url": "https://it.wikipedia.org/wiki?curid=722696", "title": "M\u00e9e", "text": ""}
{"id": "722715", "revid": "712828", "url": "https://it.wikipedia.org/wiki?curid=722715", "title": "Tar-Elendil", "text": ""}
{"id": "722717", "revid": "547034", "url": "https://it.wikipedia.org/wiki?curid=722717", "title": "Marco Vettio Bolano", "text": "Biografia.\nServ\u00ec in Asia sotto Gneo Domizio Corbulone nel 62, fu console nel 66 e proconsole della Britannia dal 69 al 71, nel pieno della guerra civile dell'anno dei quattro imperatori. Per ordine dell'imperatore Vitellio, prese il posto di Marco Trebellio Massimo, che era stato costretto a scappare dalla rivolta della XX \"Valeria Victrix\", guidata da Marco Roscio Celio. A Bolano si un\u00ec la XIIII \"Gemina\", che era stata ritirata dalla Britannia nel 67 ed era fedele a Otone, salito sul trono imperiale dopo aver sconfitto Vitellio.\nBolano dovette fronteggiare la seconda insurrezione di Venuzio, ex-marito di Cartimandua, regina filo-romana dei Briganti. Bolano non riusc\u00ec per\u00f2 a proteggere la regina dall'ex consorte, che la detronizz\u00f2.\nCon la salita al potere di Vespasiano alla fine del 69, nell'Impero torn\u00f2 l'ordine. Roscio Celio fu rimpiazzato al comando della XX \"Valeria Victrix\" da Gneo Giulio Agricola. Bolano rimase governatore fino al 71. Il poeta Stazio, nelle \"Silve\", racconta della costruzione di forti e della conquista di trofei da un re britanno, da cui sembra di capire che egli riusc\u00ec a riconquistare parte del territorio che era stato occupato dai Britanni ribelli. Gli successe Quinto Petillio Ceriale."}
{"id": "722718", "revid": "729019", "url": "https://it.wikipedia.org/wiki?curid=722718", "title": "STS-118", "text": "La STS-118 \u00e8 una missione spaziale del Programma Space Shuttle, la 22\u00b0 verso la Stazione Spaziale Internazionale e il volo di assemblaggio 13A.1, lanciata dal pad 39A del Kennedy Space Center l'8 agosto 2007. Prima dell'incidente nel 2003, questa avrebbe dovuto essere l'unica visita dello Space Shuttle Columbia alla Stazione Spaziale Internazionale (ISS). Questa missione segna il ritorno della navetta Endeavour nello spazio dal 2002 (STS-113) dopo una fase di manutenzione, restauro ed upgrade durata 2 anni.\nA causa dei ritardi della missione STS-117, il lancio originariamente previsto per il 28 giugno 2007 \u00e8 stato posticipato all'8 agosto. Inoltre, anche il cambio di equipaggio Williams-Anderson previsto per questa missione \u00e8 stato anticipato alla STS-117. Il posto liberato da Anderson \u00e8 stato assegnato all'astronauta della NASA Benjamin Alvin Drew, Jr. al suo primo volo. Lo Shuttle \"Endeavour\" \u00e8 atterrato il 21 agosto 2007 alle 16:33 UTC.\nStemma.\nLo stemma raffigura lo Shuttle \"Endeavour\" nella sua missione di assemblaggio della stazione spaziale, e simboleggia il perseguimento della conoscenza attraverso l'esplorazione spaziale. In alto, sopra al simbolo dell'Astronaut Office \u00e8 presente il simbolo del segmento S-5 che \u00e8 stato installato durante la missione. A sinistra la fiamma, che rappresenta la conoscenza, ricorda l'importanza dell'istruzione, in onore a tutti gli insegnanti e gli studenti del mondo. Le sette stelle bianche e la foglia rossa rappresentano i membri statunitensi e canadesi della missione.\nMissione.\nLa missione era stata originalmente prevista per lo Shuttle \"Columbia\", ma dopo il disastro la missione venne assegnata all\"Endeavour\", il quale \u00e8 tornato a volare dopo un periodo pianificato di aggiornamento e manutenzione.\nA seguito dell'aggiornamento, la missione STS-118 segna il debutto di un modulo di distribuzione di potenza aggiornato (\"Station-to-Shuttle Power Transfer System\" SSPTS) che permette all\"Endeavour\" di utilizzare direttamente l'energia elettrica generata dalla ISS, convertendo pi\u00f9 di 8 kW di energia con tensione di 120 V (usata nella stazione) in tensione di 28 V (usata dall\"Orbiter\"). L\"SSPTS\" \u00e8 stato installato nella stazione durante la missione STS-116. Questi aggiornamenti permetteranno agli \"Orbiter\" di rimanere attraccati alla ISS per tre o quattro giorni in pi\u00f9.\nIl 2 luglio l\"Endeavour\" venne spostato dall'Orbiter Processing Facility verso il Vehicle Assembly Building e 8 giorni dopo venne infine portato al PAD 39A del Kennedy Space Center ad una velocit\u00e0 di circa (1,6 km/h) tramite il \"crawler-transporter\". L'11 luglio alle 3:02 EDT lo Shuttle fu in posizione sul pad.\nIl 3 agosto il comandante Kelly e l'equipaggio giunsero al Kennedy Space Center per i preparativi finali. Il conto alla rovescia fu avviato alle 20:00 EDT del 5 agosto per il lancio, previsto per le 18:36 EDT del giorno 8. La missione include lo specialista di missione Barbara Morgan, il primo insegnante a ricoprire questo ruolo. Morgan si addestr\u00f2 come sostituta di Christa McAuliffe, la precedente insegnante candidata per una missione Shuttle nell'ambito del programma NASA \"Teacher in space\". McAuliffle perse la vita nell'incidente del Challenger il 28 gennaio 1986. Mentre entrambe erano inizialmente classificate come semplici partecipanti alla missione, dopo la cancellazione del programma, Morgan continu\u00f2 a lavorare con il reparto educativo della NASA fino a quando venne selezionata come specialista di missione nel 1998. Morgan complet\u00f2 i due anni di addestramento e inizi\u00f2 i suoi nuovi compiti ufficialmente nel 2000.\nCronologia.\nMercoled\u00ec 8 agosto (1\u00ba giorno, lancio).\nLe operazioni di rifornimento del serbatoio esterno sono state effettuate dalle 8:11 EDT alle 11:00 EDT. Il lancio \u00e8 avvenuto alle 18:36:42 EDT (22:36:42 UTC) senza alcun intoppo. I \"Solid Rocket Boosters\" si sono separati alle 18:39 EDT (22:39 UTC) e il motore principale \u00e8 stato spento alle 18:45:30 EDT (22:45:30 UTC), seguito dalla separazione del serbatoio esterno alle 18:45:45 EDT (22:45:45 UTC). In base alle procedure post-lancio, l'equipaggio ha aperto il portello della stiva di carico e attivato il Remote Manipulator System, oltre alle altre attivit\u00e0 standard prima di entrare nel periodo di riposo che \u00e8 iniziato alle 00:36 EDT (04:36 UTC).\nGioved\u00ec 9 agosto (2\u00ba giorno).\nL'equipaggio ha trascorso tutto il giorno ad ispezionare la superficie esterna e lo scudo termico. Durante il briefing dedicato allo status della missione, Il Program Manager John Shannon ha annunciato che durante il lancio circa nove frammenti di schiuma sono stati osservati mentre si staccavano dal serbatoio esterno. Tre di essi hanno colpito lo Shuttle anche se vengono considerati impatti minori.\nVenerd\u00ec 10 agosto (3\u00ba giorno).\nUn'ora prima dell'attracco l\"Endeavour\" ha effettuato la Rendezvous pitch maneuver, in modo che l'equipaggio della stazione potesse riprendere immagini dello scudo termico dell'Orbiter, che sono state analizzate dall'Image Analysis Team assieme al Mission Management Team per determinare la sicurezza del sistema di protezione termico. Lo Shuttle si \u00e8 agganciato con successo alla Stazione Spaziale Internazionale alle 18:02 UTC e alle 20:04 UTC \u00e8 stato aperto il portello e l'equipaggio della Expedition 15 ha accolto gli astronauti della missione STS-118 a bordo della stazione.\nDopo un primo controllo delle foto riprese dalla stazione \u00e8 stata trovata un'area di interesse dietro al portello del carrello di atterraggio di destra.\nLa piastrella di rivestimento direttamente a poppa del portello presenta un foro di 8,9\u00a0cm per 5,1\u00a0cm, ma non \u00e8 stato bucato lo strato rinforzato sottostante. NASA ha affermato nella conferenza stampa che il video ripreso durante il lancio ha confermato l'urto. L'area \u00e8 meno critica di quella relativa alle mattonelle rinforzate carbonio-carbonio presenti nel bordo anteriore che furono danneggiate nel disastro del Columbia. Il centro controllo missione comunque ha programmato una ispezione accurata prevista per il 12 agosto, che avrebbe determinato se gli astronauti dovranno tentare di effettuare riparazione con una passeggiata spaziale.\nL'equipaggio ha attivato lo \"Station-to-Shuttle Power Transfer System\" dopo l'attracco, che trasferisce l'energia elettrica dalla stazione spaziale allo Shuttle. In questo modo lo Shuttle pu\u00f2 conservare le sue risorse di energia. L'eventuale estensione della missione STS-118 da 11 a 14 giorni dipender\u00e0 dal funzionamento dell\"SSPTS\".\nSabato 11 agosto (4\u00ba giorno).\nAlle 21:45 UTC Rick Mastracchio e Dave Williams hanno iniziato la prima passeggiata spaziale della missione, installando il segmento S5 della stazione, che ha aumentato il proprio peso fino a 232\u00a0693\u00a0kg. Le operazioni sono state compiute con successo in 6 ore e 17 minuti.\nDurante la conferenza sullo status della missione, il direttore di volo della ISS Joel Montalbano ha riferito che il sistema \"SSPTS\" sta funzionando correttamente e ha raccomandato al Mission Management Team di estendere la missione a 14 giorni.\nJohn Shannon ha riferito che dopo ulteriori analisi, un pezzo di schiuma si \u00e8 staccato dal serbatoio esterno nella zona della linea di alimentazione, \u00e8 rimbalzato su un supporto e ha colpito la superficie inferiore dell'orbiter. John ha affermato che dopo l'analisi delle fotografie riprese nel terzo giorno di missione, non sembra che il danno percorra tutta la mattonella, ma per il quinto giorno \u00e8 ancora pianificata una ispezione accurata e non verr\u00e0 presa alcuna decisione fino a quando non si avranno a disposizioni ulteriori informazioni. Durante l'ispezione saranno controllate cinque aree specifiche e i dati aiuteranno a decidere quali eventuali azioni intraprendere.\nComplessivamente, John Shannon ha classificato la perdita di schiuma come una \"preoccupazione\", ma solo a causa della particolare storia che quella specifica area possiede in relazione alle perdite di schiuma che sono avvenute in passato e ha annunciato che le analisi saranno completate al pi\u00f9 per marted\u00ec. Il possibile gap filler sporgente che \u00e8 stato notato nel terzo giorno di missione \u00e8 stato studiato ulteriormente e non pone problemi per il rientro.\nDomenica 12 agosto (5\u00ba giorno).\nL'equipaggio ha effettuato l'ispezione senza problemi, e alle 20:56 gli equipaggi affermarono che l\"SSPTS\" sta funzionando come previsto. Per questo la missione \u00e8 stata ufficialmente estesa a 14 giorni. Il comandante Scott Kelly ha risposto \"\u00c8 una bella notizia, grazie\".\nNel briefing giornaliero il direttore di volo Matt Abbott ha annunciato ufficialmente l'estensione della missione per il buon funzionamento dell\"SSPTS\". \u00c8 inoltre stata aggiunta una quarta passeggiata spaziale. L\"SSPTS\" si sta rivelando uno strumento molto valido che permette non solo di allungare le missioni, ma anche di fornire alla stazione ulteriori rifornimenti di ossigeno, acqua e altre risorse.\n\u00c8 stato confermato che sono stati ottenuti buoni dati e immagini, classificando le aree di interesse come non preoccupanti. La NASA ha utilizzato i dati raccolti per modellare l'area ed effettuare analisi termiche e riprodurre il danno con mattonelle campione al Johnson Space Center.\nDopo questa missione verranno effettuate accurate analisi dei precedenti eventi di perdita di schiuma dal serbatoio esterno dalla missione STS-114. Dopo le analisi e i test verr\u00e0 deciso quali azioni intraprendere.\nLuned\u00ec 13 agosto (6\u00ba giorno).\nRick Mastracchio e Dave Williams hanno completato la seconda passeggiata spaziale della missione, completando con successo tutte le operazioni pianificate. Durante la passeggiata hanno rimosso un nuovo giroscopio dalla stiva di carico dell\"Endeavour\" e lo hanno spostato sul segmento Z1, dove lo hanno installato al posto di uno danneggiato, che \u00e8 stato invece portato nella \"Stowage Platform\" esterna, dove rimarr\u00e0 fino a quando sar\u00e0 riportato sulla Terra con la missione STS-122. Dopo i primi test a terra, la NASA ha affermato che il giroscopio funziona correttamente.\nDurante l'attivit\u00e0 extraveicolare Mastracchio ha ricevuto un allarme dalla sua tuta spaziale che indicava degli alti livelli di CO2 ma il controllo missione, dopo aver controllato tutti gli indicatori e i sensori, ha affermato che si \u00e8 trattato di un problema di strumentazione. La tuta non verr\u00e0 utilizzata per le passeggiate spaziali future, anche se il problema non presenta alcun elemento allarmante.\nJohn Shannon ha osservato che dopo le simulazioni si pensa che la maggioranza del calore sar\u00e0 nella parte posteriore del foto, ovvero nella condizione maggiormente preferibile. Si tratta di una forma aerodinamica complessa e Shannon ha ribadito che si vuole essere sicuri che il flusso si concentrer\u00e0 nella parte posteriore. Gli ingegneri e gli analisti stanno continuando ad effettuare modellazioni del flusso portando i dati all\"arc jet testing facility\" per ulteriori analisi. I primi test saranno effettuati nella notte.\nShannon ha affermato che, nel caso sia necessario effettuare una riparazione, essa potr\u00e0 essere svolta dall'equipaggio senza intoppi sulla cronologia prevista della missione, ribadendo ancora una volta che non si tratta di un danno catastrofico, ma \u00e8 semplicemente una situazione che \u00e8 preferibile sia riparata il prima possibile, analogamente al problema avvenuto nella missione precedente STS-117.\nEsistono attualmente tre diverse tecniche di riparazione, sperimentate dopo il ritorno al volo degli Shuttle. L'equipaggio \u00e8 stato addestrato per metterle in pratica.\nMarted\u00ec 14 agosto (7\u00ba giorno).\nI due equipaggi hanno rimosso con successo la External Stowage Platform dalla stiva di carico dell\"Endeavour\", che \u00e8 stata in seguito installata nel segmento P3. Inoltre sono continuate le attivit\u00e0 di trasferimento.\nDurante una intervista con la CBS, il comandante Kelly ha affermato di non essere preoccupato sul danno alla mattonella, e che sar\u00e0 tranquillo con qualunque decisione la NASA vorr\u00e0 prendere: \"comprendo che questo danno non \u00e8 un problema per la sicurezza dell'equipaggio... non sono preoccupato della nostra sicurezza.\"\nLe altre attivit\u00e0 svolte comprendono l'installazione di un nuovo computer russo sulla stazione. Il Program Manager della ISS ha confermato il buon andamento degli esperimenti scientifici.\nShannon ha riferito che i sistemi dell'orbiter sono in forma perfetta, e non presentano problemi. Inoltre sono state completate le prime analisi termiche del danno. I test di fluidodinamica computazionale sono stati completati nel centro di ricerca \"Ames\" e i primi risultati sono \"cautamente ottimistici\".\nMercoled\u00ec 15 agosto (8\u00ba giorno).\nRick Mastracchio e Dave Williams hanno iniziato la terza passeggiata spaziale alle 14:37 UTC. Durante una ispezione di routine dei guanti Mastracchio ha notato un possibile squarcio sul pollice del suo guanto sinistro. Per sicurezza, \u00e8 stato deciso di porre termine alle attivit\u00e0 alle 20:05. Tranne un compito previsto, tutte le attivit\u00e0 sono state completate con successo.\nJoel Montalbano ha riferito che il problema con la tuta di Mastracchio non ha mai costituito un pericolo per l'integrit\u00e0 e la decisione di accorciare l'attivit\u00e0 extraveicolare \u00e8 stata presa solo per precauzione. Verranno effettuate nuove analisi prima della quarta passeggiata spaziale.\nL'ufficiale Paul Boehm ha confermato il buon esito della passeggiata, che ha permesso di completare i maggiori obiettivi e ha ribadito che in nessun momento c'\u00e8 stato un pericolo di perdita nella tuta di Mastracchio.\nSteve Doering ha riportato alcuni dettagli sul danno al guanto. La procedura di ispezione delle attivit\u00e0 extraveicolari \u00e8 stata implementata a seguito della missione STS-116, quando venne trova un taglio nel guanto di Robert Curbeam dopo la sua passeggiata spaziale. La tuta \u00e8 costituita da cinque strati di materiale e il secondo strato chiamato \"vectran\" \u00e8 costituito da un materiale ad alta resistenza al taglio. Il taglio relativo alla tuta di Mastracchio \u00e8 situato in questo strato di vectran. Prima della successiva passeggiata, si proceder\u00e0 all'analisi video per capire dove \u00e8 avvenuto il taglio.\nShannon ha riferito che non \u00e8 stata effettuata alcuna decisione riguardo al danno alle mattonelle nella parte inferiore dell'orbiter, ma la quarta passeggiata \u00e8 stata rimandata almeno fino a domenica. I team della NASA stanno continuando ad analizzare i rischi potenziali correlati alle eventuali operazioni di riparazioni e Shannon ha affermato che i primi risultati al \"jet arc testing facility\" hanno evidenziato dell'erosione nella parte posteriore della mattonella adiacente, ma l'erosione non interesserebbe l'intero strato della mattonella. I primi risultati sono quindi incoraggianti, ma saranno effettuati vari test e la decisione finale verr\u00e0 presa gioved\u00ec. Shannon si \u00e8 dichiarato \"cautamente ottimista che le riparazioni non saranno necessarie\".\nGioved\u00ec 16 agosto (9\u00ba giorno).\nGli equipaggi della stazione e dello Shuttle hanno continuato le operazioni di trasferimento assieme alle preparazioni per l'attivit\u00e0 extraveicolare, che includono un piano per l'eventuale riparazione dello scudo termico, nel caso sia necessario.\nGli specialisti di missione Barbara Morgan e Alvin Drew hanno partecipato al meeting con gli studenti del \"Challenger Center for Space Science Education\", condotto dalla Dott. June Scobee Roger, moglie del comandante del \"Challeger\" Dick Scoobe e presidente del centro.\nAlle 01:00 UTC il centro di controllo hanno notificato al comandante Kelly che \u00e8 stato deciso di non riparare la mattonella danneggiata, poich\u00e9 il danno non pone rischi per la sicurezza dell'equipaggio. La passeggiata spaziale richiesta per le riparazioni invece avrebbe presentato diversi rischi. I test, che hanno simulato il peggior danno possibile (il cosiddetto worst case) hanno infatti dimostrato che la mattonella non si sarebbe danneggiata a livello tale da richiedere una riparazione.\nShannon ha riferito che \u00e8 stato scoperto un impatto da micro-meteorite nel finestrino del comandante sull'Orbiter. Questo tipo di danno \u00e8 simile a quello che si \u00e8 verificato in precedenti missioni.\nVenerd\u00ec 17 agosto (10\u00ba giorno).\nGli equipaggi hanno trascorso un venerd\u00ec relativamente tranquillo, continuando le operazioni di trasferimento e riparando un sistema di comunicazione tra lo Shuttle e la stazione. Quando i giornalisti, durante una conferenza stampa, hanno chiesto all'equipaggio se era d'accordo con la decisione della NASA di non riparare la mattonella, il comandante Kelly ha risposto che \"Siamo assolutamente d'accordo al 100 percento con la decisione di non riparare il danno\"\nKirk Shireman, ISS Program Manager, ha riferito che il sistema S-band riposizionato durante la terza passeggiata sta funzionando bene e che il SSPTS sta fornendo abbastanza ossigeno per riempire completamente tutte le riserve della stazione. Shireman ha aggiunto che le operazioni di trasferimento sono state completate al 75%.\nLe analisi del video relativo alla terza passeggiata, effettuate per individuare la causa del danno al guanto, non hanno fornito prove di eventuali bordi affilati. \u00c8 stato anche analizzato il processo di fabbricazione del guanto ma non ha rilevato problemi. Sono state individuate le parti di percorso in comune tra la terza passeggiata e la quarta e notificate all'equipaggio per identificare i punti dove effettuare ulteriori ispezioni ai guanti.\nSabato 18 agosto (11\u00ba giorno).\nI responsabili NASA hanno deciso di accorciare la quarta passeggiata spaziale come precauzione a causa dell'uragano Dean, che sta continuando il suo percorso nel Golfo del Messico. L'attivit\u00e0 extraveicolare \u00e8 durata cinque ore e 2 minuti, con un totale di 23 ore e 15 minuti per questa missione. Sono stati raggiunti i tre obiettivi principali e un compito che era stato tralasciato. Le operazioni di trasferimento sono state concluse in anticipo ed entrambi gli equipaggi si sono impegnati per trasferire tutto sull\"Endeavour\" dopo la passeggiata.\nDurante l'ultimo briefing sullo status della missione, LeRoy Cain, \"Launch Integration manager\" ha riferito che il \"Mission Management team\" ha deciso di prendere delle precauzioni aggiuntive a causa della tempesta e la missione potrebbe essere accorciata di un giorno. La chiusura del portello tra stazione e shuttle verr\u00e0 effettuato sabato notte invece di domenica. Lo sgancio avverr\u00e0 alle 11:57 UTC di domenica, con la prima opportunit\u00e0 di atterraggio al \"Kennedy Space Center\" marted\u00ec 21 agosto.\nAlle 19:46 \u00e8 stata effettuata una breve cerimonia di commiato, seguita dalla chiusura del portello alle 20:10 UTC. L'atterraggio di marted\u00ec, se effettuato, sar\u00e0 alle 16:30 UTC.\nDomenica 19 agosto (12\u00ba giorno).\nL\"Endeavour\" ha effettuato regolarmente lo sgancio dalla stazione alle 11:56 UTC. Sabato la NASA ha deciso che il \"fly-around\", normalmente effettuato durante ogni missione, non \u00e8 necessario.\nDopo lo sgancio, l\"Endeavour\" si \u00e8 allontanato dalla stazione e ha spiegato il braccio robotico per l'ultima ispezione delle mattonelle rinforzate carbonio-carbonio del naso e i bordi anteriori delle ali.\nLuned\u00ec 20 agosto (13\u00ba giorno).\nL'equipaggio dello Shuttle, con l\"Endeavour\" a circa dietro la stazione spaziale, ha effettuato una serie di verifiche e test, configurato lo Spacehab ed effettuato le ultime operazioni di stivaggio in preparazione del rientro. Kelly e Hobaugh hanno lavorato con il simulatore di bordo per l'atterraggio. Kelly, Williams e Morgan hanno parlato con degli studenti di una scuola canadese.\nDurante il briefing sullo status della missione, il direttore di volo Steve Stich ha annunciato le previsioni di tempo favorevole per l'atterraggio di marted\u00ec al \"Shuttle Landing Facility\". Esiste anche una seconda opportunit\u00e0 di rientro con una accensione per l'uscita dall'orbita alle 17:00 UTC e atterraggio 18:16 UTC. in quest'ultimo caso lo Shuttle si troverebbe a volare direttamente sopra l'uragano, ma ad una altezza tale da non risentire dei suoi effetti. Come sito di atterraggio secondario \u00e8 stata scelta la \"Edwards Air Force Base\", con due opportunit\u00e0 di atterraggio marted\u00ec. I piani prevedono prima i due tentativi al \"Shuttle Landing Facility\" del \"Kennedy Space Center\" e solo nel caso di problemi la NASA potrebbe decidere di attendere un giorno e ritentare l'atterraggio mercoled\u00ec 22 agosto al Kennedy. Solo nel caso anche questo non sia possibile a causa delle condizioni meteorologiche, si tenterebbe alla base \"Edwards\".\nMarted\u00ec 21 agosto (14\u00ba giorno, atterraggio).\nL'equipaggio \u00e8 tornato al lavoro subito dopo il risveglio, completando la preparazione del modulo Spacehab e iniziando i preparativi per l'uscita dall'orbita. Dopo aver chiuso la stiva di carico e impostati i computer di bordo in modalit\u00e0 di atterraggio sono state indossate le tute per il rientro. Alle 14:30 UTC l'equipaggio ha ricevuto il \"via\" per le operazioni di caricamento dei fluidi, necessarie per assistere gli astronauti nell'adattamento alla gravit\u00e0 e prevenire l'ipotensione dopo l'atterraggio. Alle 12:30 UTC il gruppo meteorologico ha riferito al direttore di volo Steve Stich che le condizioni erano buone, con qualche pioggia sparsa che si muoveva oltre la zona di atterraggio e venti che non presentavano problemi. Alle 15:08 UTC l'equipaggio ha ricevuto il \"via\" per l'accensione e alle 15:20 UTC si sono accesi i generatori ausiliari (\"auxiliary power unit\"). L'accensione dei propulsori, durata 4 minuti, \u00e8 stata completata alle 15:28 UTC, rallentando l\"Endeavour\" e inserendo l'orbiter nella configurazione di atterraggio.\nAlle 16:20 UTC lo Shuttle ha superato la zona dove \u00e8 presente il primo picco di calore e non sono stati riportati problemi. L'acquisizione radar dell\"Endeavour\" \u00e8 avvenuta alle 16:19 UTC. Lo shuttle ha toccato la pista alle 16:32:20 UTC e si \u00e8 fermato completamente alle 16:33:20 UTC. Il \"Capsule Communicator\" (\"CAPCOM\") Christopher Ferguson ha comunicato all'equipaggio \"Congratulazioni, avete dato un nuovo significato al termine 'istruzione superiore'\".\nLe prime ispezioni dopo l'atterraggio hanno mostrato solo dei piccoli danni alle mattonelle termiche che erano state colpite durante il lancio.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-118 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-322.\nSTS-322 \u00e8 la sigla assegnata agli Equipaggi di Supporto (Contingency Shuttle Crew Support) pronti al lancio in caso di guasti alla missione STS-118. La missione di soccorso sarebbe stata analoga alla missione STS-120 modificata. Se fosse stato necessario sarebbe stata lanciata non prima del 22 settembre 2007. L'equipaggio era costituito da un gruppo di quattro riserve dell'equipaggio della missione STS-120."}
{"id": "722719", "revid": "80248589", "url": "https://it.wikipedia.org/wiki?curid=722719", "title": "Cratere lunare", "text": ""}
{"id": "722720", "revid": "1543377", "url": "https://it.wikipedia.org/wiki?curid=722720", "title": "Geografia del Senegal", "text": "Il Senegal \u00e8 uno Stato situato nella parte nordoccidentale del continente africano.\nIl Paese, che ha una superficie pari a 196.722 km\u00b2 (come paragone, l'Italia ha una superficie di circa 301.000 km\u00b2), occupa l'estrema parte occidentale dell'Africa sudanese, affacciandosi ad ovest con un lungo tratto di costa sull'Oceano Atlantico; \u00e8 compreso nel Senegal il punto pi\u00f9 occidentale del continente africano, il Capo Verde.\nConfina a nord con la Mauritania (813 km), a sud con la Guinea-Bissau (338 km), a sudest con la Guinea (330 km), ad est con il Mali (419 km); ad ovest \u00e8 bagnato dall'oceano Atlantico, con un tratto di costa di 531 km. Il Senegal racchiude interamente, all'interno del suo territorio, lo stato del Gambia (740 km la lunghezza della linea di confine), che \u00e8 pertanto una sua \"enclave\".\nTerritorio.\nIl territorio del Senegal si estende nella parte occidentale dell'Africa Sudanese compresa fra la grande ansa formata dal fiume Senegal, i primi contrafforti settentrionali del Fouta Djalon e il corso del fiume Casamance. La quasi totalit\u00e0 \u00e8 costituita da un grande bassopiano, completamente pianeggiante o debolmente ondulato, che solo nell'estrema regione sudorientale si movimenta con una serie di rilievi collinari (culminanti a 581 metri s.l.m.) che preannunciano il massiccio del Fouta Djalon, situato per\u00f2 in territorio guineano.\nDal punto di vista geologico, questa conformazione \u00e8 il risultato di numerosi processi di trasgressione e regressione marina (unite a fenomeni di sprofondamento tettonico risalenti al Cretaceo) che hanno interessato l'intera regione fin dall'era paleozoica, ricoprendo le originarie rocce di epoca precambriana sotto un'estesa copertura sedimentaria (calcari, marne, argilliti) che interessa attualmente la grande maggioranza del territorio con l'eccezione delle estreme regioni sudorientali, pi\u00f9 mosse, formate in prevalenza da rocce plutoniche spesso metamorfosate.\nLa costa, generalmente bassa e sabbiosa, \u00e8 costituita da diversi paesaggi che riflettono le differenze del clima, delle correnti marine, dell'idrografia e della geologia. La costa senegalese \u00e8 divisa in \"Grande C\u00f4te\" e \"Petite C\u00f4te\" dalla penisola di Capo Verde. La \"Grande C\u00f4te\" (dalla penisola di Capo Verde al confine con la Mauritania) \u00e8 caratterizzata dai \"niaye\", dune di sabbia fine e chiara che costituiscono dei bassi rilievi, mentre la \"Petite C\u00f4te\", estesa dal Capo Verde a Joal-Fadiouth (nella regione di Thi\u00e8s, dove si entra nella regione del \"Sin\u00e9-Saloum\"), \u00e8 caratterizzata dalle spiagge coperte di conchiglie, con la presenza di vere e proprie isole costituite interamente da conchiglie e sabbia, al suolo. Tipici delle coste senegalesi sono i \"bolong\", termine utilizzato per delineare gli estuari salati dei fiumi, caratterizzati da isole e isolotti per lo pi\u00f9 coperti da foreste di mangrovie.\nNonostante la generale monotonia delle forme, \u00e8 possibile distinguere (soprattutto in riferimento al clima e alla vegetazione) nel territorio senegalese alcune regioni naturali, fra di loro differenti.\nIdrografia.\nIl principale fiume del Paese, da cui prende il nome, \u00e8 il Senegal che, nato in territorio maliano, marca interamente il confine settentrionale con la Mauritania. L'aridit\u00e0 delle regioni attraversate fa s\u00ec che il Senegal non abbia affluenti di rilievo in territorio senegalese; il principale \u00e8 il Ferlo, un corso d'acqua non permanente che scorre solo durante la breve stagione delle piogge seccandosi progressivamente all'avanzare della stagione secca. Ancora pi\u00f9 arida \u00e8 la destra idrografica del fiume Senegal, in territorio mauritano, dal quale non arriva nessun tributario di qualche rilievo; la portata d'acqua \u00e8 perci\u00f2 determinata pressoch\u00e9 interamente dalle piogge estive che cadono nell'alto bacino, sui due rami sorgentizi \"Bafing\" e \"Bakoy\u00e9\" che attingono le acque dalla regione guineana.\nMolto rilevante nell'idrografia senegalese \u00e8 il Gambia, che nasce in Guinea e attraversa successivamente l'intera sezione sudorientale del Senegal, del quale costituisce il principale asse idrografico, ricevendo gli affluenti \"Niokolo Koba\", \"Nieri Ko\", \"Koulountou\" e \"Sandougou\"; il suo medio e basso corso \u00e8 compreso interamente nell'omonimo Stato, che costituisce per\u00f2 per intero un'enclave senegalese. Il Gambia, pur essendo pi\u00f9 breve (circa 1.100 chilometri), \u00e8 per\u00f2 pi\u00f9 ricco di acque rispetto al Senegal a causa del clima pi\u00f9 umido delle regioni attraversate.\nAltri corsi d'acqua di un certo rilievo sono il Saloum, che con gli affluenti Sin\u00e9 e Koula drena le acque della parte centro-occidentale del Paese e il Casamance, che attraversa l'estremo sud del Senegal, una regione pi\u00f9 umida e tropicale che permette portate d'acqua pi\u00f9 elevate, per quanto sempre dipendenti dall'andamento stagionale delle piogge.\nLa piattezza della maggior parte del territorio porta a un deflusso lento e difficoltoso delle acque fluviali; per questo motivo i fiumi che si dirigono all'oceano si trasformano frequentemente in \"bolong\", lunghi estuari salmastri coperti di mangrovie, che risalgono fino a molto lontano dalle coste atlantiche, creando ecosistemi particolari e rari ma portando anche problemi di salinizzazione che costituiscono un handicap naturale allo sviluppo agricolo delle regioni circostanti. Queste aree fanno parte di alcune riserve naturali che si prefiggono di tutelare l'avifauna, composta anche da imponenti stormi di uccelli migratori, e gli ambienti peculiari delle foreste di mangrovie e dei moltissimi canali lagunari, popolati da numerose specie ittiche e ricche di ostriche.\nClima.\nIl territorio senegalese \u00e8 compreso per intero nel dominio dei climi tropicali (gruppi A e B secondo la classificazione dei climi di K\u00f6ppen).\nMeccanismi climatici.\nDurante l'anno le caratteristiche del tempo atmosferico sono determinate dall'oscillazione annua in senso nord-sud della linea di convergenza intertropicale, che determina sia gli andamenti termici sia, soprattutto, gli andamenti pluviometrici, che come in tutte le zone tropicali sono molto pi\u00f9 rilevanti nel definire le differenti stagioni. Nei mesi invernali le alte pressioni relative che si instaurano all'interno del continente provocano movimenti di masse d'aria provenienti da nordest, molto secche (\"harmattan\"); nel periodo estivo tale circolazione si inverte, causando l'afflusso di aria umida equatoriale.\nNell'anno vengono individuate 2 stagioni principali, di lunghezza variabile:\nSi possono poi osservare due stagioni di transizione, nei periodi di novembre-dicembre e maggio (conosciute, rispettivamente, come \"loli\" e \"tioron\"), caratterizzate da precipitazioni e temperature moderate, che preannunciamo le stagioni estreme.\nIn generale, seguendo una regola comune a tutta l'Africa saheliana, mano a mano che si procede da sud verso nord la stagione umida si accorcia e le precipitazioni diminuiscono; nel nord il clima \u00e8 arido con caratteristiche predesertiche, annunciando l'ingresso nella regione sahariana, mentre nella parte meridionale (a sud dell'enclave del Gambia) il clima preannuncia la regione guineana, con lunga stagione umida (5-6 mesi) e precipitazioni discretamente abbondanti.\nTemperature e precipitazioni.\nLe temperature medie sono elevate su quasi tutto il Paese, particolarmente nelle zone interne lontane dall'influenza oceanica. A Matam, nel nord, esse oscillano fra i valori medi intorno ai 24 \u00b0C in dicembre e gennaio e intorno ai 34 \u00b0C in maggio, con media annue di circa 29 \u00b0C; K\u00e9dougou, situata all'estremo sud a poca distanza dal confine guineano, ha differenze meno marcate registrando medie di 26 \u00b0C in gennaio, 32 \u00b0C in aprile, con una media annua di 28 \u00b0C. Lungo la costa assume una certa importanza l'influenza oceanica dell'Atlantico, relativamente fresco, che mitiga le temperature. Dakar e Saint-Louis, nel centro-nord, hanno temperature medie annue di circa 24 \u00b0C, oscillanti dai 21 \u00b0C medi di gennaio e febbraio ai 28 \u00b0C di settembre e ottobre; nel sud del Paese, a Ziguinchor, la temperatura media annua \u00e8 invece di circa 26 \u00b0C, con estremi di 23 \u00b0C in gennaio e 28 \u00b0C in maggio/giugno.\nL'andamento delle precipitazioni sul territorio nazionale vede un progressivo aumento delle quantit\u00e0 annue procedendo dal nord semiarido al sud pi\u00f9 umido, che preannuncia l'africa guineana. La citt\u00e0 di Saint-Louis, nel nord, registra in media meno di 400 millimetri annui, concentrati per la maggior parte nei tre mesi di giugno, luglio e agosto; Valori di poco superiori (circa 500 millimetri annui) si registrano a Dakar, poco pi\u00f9 a sud. All'estremo opposto, nel sud, la citt\u00e0 di Ziguinchor registra quasi 1.500 millimetri all'anno, concentrati quasi totalmente in una stagione umida che si protrae da giugno a ottobre; valori e distribuzioni simili si hanno anche nelle zone interne del sud (a K\u00e9dougou si registrano circa 1.300 millimetri annui)."}
{"id": "722721", "revid": "1543377", "url": "https://it.wikipedia.org/wiki?curid=722721", "title": "STS-120", "text": "La STS-120 \u00e8 una missione spaziale del Programma Space Shuttle decollata il 23 ottobre 2007, la 23\u00aa missione verso la Stazione Spaziale Internazionale e il volo di assemblaggio 10A. La missione originariamente doveva essere effettuata con lo Space Shuttle Atlantis, ma i ritardi della sua precedente missione (la STS-117) hanno costretto a cambiare navetta con Space Shuttle Discovery.\nScopi.\nLa STS-120 ha installato un nodo di scambio (denominato \"Harmony\") costruito dall'italiana Alenia Spazio. Questo nodo \u00e8 un modulo abitativo che si va ad aggiungere a quelli precedentemente installati. Questa missione ha visto il ritorno sulla Stazione Spaziale Internazionale (ISS) di un astronauta italiano, lo specialista di missione Paolo Nespoli.\nEquipaggio.\nEquipaggio ISS Expedition 16 in partenza\nEquipaggio ISS Expedition 16 in ritorno\nStemma.\nNello stemma della missione \u00e8 raffigurato lo Shuttle con le linee della scia e il nastro oro che rappresentano il simbolo del Astronaut Office; il nastro d'oro crea nel suo disegno il numero 6 che rappresenta il numero dei componenti dell'equipaggio primario della missione; sempre il nastro indica il percorso che seguir\u00e0 lo Shuttle, dalla Terra alla ISS che \u00e8 rappresentata da una grande stella bianca la quale sar\u00e0 ancora pi\u00f9 luminosa dopo il riposizionamento del P6; il contorno rosso e oro della stella bianca indicano il riposizionamento da parte dell'equipaggio del P6; sullo sfondo \u00e8 visibile la costellazione di Orione che sta sorgendo sopra l'orizzonte, insieme alla Luna e a Marte come auspicio per la futura generazione di veicoli spaziali.\nMissione.\nCarico della missione.\nDurante la missione, sono stati spostati i pannelli solari \"P6\" dal segmento \"Z1\" situato sopra il modulo Unity alla loro posizione definitiva.\nIl carico 10A dedicato alla Stazione Spaziale Internazionale era costituito dal modulo Harmony (detto anche \"Node 2\"), un \"Power and Data Grapple Fixture\" per il braccio robotico della stazione e uno \"Shuttle Power Distribution Unit\". \"Harmony\" \u00e8 il primo modulo abitabile pressurizzato inviato sulla stazione dal giugno 2001, quando venne installato il Joint Airlock.\nCon la connessione del secondo modulo alla ISS, potranno essere connessi successivamente il modulo Columbus europeo e il modulo Kib\u014d giapponese, che useranno i portelli di \"Harmony\". Verranno inseriti tra il portello anteriore del modulo Destiny e il Pressurized Mating Adapter (PMA-2). Quest'ultimo sar\u00e0 utilizzato dallo Shuttle durante la missione per l'attracco. Per questo motivo, l'installazione del modulo \"Harmony\" \u00e8 stata effettuata in due fasi. Inizialmente \u00e8 stato installato sul modulo \"Unity\" e dopo lo sganciamento dello Shuttle, il braccio robotico della stazione ha staccato il PMA-2 dal laboratorio Destiny e lo ha spostato nella porta anteriore di \"Harmony\". Successivamente il braccio robotico ha spostato il modulo Harmony dalla sua posizione iniziale verso la sua destinazione finale sulla porta posteriore di \"Destiny\".\nMissione \"Esperia\".\nPaolo Nespoli, oltre alla partecipazione all'assemblaggio della stazione spaziale, ha condotto ricerche scientifiche che fanno parte della missione ESA \"Esperia\".\nTra i numerosi esperimenti che sono stati effettuati sono presenti i progetti \"Chromosome-2\" e \"Neocytolysis\" sponsorizzati dall'ESA, mentre \"HPA\", \"FRTL-5\" e \"SPORE\" dall'Agenzia Spaziale Italiana. Mentre gli ultimi due sono esperimenti nel campo della biologia, gli altri tre sono dedicati alla fisiologia umana.\nPrelancio.\nLa missione era prevista inizialmente per il 26 agosto 2007, successivamente rimandata al 7 settembre, ed infine al 23 ottobre. Dopo la STS-118, la NASA ha deciso di effettuare delle modifiche al serbatoio esterno usato nella missione STS-120 e di cambiare i bracci di alimentazione dell'ossigeno per ridurre le perdite di rivestimento che sono state notate fino dalla missione STS-114 che ha segnato il ritorno al volo degli Space Shuttle. Durante il lancio della missione STS-118 un frammento di rivestimento ha colpito la parte inferiore dell'orbiter nell'agosto 2007.\nNella settimana del 17 settembre il \"rollout\" del \"Discovery\" sulla piattaforma di lancio \u00e8 stato rinviato di qualche giorno a causa della perdita di fluido idraulico del supporto destro del carrello di atterraggio. La riparazione \u00e8 stata completata il 19 settembre.\nAlla luce dei problemi dell\"Endeavour\", potrebbe essere aggiunta una quinta passeggiata spaziale per effettuare i test di uno strumento per la riparazione dello scudo termico. La tecnica di riparazione era stata inizialmente programmata per il 2008, ma dopo la missione STS-118 si \u00e8 deciso di anticipare i tempi. Lo strumento, detto \"Thermal Protection System Repair Ablator Dispenser\" (\"T-RAD\") non \u00e8 stato mai usato nello spazio, quindi la passeggiata spaziale permetter\u00e0 di valutare la sua efficacia in ambienti a bassa gravit\u00e0.\nIl 9 ottobre 2007 il \"NASA Engineering and Safety Center\", un team indipendente costituito dopo l'incidente del \"Columbia\" nel 2003, ha consigliato la sostituzione di tre mattonelle rinforzate carbonio-carbonio situate nel bordo anteriore dell'ala a causa della perdita di piccole quantit\u00e0 di rivestimento protettivo.\nIl problema dell'ossidazione delle mattonelle \u00e8 stato analizzato per diversi mesi con metodi specifici di test, tra i quali la termografia. Questi studi hanno mostrato che le mattonelle non si sono deteriorate durante gli ultimi due voli del \"Discovery\", e ad agosto gli ingegneri dell'orbiter hanno concluso che lo Shuttle pu\u00f2 essere lanciato in sicurezza senza ulteriori riparazioni.\nIl 16 ottobre i responsabili NASA hanno completato il \"Flight Readiness Review\" e hanno tenuto una conferenza stampa per annunciare il programma della missione. Il problema delle mattonelle RCC \u00e8 stato considerato poco significativo, poich\u00e9 gli studi hanno comparato i dati termografici dell\"Endeavour\" con quelli del \"Discovery\", ma i due veicoli hanno poco in comune nel loro passato. Le ricerche hanno dimostrato che non esistono differenze significative nelle mattonelle prima della missione STS-114 e quelle odierne, quindi non \u00e8 presente deterioramento.\nLa NASA ha annunciato nella sua pagina web dedicata allo Shuttle che \"il programma Space Shuttle ha determinato che gli astronauti del \"Discovery\" possono affrontare la loro missione in sicurezza senza dover sostituire le mattonelle\"\nCronologia.\nMarted\u00ec 23 ottobre (1\u00ba giorno, lancio).\nAlle 11:38 EDT, (15:38 UTC, 17:38 italiane), lo Space Shuttle \"Discovery\" \u00e8 decollato regolarmente, sebbene le previsioni meteorologiche indicavano il 60% di incontrare condizioni negative per il lancio. Negli ultimi minuti prima del lancio \u00e8 stato avvistato un frammento di ghiaccio nelle connessioni tra l'orbiter e il serbatoio esterno. I controllori di volo lo hanno considerato tuttavia troppo piccolo per essere un problema e il conto alla rovescia \u00e8 proseguito senza interruzioni.\nI responsabili NASA hanno notato qualche \"evento\" avvenuto durante il decollo riguardante dei detriti, ma sono avvenuti dopo il punto di massima pressione aerodinamica e non sono stati considerati pericolosi.\nMercoled\u00ec 24 ottobre (2\u00ba giorno).\nL'equipaggio ha trascorso il loro primo vero giorno nello spazio usando il \"Canadarm\" e l\"Orbiter Boom Sensor System\". Sono state ispezionate le tute spaziali (\"Extravehicular Mobility Unit\") che saranno utilizzati per le attivit\u00e0 extraveicolare e sono iniziati i preparativi per l'aggancio alla stazione spaziale di gioved\u00ec. Il vice Shuttle Program Manager (a capo del Mission Management Team) John Shannon ha rilevato durante il briefing che i dati preliminari non mostrano elementi di preoccupazione e le immagini del decollo non mostrano perdite significative di materiali prima della separazione dei razzi a combustibile solido.\nShannon ha aggiunto che \u00e8 stata avvistata una scia di vapore proveniente dal serbatoio esterno presente per diversi secondi durante il lancio, ma un tale fenomeno era stato gi\u00e0 notato durante le missioni STS-114 e STS-121. A causa dell'angolo di incidenza della luce solare, l'effetto ottico del vapore appare rilevante, ma in realt\u00e0 \u00e8 stato considerato come una \"condizione prevista\" e non preoccupante.\nGioved\u00ec 25 ottobre (3\u00ba giorno).\nL'equipaggio ha effettuato la Rendezvous pitch maneuver alle 11:34 UTC, e il \"Discovery\" ha attraccato alla stazione spaziale alle 12:40 UTC. Dopo l'incontro tra i due equipaggi, \u00e8 terminata ufficialmente la partecipazione di Anderson alla Expedition 16 ed \u00e8 iniziata quella di Tani. Prima del riposo, gli astronauti hanno ricevuto le analisi preliminari delle immagini riprese durante la rendevous pitch maneuver e sono stati informati che non sar\u00e0 necessaria l'ispezione dello scudo termico del \"Discovery\". Shannon ha infatti confermato che lo Shuttle \u00e8 in ordine; il frammento di ghiaccio presente prima del lancio avrebbe sfiorato la parte inferiore dell'orbiter ma la zona di impatto \u00e8 in buone condizioni e non sono presenti danni.\nVenerd\u00ec 26 ottobre (4\u00ba giorno).\nGli equipaggi hanno iniziato la giornata con i preparativi per la prima passeggiata spaziale, che \u00e8 iniziata alle 10:02 UTC ed \u00e8 terminata alle 16:16. Parazynski e Wheelock hanno completato tutte le attivit\u00e0 previste con successo, tra cui la preparazione del modulo \"Harmony\" per la rimozione dalla stiva di carico, mentre Wilson, Tani e Anderson controllavano il braccio robotico della stazione spaziale per spostare il modulo e agganciarlo alla parte sinistra del modulo \"Unity\".. Questa espansione della stazione aumenta il volume abitabile interno di . Nespoli ha coordinato le attivit\u00e0 della passeggiata spaziale.\nTra le altre attivit\u00e0, Wheelock ha manualmente rimosso un'antenna in banda S malfunzionante per riportarla a terra con lo Shuttle e assieme a Parazynski ha lavorato sul segmento Z1 per preparare lo spostamento di un gruppo di pannelli solari.\nShannon ha annunciato che i responsabili hanno deciso di aggiungere alla seconda passeggiata spaziale il compito di ispezionare visualmente il Solar Alpha Rotary Joint (SARJ), che ha presentato alcune vibrazioni nello scorso mese e mezzo. Anche se la frizione non \u00e8 costante o intensa, \u00e8 stato indicato a Parazynski e a Tani di rimuovere le coperture isolanti per fotografare i perni.\nSabato 27 ottobre (5\u00ba giorno).\nI due equipaggi hanno preparato il modulo \"Harmony\" per potervi entrare nella mattinata, collegando i cavi per i dati e l'alimentazione. Il portello \u00e8 stato aperto alle 12:24 UTC. I primi ad entrare sono stati Whitson e Nespoli che, indossando delle maschere, hanno installato un condotto per permettere la circolazione dell'aria attraverso i filtri della stazione. Finch\u00e9 l'aria non fosse stata completamente scambiata \u00e8 stato limitato l'accesso al modulo ad un ristretto numero di astronauti alla volta e per un periodo non prolungato. Dopo il funzionamento del sistema di ventilazione di diverse ore i due equipaggi hanno partecipato a varie conferenze stampa dall'interno del modulo \"Harmony\".\nDomenica 28 ottobre (6\u00ba giorno).\nI due equipaggi si sono svegliati alle 05:08 UTC e hanno iniziato i preparativi per la seconda passeggiata spaziale, che \u00e8 iniziata alle 09:32. Parazynski e Tani hanno iniziato rimuovendo le connessioni tra il segmenti Z1 e P6, in modo che Wilson e Wheelock hanno potuto usare il braccio robotico per muovere il segmento e spostarlo temporaneamente in un'altra posizione. Mentre Parazynski ha installato dei corrimano sul modulo \"Harmony\", Tani ha ispezionato alcuni corrimano, in modo da individuare eventualmente le cause del problema al guanto di Richard Mastracchio durante la missione STS-118. Tani non ha tuttavia rilevato alcun bordo tagliente e successivamente si \u00e8 spostato sul \"Solar Alpha Rotary Joint\" dove ha effettuato alcune ispezioni. I responsabili NASA hanno deciso di aggiungere nella passeggiata spaziale di marted\u00ec ulteriori ispezioni, anche fotografiche, del lato sinistro del \"Solar Alpha Rotary Joint\".\nLuned\u00ec 29 ottobre (7\u00ba giorno).\nNella mattina gli astronauti hanno spostato il segmento P6 dalla sua posizione temporanea sul braccio robotico della stazione spaziale agganciandolo al braccio robotico dello Shuttle. Nella passeggiata spaziale di marted\u00ec il segmento verr\u00e0 spostato nella sua nuova posizione vicino al segmento P5. Nel frattempo si stanno determinando le cause dei problemi al SARJ. Per questo motivo il Mission Management Team ha deciso di inserire un giorno aggiuntivo di permanenza sulla stazione, tra i giorni 11 e 12; il \"Discovery\" si sgancier\u00e0 quindi dalla stazione il giorno 5 novembre e atterrer\u00e0 il 7 novembre. Sono anche stati modificati gli obiettivi della quarta passeggiata spaziale: invece del test degli strumenti per la riparazione dello scudo termico, verranno effettuate ispezioni accurate del \"Solar Array Rotary Joint\".\nMarted\u00ec 30 ottobre (8\u00ba giorno).\nI due equipaggi hanno trascorso la mattina preparando la terza passeggiata spaziale, che \u00e8 iniziata alle 08:45 UTC. \u00c8 stata completata l'installazione dei pannelli solari del segmento P6 su segmento P5. La passeggiata \u00e8 stata completata alle 15:53 UTC e subito dopo \u00e8 iniziato il processo di dispiegamento dei pannelli. Il primo gruppo di pannelli solari, il 2B \u00e8 stato dispiegato senza problemi mentre durante il dispiegamento del gruppo 4B l'equipaggio ha notato delle anomalie. Le prime immagini riprese dall'equipaggio e dalle camere della stazione hanno mostrato quello che appare come uno strappo in una piccola porzione del pannello. Durante il briefing, il Program Manager della stazione spaziale Mike Suffredini ha affermato che l'equipaggio ha ripreso delle immagini ad alta risoluzione del pannello solare, che verranno analizzate per determinare gli interventi da effettuare. Suffredini ha aggiunto che il pannello \u00e8 stato dispiegato per il 90%, e in quella posizione sta generando il 97% della potenza prevista, leggermente meno delle sue prestazioni in posizione completamente dispiegata.\nMercoled\u00ec 31 ottobre (9\u00ba giorno).\nGli astronauti hanno iniziato la giornata preparando la quarta passeggiata spaziale, installando lo \"Zero Gravity Stowage Rack\" nel modulo \"Harmony\" e lavorando su alcuni esperimenti scientifici. Nespoli e Melroy hanno ricevuto una chiamata dal presidente della Repubblica Italiana Giorgio Napolitano. \"Siamo consapevoli di quello che rappresenta il contributo che lei d\u00e0 per questa missione, cos\u00ec importante dal punto di vista scientifico e tecnologico, e siamo anche molto orgogliosi di come l'Italia vi partecipi attraverso lei stesso e attraverso l'industria e la ricerca spaziale italiane.\" ha affermato Napolitano. L'equipaggio al completo ha poi partecipato a conferenze delle agenzie di stampa statunitensi, europee e russe. Attorno alle 15:00 UTC il controllo missione ha annunciato che la passeggiata spaziale di gioved\u00ec sarebbe stata rimandata a venerd\u00ec o sabato, per riorganizzare le attivit\u00e0 extraveicolari in modo da risolvere il problema dei pannelli solari.\nGioved\u00ec 1\u00ba novembre (10\u00ba giorno).\nPoco dopo il risveglio, gli astronauti sono stati informati che i responsabili hanno deciso di prendersi un giorno in pi\u00f9 per valutare e pianificare la quarta passeggiata spaziale. Inizialmente prevista per venerd\u00ec, \u00e8 stata rimandata di un giorno per effettuare ulteriori analisi e organizzare gli strumenti e l'equipaggiamento necessario, oltre a ricontrollare e studiare le procedure. L'equipaggio si \u00e8 raccolto nel modulo \"Harmony\" per parlare con l'ex presidente degli Stati Uniti George H. W. Bush e sua moglie Barbara che hanno visitato il \"Johnson Space Center\".\nIl resto della giornata \u00e8 stata trascorsa per assemblare e configurare il nuovo equipaggiamento e gli strumenti che sono necessari per la riparazione del pannello solare. Le attivit\u00e0 prevedono l'uso di uno strumento chiamato \"cufflink\". Essendo il danno situato nelle vicinanze di un perno che sostiene il carico del pannello, il cufflink serve a diminuire la pressione dalla zona danneggiata trasferendo il carico dal perno allo strumento.\nLa pianificazione delle attivit\u00e0 extraveicolari richiedono che il braccio robotico della stazione si agganci all\"orbital inspection boom\" dello Shuttle per permettere a Parazynski di raggiungere il pannello solare restando agganciato a un'estremit\u00e0 del sistema. Wheelock avr\u00e0 il compito di assistere il collega con il posizionamento. La quinta passeggiata spaziale pianificata durante la missione \u00e8 stata rimandata e verr\u00e0 effettuata dall'equipaggio della stazione dopo la ripartenza dello Shuttle.\nVenerd\u00ec 2 novembre (11\u00ba giorno).\nGli equipaggi hanno trascorso la giornata discutendo i nuovi piani per le attivit\u00e0 extraveicolari con il personale di terra, ripassando le procedure e completando le configurazioni degli strumenti. \u00c8 stato posizionato il \"mobile transporter\" della stazione e il braccio robotico all'estremit\u00e0 del segmento, in modo da poter raggiungere il pannello solare. Per la prima volta l\"Orbiter Boom Sensor System\" viene usato per raggiungere una postazione di lavoro in un'attivit\u00e0 extraveicolare, anche se questo utilizzo era stato testato durante la missione STS-121 per dimostrare le sue potenzialit\u00e0 come piattaforma di lavoro.\nSabato 3 novembre (12\u00ba giorno).\nDopo il risveglio gli equipaggi della stazione e dello Shuttle hanno iniziato i preparativi per la quarta passeggiata spaziale, che \u00e8 iniziata alle 10:03 UTC. Dopo essersi agganciato per mezzo del \"Adjustable portable foot restraint (APFR)\", Parazynski \u00e8 stato spostato con il braccio robotico nella postazione di lavoro nei pressi del pannello solare. Procedendo lentamente, e diretto da Wheelock e dal personale di terra, Parazynski ha posizionato cinque \"cufflink\" al pannello. In seguito \u00e8 si \u00e8 allontanato per osservare le procedure di dispiegamento. All'interno della stazione l'equipaggio ha dispiegato il pannello completamente alle 15:23 UTC. Dopo aver effettuato ulteriori ispezioni sugli array 2B e 4B, Parazynski e Wheelock hanno terminato le attivit\u00e0 extraveicolari alle 17:22 UTC. Parazynski ha effettuato, con quella del 3 novembre, sette passeggiate spaziale per una durata complessiva di 47 ore e 5 minuti. Wheelock ha completato tre passeggiate spaziali, per un totale di 20 ore, 41 minuti.\nDomenica 4 novembre (13\u00ba giorno).\nGli astronauti hanno trascorso la giornata trasferendo materiali e riposando in vista della partenza del Discovery di luned\u00ec. Nespoli e Melroy sono stati intervistati dai media italiani nella mattinata. Dopo la tradizionale cerimonia di commiato, i portelli sono stati chiusi alle 20:03 UTC Durante la cerimonia, Anderson ha parlato al team di Terra, esprimendo la sua gratitudine per il supporto durante i 137 giorni di permanenza come membro della Expedition.\nLuned\u00ec 5 novembre (14\u00ba giorno).\nNella mattinata \u00e8 stato preparato il distacco del \"Discovery\" dalla stazione spaziale. Alle 10:32 UTC l'orbiter si \u00e8 staccato senza problemi dal \"Pressurized Mating Adapter\" sul laboratorio \"Destiny\" e l'equipaggio ha ripreso le immagini della nuova configurazione della stazione. Dopo aver effettuata l'accensione dei propulsori per la separazione definitiva sono iniziate le ispezioni dei bordi anteriori delle ali e del naso dell'orbiter. Queste analisi permettono al personale di terra di dare il via libera per il rientro di mercoled\u00ec.\nMarted\u00ec 6 novembre (15\u00ba giorno).\nL'equipaggio del \"Discovery\" ha trascorso la giornata nei preparativi per l'atterraggio di mercoled\u00ec. Oltre alle normali attivit\u00e0, Melroy e Zamka hanno compiuto un controllo dei sistemi dell'orbiter, tra cui i sistemi di controllo del volo e i \"reaction control system jets\". Nella mattina sono state effettuate interviste con i media e un briefing con il personale di terra per l'accensione che avrebbe fatto uscire dall'orbita lo Shuttle. Melroy ha completato nel pomeriggio la manovra e i responsabili NASA hanno dato il via libera per l'atterraggio dopo aver terminato le analisi dello scudo termico.\nMercoled\u00ec 7 novembre (16\u00ba giorno, atterraggio).\nLe condizioni atmosferiche sono state favorevoli per entrambe le opportunit\u00e0 di atterraggio al Kennedy Space Center, quindi non \u00e8 stato necessario considerare la Edwards Air Force Base e la White Sands come siti alternativi. A causa dell'estensione della missione il rientro \u00e8 stato effettuato con una traiettoria che ha attraversato diagonalmente gli Stati Uniti, entrando nel territorio statunitense sopra la costa di Vancouver in Canada in direzione della Florida.\nLe porte della stiva di carico del \"Discovery\" sono state chiuse alle 14:13 UTC e l'equipaggio ha iniziato il \"carico dei fluidi\" alle 16:00 UTC. Questa procedura prevede l'assunzione di liquidi con alto contenuto di sale per ridurre le probabilit\u00e0 di ipotensione durante il ritorno a Terra. Poco dopo le 16:00 l'equipaggio ha iniziato ad indossare le tute e prendere posto sui sedili. Alle 16:50 UTC l\"Entry Flight Director\" Bryan Lunney ha dato il via libera per effettuare l'accensione. Questa \u00e8 iniziata alle 16:59 UTC ed \u00e8 durata un minuto e 53 secondi. In quell'istante lo Shuttle \u00e8 rivolto in direzione contraria al moto, quindi i motori funzionano come un sistema frenante, diminuendo la velocit\u00e0.\nIl \"Discovery\" \u00e8 entrato nel territorio degli Stati Uniti alle 17:40 UTC e alle 17:53 era situato sopra la Florida mentre viaggiava a una velocit\u00e0 di 5600\u00a0km/h a un'altezza di .\nL'orbiter ha toccato la pista 33 alle 13:01:18 EST. La missione \u00e8 durata complessivamente 15 giorni, 2 ore, 23 minuti e 55 secondi, (la missione pi\u00f9 lunga effettuata dal \"Discovery\"), per una distanza totale di circa 10 milioni di km.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-120 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-320.\nSTS-320 \u00e8 la sigla assegnata agli Equipaggi di Supporto (Contingency Shuttle Crew Support) pronti al lancio in caso di guasti alla missione STS-120. La missione di soccorso \u00e8 analoga alla missione STS-122 modificata. Se fosse stato necessario la missione sarebbe stata lanciata entro il 5 gennaio 2008. L'equipaggio \u00e8 costituito da un gruppo di quattro astronauti della missione STS-122."}
{"id": "722725", "revid": "2184398", "url": "https://it.wikipedia.org/wiki?curid=722725", "title": "Melissa Joan Hart", "text": "Vicepresidente della Hartbreak Films, fondata da sua madre Paula, \u00e8 conosciuta principalmente per i suoi ruoli da protagonista nelle serie TV \"Sabrina, vita da strega\", \"Clarissa\" e \"Melissa &amp; Joey.\"\nBiografia e carriera.\nNasce a Long Island, da Paula e William Hart, e cresce a Sayville, New York. I genitori divorziano nel 1994; il suo patrigno \u00e8 un produttore televisivo. Ha tre sorelle, tre sorellastre e un fratello, tutti pi\u00f9 giovani di lei. Molti di loro recitano o hanno recitato. La sua carriera comincia molto presto: a tre anni partecipa alla pubblicit\u00e0 di un giocattolo. Da quel momento appare regolarmente in molte pubblicit\u00e0 arrivando a 25 prima di compiere 5 anni. Ottiene piccoli ruoli in alcune serie TV o in film per la TV (\"Kane &amp; Abel\" nel 1985, \"The Equalizer\" e \"Christmas Snow\" nel 1986).\nNel 1989 fa un'audizione per la produzione di Broadway di \"The Crucible\" con Martin Sheen. Ottiene la parte. Questo le apre la strada per la serie TV \"Clarissa Explains It All\", sulla rete Nickelodeon, una commedia sulla vita quotidiana di una ragazzina. La serie va in onda per quattro anni, Melissa diventa una celebrit\u00e0 nel mondo giovanile e vince tre volte di seguito il \"Young Artist Award\". Come Clarissa, protagonista della serie, Melissa registra due album: \"This is What 'Na Na' Means\" e \"Peter and the Wolf\". Il primo \u00e8 un album rock/pop con stile garage e non ottiene molto successo, mentre il secondo vince il \"Parents' Choice Award\".\nDopo che la serie viene cancellata, Melissa frequenta la New York University, ma non consegue la laurea, dato che ritorna a recitare nel 1995, quando ottiene il ruolo da protagonista per il film per la televisione \"Sabrina, Vita da Strega\", seguita dall'omonima serie TV (nella versione originale il titolo \u00e8 \" Sabrina, the Teenage Witch\", \"Sabrina, la strega adolescente\") che va in onda per sette stagioni. Al contempo partecipa come ospite alla serie \"Touched by an Angel\" e a molti film per la televisione.\nNel 1998, recita in una piccola parte nel film \"Giovani, pazzi e svitati\" e gira la commedia \"Drive Me Crazy\" con Adrian Grenier. Melissa chiede all'amica Britney Spears di fare un \"remix\" della sua canzone \"(You Drive Me) Crazy\" e di aggiungerla alla colonna sonora del film. Partecipa inoltre al video della canzone. Il film ha comunque poco successo. Anche gli altri film a cui ha preso parte ottengono un successo moderato e non ricevono riconoscimenti o premi.\nNel 2005 dirige il suo primo film, un cortometraggio di 15 minuti intitolato \"Mute\" in cui appare sua sorella Emily. Melissa aveva gi\u00e0 diretto molti episodi del telefilm \"Sabrina, vita da strega\". Prende parte al film \"Il mio finto fidanzato \"nel 2009 come personaggio principale. Nel 2010 viene scelta per un ruolo da protagonista interpretando Melissa (detta \"Mel\") nella serie televisiva \"Melissa &amp; Joey,\" terminata nel 2015.\nSuccessivamente dirige i film \"Santa Con\" e \"Il mistero di Aylwood House\".\nControversie.\nMelissa appare, sul numero dell'ottobre 1999 della rivista per uomini \"Maxim\", in una serie di scatti in cui indossa soltanto biancheria intima. L'emittente ABC, su cui va in onda \"Sabrina, vita da strega\", le chiede di scusarsi pubblicamente, minacciandola di licenziarla: il pubblico della serie, infatti, \u00e8 costituito da bambini e pre-adolescenti e l'articolo avrebbe danneggiato l'immagine dello \"show\". L'attrice, tuttavia, non si scusa n\u00e9 viene licenziata.\nVita privata.\nIl 19 luglio 2003 si sposa con il musicista Mark Wilkerson, membro del gruppo \"Course of Nature\". La preparazione della cerimonia, che si svolge a Firenze, viene documentata in una miniserie per la TV intitolata \"Tying the Knot\", prodotta dalla compagnia di produzione della Hart, la Hartbreak Films.\nL'11 gennaio 2006 nasce il suo primo figlio, Mason Walter; il 18 settembre 2012 nasce il secondogenito Tucker Wilkerson.\nDoppiatrici italiane.\nNelle versioni in italiano dei suoi film, Melissa Joan Hart \u00e8 stata doppiata da:\nCome doppiatrice \u00e8 sostituita da:"}
{"id": "722727", "revid": "1543377", "url": "https://it.wikipedia.org/wiki?curid=722727", "title": "STS-122", "text": "La STS-122 \u00e8 una missione spaziale del Programma Space Shuttle, la 24\u00aa verso la Stazione Spaziale Internazionale (ISS) e il volo di assemblaggio 1E. La missione \u00e8 effettuata dallo Space Shuttle \"Atlantis\". Il lancio era originalmente previsto per il 6 dicembre 2007, ma \u00e8 stato rimandato per problemi tecnici. Dopo la sostituzione di un connettore difettoso tra il serbatoio esterno e lo Shuttle, il lancio \u00e8 avvenuto il 7 febbraio 2008. Lo Shuttle \u00e8 atterrato il 20 febbraio alle 14:08:08 UTC.\nEquipaggio.\nEquipaggio ISS Expedition 16 in partenza\nEquipaggio ISS Expedition 16 in ritorno\nScopi.\nL'obiettivo primario della missione \u00e8 stato quello di installare sulla Stazione il modulo di costruzione europea Columbus, e di riportare sulla Terra l'ingegnere di volo Daniel Tani, membro della Expedition 16. Inizialmente prevista come l'ultima visita dell\"Atlantis\" alla Stazione Spaziale Internazionale, a seguito di modifiche nell'ordine dei lanci e all'inserimento di ulteriori missioni al programma Space Shuttle \u00e8 stata in realt\u00e0 seguita da due ulteriori visite alla Stazione Spaziale Internazionale.\nStemma.\nLo stemma della missione raffigura in basso a destra una nave stilizzata, che rappresenta i viaggi dei primi esploratori verso occidente. Lo Shuttle prosegue simbolicamente queste esplorazioni da est verso ovest, e dopo circa 500 anni dal viaggio di Cristoforo Colombo trasporta il modulo europeo Columbus alla stazione spaziale per inaugurare una nuova era di scoperte scientifiche.\nMissione.\nCarico della missione.\nLa STS-122 costituisce il volo di assemblaggio 1E della ISS che prevede, oltre al trasporto del modulo Columbus, il Biolab, il Fluid Science Laboratory, l'European Drawer Rack e l'European Physiology Modules. Inoltre il carico comprende anche il Solar Monitoring Observatory e l'European Technology Exposure Facility. Lo Shuttle riporter\u00e0 sulla Terra un giroscopio malfunzionante della stazione che \u00e8 stato sostituito con uno nuovo durante la missione STS-118.\nPrelancio.\nIl serbatoio esterno (ET-125) \u00e8 giunto al Kennedy Space Center il 14 settembre 2007 ed \u00e8 stato trasferito al Vehicle Assembly Building dove i tecnici hanno modificato la linea di alimentazione dell'ossigeno liquido prima di agganciarlo ai \"Solid Rocket Booster\" il 17 ottobre.\nIl 3 novembre 2007 l\"Atlantis\" \u00e8 stato spostato al \"Vehicle Assembly Building\" dove \u00e8 stato agganciato al serbatoio esterno e ai razzi a combustibile solido. Lo Shuttle \u00e8 stato trasportato alla piattaforma di lancio 39A il 10 novembre.\nCronologia.\nGioved\u00ec 6 dicembre (lancio rinviato).\nGioved\u00ec 6 dicembre 2007, durante il caricamento dell'idrogeno liquido e dell'ossigeno liquido nel serbatoio esterno, due dei quattro sensori ECO (\"Engine Cutoff\") del serbatoio dell'idrogeno non hanno risposto correttamente. Di conseguenza il direttore del lancio Doug Lyons ha preso la decisione di rinviare il lancio. Nonostante siano presenti quattro sensori in totale, per avere una ridondanza tripla, i criteri di lancio (\"Shuttle Launch Commit Criteria\") richiedono che almeno tre sensori siano funzionanti per procedere nel conto alla rovescia. Il lancio \u00e8 stato rinviato inizialmente di 24 ore, e successivamente di 48 ore per effettuare ulteriori test.\nVenerd\u00ec 7 dicembre (nessun tentativo di lancio).\nI responsabili NASA hanno valutato la situazione. Si pensa che il problema sia nel cablaggio all'interno del serbatoio esterno che ha provocato i dati errati dei sensori ECO. Durante il caricamento viene infatti compiuto un test dei sensori ECO per assicurarne il corretto funzionamento. Gioved\u00ec mattina il test non \u00e8 stato superato dai primi due sensori e quando successivamente i tecnici hanno svuotato il serbatoio, il terzo sensore ha continuato ad indicare \"WET\", ovvero che il serbatoio non era vuoto.\nQuesti sensori controllano lo spegnimento dei motori principali dello Shuttle e questo anomalo funzionamento potrebbe non inviare il comando quando il serbatoio termina il combustibile.\nLe possibili opzioni che sono state considerate erano due. La prima consisteva nel lanciare lo Shuttle anche con soli due sensori, nonostante il \"Launch Commit Criteria\" ne richieda tre, monitorando da terra l'uso del combustibile. La seconda opzione prevedeva la riparazione o la sostituzione dei sensori, che avrebbe richiesto lo spostamento dell'orbiter nel Vehicle Assembly Building e quasi sicuramente impedito il lancio per il mese di dicembre.\nDopo il meeting del \"Mission Management Team\", lo \"Shuttle Program Director\" Wayne Hale ha tenuto una conferenza stampa spiegando che il team ha discusso approfonditamente i problemi e ha deciso di tentare il lancio domenica. Il Launch Commit Criteria \u00e8 stato modificato assieme alle procedure dei controllori di volo che effettueranno dei monitoraggi aggiuntivi dei sensori ECO durante la salita. \u00c8 stato infatti richiesto che durante il caricamento del combustibile tutti i 4 sensori siano in funzione, come \u00e8 successo in precedenza durante il primo tentativo di lancio. \u00c8 stato annunciato un ulteriore meeting del Mission Management Team il giorno successivo per discutere ulteriormente le procedure prima di prendere una decisione definitiva.\nSabato 8 dicembre (nessun tentativo di lancio).\nIl \"Mission Management Team\" ha completato i piani per il lancio di domenica e discusso le possibili opzioni.\n\u00c8 stata presa la decisione unanime di tentare il lancio domenica usando dei criteri di lancio modificati, che prevedono il funzionamento di tutti i quattro sensori ECO durante il riempimento della serbatoio, l'implementazione di una procedura per i controllori di volo per il monitoraggio dei sensori dopo il decollo e la riduzione della finestra di lancio da 5 minuti ad uno per risparmiare carburante.\nQueste modifiche non sono permanenti e saranno implementate solo per questa missione. Se durante il riempimento uno dei sensori avr\u00e0 dei malfunzionamenti allora il lancio sar\u00e0 rimandato.\nDopo la missione saranno compiute varie attivit\u00e0 e procedure per risolvere il problema dei sensori. Un apposito team si riunir\u00e0 per implementare dei cambiamenti nei motori principali per migliorare l'uso e il controllo dell'idrogeno liquido e aggiornamenti ai misuratori di flusso.\nDomenica 9 dicembre (lancio rinviato).\nIl lancio dell\"Atlantis\" \u00e8 stato rinviato al 2 gennaio 2008 a causa del malfunzionamento del terzo sensore ECO durante il rifornimento\nDurante la conferenza tenutasi dopo l'annuncio del rinvio, il direttore di lancio Doug Lyons ha affermato che non viene presa in considerazione il \"rollback\" al \"Vehicle Assembly Building\" perch\u00e9 il pad permette di effettuare le indagini e le riparazioni necessarie\n\"Possiamo compiere delle ricerche estensive di guasti qua fuori prima di rientrare. Non ci sono molte cose che non possiamo fare alla piattaforma di lancio e che sono possibili al Vehicle Assembly Building\". I responsabili hanno riunito un team di ricerca e riparazione guasti nel breve periodoo per identificare e prevedere o prevenire l'anomalia ai sensori.\nRiparazione.\nDopo il secondo tentativo fallito di lancio, la NASA inizi\u00f2 le ricerche delle cause per il problema del sensore ECO. Per raccogliere una maggiore quantit\u00e0 di dati effettuarono un test di riempimento del serbatoio il 18 dicembre. Gli ingegneri installarono del cablaggio di test dal braccio di coda dell'orbiter fino all'interno della Mobile Launcher Platform (MLP). I dati vennero analizzati con un riflettometro per controllare il funzionamento del sistema ECO. Studiando il comportamento del sensore prima, durante e dopo il riempimento del serbatoio, la NASA \u00e8 stata in grado di individuare il problema nel connettore al serbatoio dell'idrogeno liquido.\nGioved\u00ec 7 febbraio (1\u00ba giorno, lancio).\nIl rifornimento \u00e8 iniziato alle 5:26 EST in previsione del lancio delle 14:45 EST. I sensori del carburante hanno funzionato come previsto, ed alle 14:35 il direttore di lancio Doug Lyons ha dato il via al lancio. L\"Atlantis\" \u00e8 decollato alle 19:45 UTC (14:45 EST) e lo spegnimento del motore principale \u00e8 avvenuto alle 19:54 UTC. Una volta in orbita, l'equipaggio ha aperto il portello della stiva di carico, esteso l'antenna in banda Ku, attivato il braccio robotico e ha inviato il materiale video ripreso durante la separazione del serbatoio esterno a Terra.\nVenerd\u00ec 8 febbraio (2\u00ba giorno).\nL'equipaggio dell\"Atlantis\" ha passato il giorno effettuando vari compiti per preparare l'attracco dello Shuttle del giorno successivo. La maggior parte delle attivit\u00e0 sono state dedicate al controllo del sistema di protezione termico dell'Orbiter attraverso l'Orbiter Boom Sensor System (OBSS). In prima mattinata l'equipaggio ha compiuto un'accensione dei motori di manovra orbitali (\"Orbital Maneuvering System\") per correggere l'orbita in vista dell'aggancio con la Stazione Spaziale Internazionale.\nDurante il briefing della missione che si \u00e8 tenuto nel pomeriggio, il Direttore di Volo Mike Sarafin ha affermato che non sono presenti problemi tecnici e la missione \u00e8 in orario con la tabella di marcia per l'aggancio con la ISS di sabato alle 17:25 UTC. Sono a disposizione sufficienti risorse per una eventuale estensione della missione, ma essa sar\u00e0 decisa non prima del giorno 5\u00b0 di missione. Anche John Shannon, a capo del Mission Management Team ha dichiarato che nei video del lancio non c'\u00e8 \"assolutamente nulla di preoccupante\", e solo un pezzo di rivestimento sembra colpire l'orbiter a 440 secondi durante la salita. Tuttavia in quella fase del decollo qualunque oggetto esterno che si stacchi e colpisca l'orbiter non possiede sufficiente energia per causare danni. Sabato verr\u00e0 effettuata, in prossimit\u00e0 della stazione spaziale, la Rendezvous pitch maneuver per accertare che la parte inferiore del sistema di protezione termico sia integra. Queste immagini saranno in seguito valutate per decidere se compiere delle ispezioni specifiche. Shannon ha fatto notare che le migliorie apportate al serbatoio esterno dello Shuttle sono \"fenomenali\" ed \u00e8 molto soddisfatto dei dati ricevuti.\nSabato 9 febbraio (3\u00ba giorno).\nLo Shuttle, durante l'avvicinamento alla stazione spaziale, ha compiuto le normali accensioni dei motori per delle piccole correzioni dell'orbita.\nTra le 16:24 e le 16:31 UTC, l\"Atlantis\" ha effettuato la \"Rendezvous Pitch Maneuver\", per permettere all'equipaggio della stazione di riprendere immagini ad alta risoluzione dello scudo termico. Sono state riprese ulteriori immagini dall'Orbital Maneuvering System Pod ed \u00e8 stata rilevata \"un'area di interesse\". Alle 17:17 UTC l'\"Atlantis\" ha effettuato l'attracco con la ISS. Lo Shuttle ha aperto il portello del \"Pressurized Mating Adapter 2\" all'estremit\u00e0 del modulo Harmony. Alle 18:40 si sono aperti i portelli tra lo Shuttle e la stazione spaziale mentre si trovava sopra l'Oceano Indiano. L\"Atlantis\" \u00e8 il primo Orbiter ad attraccare nella nuova posizione del Pressurizer Mating Adapter, che \u00e8 stato spostato nella missione precedente all'estremit\u00e0 di prua del modulo Harmony.\nDurante il briefing della missione che si \u00e8 tenuto alle 20:00 il direttore di volo ha affermato che uno dei tre computer IBM AP-101 a bordo dello Shuttle non si \u00e8 inizializzato correttamente prima del Rendezvous e che verranno compiute ulteriori analisi su una piccola lacerazione del rivestimento protettivo dello scudo termico.\nAlle 20:14 \u00e8 stato annunciato un rinvio di 24 ore e una modifica del personale per la prima passeggiata spaziale, che era originalmente prevista per il 10 febbraio.\nDurante il briefing \u00e8 stato anche accennato un problema medico, non preoccupante, a un membro dell'equipaggio. Ulteriori dettagli non sono stati comunicati per il rispetto della privacy.\nDomenica 10 febbraio (4\u00ba giorno).\nI due equipaggi hanno trascorso il loro primo giorno assieme lavorando all'ispezione del rivestimento dello scudo termico, ricontrollando le procedure della passeggiate spaziali e iniziando il trasferimento del carico dallo Shuttle alla stazione. L'ESA ha confermato che il membro dell'equipaggio che soffre di un problema medico \u00e8 Schlegel, ma ha anche confermato che non si tratta di una condizione preoccupante e non causer\u00e0 problemi agli altri membri. Tani e Eyharts hanno passato diverse ore al lavoro per prendere familiarit\u00e0 con le procedure della stazione, in particolare per aiutare Eyharts ad imparare dove si trovano i vari oggetti nella stazione spaziale. Love, Walheim e Schlegel hanno trascorso molto tempo per studiare le attivit\u00e0 extraveicolari; Walheim e Love hanno passato la notte nel Quest Airlock in preparazione della passeggiata di luned\u00ec.\nDurante il briefing sullo stato della missione non sono stati annunciate modifiche alla tabella di marcia della missione. Commentando le analisi in corso sullo scudo termico, Shannon ha affermato che \"l'ispezione del sistema di protezione termico sta andando molto bene, \u00e8 la pi\u00f9 veloce mai compiuta su un volo. Abbiamo completamente controllato la parte inferiore dell'Orbiter, non ci sono problemi e tutte le mattonelle rinforzate carbonio-carbonio sulle ali e sul naso sono state completamente verificate. Stiamo raccogliendo ulteriori informazioni sul pod OMS di destra. L'Atlantis \u00e8 assolutamente senza problemi.\".\nLuned\u00ec 11 febbraio (5\u00ba giorno).\nDopo il risveglio, entrambi gli equipaggi hanno iniziato a prepararsi per la prima passeggiata spaziale. Love e Walheim hanno iniziato le attivit\u00e0 alle 14:13 UTC, assistiti dal pilota Alan Poindexter dallo specialista di missione Schlegel. Alle 19:53 UTC, Walheim e Love hanno completato i preparativi per lo sgancio del modulo dalla stiva di carico dell\"Atlantis\" e con l'aiuto di Melvin al comando del braccio robotico, il modulo \u00e8 stato spostato e agganciato alla stazione spaziale. Eyharts ha annunciato che il modulo era ufficialmente parte della stazione, comunicando al centro di controllo: \"Houston e Monaco, il laboratorio Columbus \u00e8 ora parte della ISS\". Successivamente i due astronauti hanno iniziato la repressurizzazione del Joint Airlock alle 21:11 UTC e terminato ufficialmente le attivit\u00e0 extraveicolari dopo 7 ore e 58 minuti.\nMarted\u00ec 12 febbraio (6\u00ba giorno).\nEyharts e Schlegel hanno aperto il portello del modulo Columbus. Alle 9:08 Eyharts ha comunicato a Houston, Mosca e Monaco: \"\u00c8 un momento speciale per tutte le persone in Europa e negli USA che hanno contribuito alla costruzione del Columbus. Specialmente le agenzie spaziali, ovviamente, l'industria ma anche tutti i cittadini che hanno sostenuto i voli spaziali. \u00c8 un grande momento e Hans ed io siamo molto fieri di essere qui ed entrare per la prima volta nel modulo Columbus\".\nSchlegel ha aggiunto: \"Siamo molto fieri. Penso che stia iniziando una nuova era, il volume del modulo scientifico europeo Columbus e la ISS sono connessi per molti anni di ricerca cooperativa internazionale nello spazio. \u00c8 un grande momento per noi\".\nGli astronauti hanno collegato le linee di energia, i collegamenti dati e per il raffreddamento per attivare il nuovo modulo. Inoltre \u00e8 stato necessario attivare i filtri e le ventole per l'aria.\nIl Controllo Missione ha comunicato al comandante Frick che gli ingegneri hanno terminato le analisi del rivestimento protettivo situato vicino al pod OMS di destra, e non hanno trovato problemi.\nMercoled\u00ec 13 febbraio (7\u00ba giorno).\nDopo il risveglio, gli equipaggi dello Shuttle e della stazione hanno iniziato a preparare la seconda passeggiata spaziale. Il comandante della stazione Whitson e il comandante dello Shuttle Frick hanno assistito Walheim e Schlegel nelle attivit\u00e0 che precedono un'attivit\u00e0 extraveicolare. Eyharts e il resto dell'equipaggio a bordo della stazione hanno continuato l'attivazione del modulo, e trasferito dei materiali ed equipaggiamenti dallo Shuttle alla Stazione. La seconda EVA \u00e8 iniziata alle 14:27 UTC ed \u00e8 terminata alle 21:12 UTC.\nNella seconda passeggiata gli astronauti hanno sostituito un serbatoio del sistema refrigerante. Mentre erano in corso le attivit\u00e0, i responsabili della missione hanno esteso la missione di un giorno, per una durata complessiva di 13 giorni. L'attivazione del laboratorio \"Columbus\" \u00e8 stata ritardata a causa di un inconveniente software che impediva la trasmissione dei comandi provenienti dal centro di controllo ESA a Monaco verso i computer del modulo attraverso i sistemi di comando della stazione spaziale.\nIl direttore di volo NASA ha comunque annunciato che \u00e8 stato individuato il problema e il metodo per superarlo. I controllori di volo hanno cancellato i vecchi comandi memorizzati nei computer del modulo e hanno ripristinato le comunicazioni tra il centro di controllo e il Columbus. Gli ingegneri hanno lavorato per tutta la notte, e questo contrattempo ha ritardato l'attivazione del modulo di 24 ore.\nNella passeggiata gli astronauti Schlegel e Walheim hanno installato la \"Nitrogen Tank Assembly\" nel segmento P1. Questo serbatoio contenente azoto ad alta pressione, del peso di , sostituisce il vecchio serbatoio da . L'azoto contenuto serve a tenere sotto pressione le linee di raffreddamento che scorrono lungo la stazione spaziale.\nLove e Schlegel hanno provveduto anche a installare del rivestimento isolante e a ispezionare una serie di detriti di metallo situati sullo scafo della stazione. Love ha scoperto casualmente un piccolo buco di nella ringhiera esterna, che \u00e8 stato ribattezzato scherzosamente dal controllo missione il \"Cratere Love\".\nGioved\u00ec 14 febbraio (9\u00ba giorno).\nI due equipaggi hanno trascorso una giornata relativamente leggera, inserita nella tabella di marcia per far riposare gli astronauti dopo una settimana di intense attivit\u00e0. Sono state fatte diverse interviste con i media, e un collegamento con la cancelliera tedesca Angela Merkel, che si \u00e8 congratulata con Eyharts e Schlegel, come rappresentanti dell'Agenzia Spaziale Europea, per il successo nell'installazione del modulo \"Columbus\". Gli equipaggi hanno effettuato della manutenzione, tra cui lo svuotamento delle acque di scarico dello Shuttle, il trasferimento di materiali e hanno continuato gli ultimi lavori nel modulo. Gli astronauti hanno inoltre ricontrollato le procedure della passeggiata spaziale.\nVenerd\u00ec 15 febbraio (10\u00ba giorno).\nDopo il risveglio, Waheim e Love hanno passato la mattinata in preparazione della terza attivit\u00e0 extraveicolare, assistiti da Whitson e Frick, mentre il resto dell'equipaggio ha continuato a lavorare sul nuovo modulo, trasferendo materiali e preparandosi al supporto del braccio robotico durante la passeggiata spaziale. Le attivit\u00e0 extraveicolari sono iniziate alle 13:07 UTC. Gli astronauti hanno completato la terza passeggiata spaziale, installando l'osservatorio SOLAR e lo European Technology Exposure Facility, mentre Leland Melvin era al comando del braccio robotico della stazione spaziale. Infine il giroscopio malfunzionante, che era stato sostituito nella missione STS-118 e riposto in una stiva della stazione, \u00e8 stato portato all'interno della stiva di carico dell\"Atlantis\" per riportarlo a Terra. Le attivit\u00e0 extraveicolari sono state supervisionate da Alan Poindexeter dall'interno della stazione.\nSabato 16 febbraio (11\u00ba giorno).\nGli equipaggi hanno provveduto alle inizializzazioni e agli allestimenti finali del nuovo modulo della stazione. All'inizio della giornata sono stati utilizzati i propulsori dell\"Atlantis\" per fornire la \"spinta\" (in inglese \"reboost\") alla Stazione Spaziale. Questa attivit\u00e0 \u00e8 di normale routine poich\u00e9 a causa di un leggero attrito con l'atmosfera terrestre, la stazione spaziale perde quota e la sua orbita deve essere periodicamente corretta. L'operazione ha richiesto 36 minuti ed ha avuto successo.\nGli astronauti hanno anche trasferito le ultime parti del carico dello Shuttle alla stazione, oltre ad aver tenuto conferenze stampa con i media europei e statunitensi.\nDomenica 17 febbraio (12\u00ba giorno).\nL'equipaggio dello Shuttle ha completato i trasferimenti e assieme agli astronauti della stazione hanno tenuto la tradizionale cerimonia di commiato, prima della chiusura dei portelli tra la stazione e l\"Atlantis\" alle 18:03 UTC. Tani si \u00e8 unito all'equipaggio dell\"Atlantis\" per il rientro, essendo stato sostituito a bordo della stazione da Eyharts.\nLuned\u00ec 18 febbraio (13\u00ba giorno).\nL\"Atlantis\" si \u00e8 sganciato dalla stazione spaziale alle 9:24 UTC. Il pilota Poindexter ha completato un giro attorno alla stazione per poter riprendere foto e video del nuovo modulo. In seguito l'equipaggio ha completato le analisi dello scudo termico attraverso l'Orbiter Boom Sensor System per rilevare eventuali danni.\nMarted\u00ec 19 febbraio (14\u00ba giorno).\nL'equipaggio dell\"Atlantis\" ha iniziato i preparativi per l'atterraggio di mercoled\u00ec alle 8:45 UTC. Alle 10:10 UTC il pilota Poindexter, il comandante Frick e lo specialista di missione Walheim hanno attivato un \"auxiliary power unit\" per controllare le superfici di controllo di volo dell'orbiter, dopo il quale hanno iniziato i test del \"reaction control system\".\nNel pomeriggio di luned\u00ec si \u00e8 verificato un malfunzionamento ad un componente del \"reaction control system\" che tuttavia non viene utilizzato per il rientro, ma solo per effettuare piccole correzioni della posizione dello Shuttle mentre \u00e8 in orbita.\nL'atterraggio dell\"Atlantis\" al Kennedy Space Center \u00e8 previsto per mercoled\u00ec alle 16:07 UTC.\nL'equipaggio della stazione spaziale ha invece passato una giornata di riposo. Nei giorni successivi infatti \u00e8 previsto l'inizio dei preparativi per l'arrivo del laboratorio Kibo e del Dexterous Robotic System con la missione STS-123.\nMercoled\u00ec 20 febbraio (15\u00ba giorno, atterraggio).\nErano presenti due possibilit\u00e0 di atterraggio al Kennedy Space Center e altre due nella Edwards Air Force Base, ma essendo le condizioni meteorologiche molto favorevoli al KSC \u00e8 stata sfruttata la prima possibilit\u00e0.\nDopo l'autorizzazione dal Controllo Missione, il comandante Frick e il pilota Poindexter alle 12:59 UTC hanno effettuato l'accensione dei propulsori per un periodoo di 2 minuti e 44 secondi. L\"Atlantis\" ha in questo modo diminuito la sua velocit\u00e0 a sufficienza per iniziare la discesa.\nAlle 13:40 UTC l'Orbiter \u00e8 entrato nell'interfaccia di rientro, ovvero il punto dove il velivolo incontra i primi strati dell'atmosfera. Alle 14:08 UTC l\"Atlantis\" ha toccato terra alla pista 15 del Kennedy Space Center e pochi istanti dopo il comandante ha comunicato il consueto messaggio di veicolo fermo (\"Wheel Stop\").\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-122 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-323.\nSTS-323 \u00e8 la sigla assegnata agli equipaggi di riserva (\"Contingency Shuttle Crew Support\") pronti al lancio in caso di guasti alla missione STS-122. La missione di soccorso \u00e8 analoga alla missione STS-123 modificata. L'equipaggio \u00e8 costituito da un gruppo di quattro astronauti della missione STS-123. Inizialmente lo Shuttle che era stato assegnato per la missione STS-323 era l\"Endeavour\", tuttavia furono riscontrati dei problemi con un filtro HEPA e venne quindi scelto il \"Discovery\" per compiere l'eventuale missione di recupero. Il \"Discovery\" venne portato nel Vehicle Assembly Building per accoppiarlo con il serbatoio esterno e i Solid Rocket Boosters che sarebbero stati utilizzati per la missione successiva STS-123, in modo da renderlo pronto al lancio entro il 10 aprile."}
{"id": "722729", "revid": "1005847", "url": "https://it.wikipedia.org/wiki?curid=722729", "title": "STS-123", "text": "La STS-123 \u00e8 una missione spaziale del Programma Space Shuttle, la 25\u00b0 verso la Stazione Spaziale Internazionale e il volo di assemblaggio 1J/A. La missione \u00e8 stata effettuata dallo Space Shuttle \"Endeavour\", che \u00e8 decollato l'11 marzo 2008. Gli astronauti hanno trasportato ed installato il primo modulo del Japanese Experiment Module (\"Kib\u014d\") e lo Special Purpose Dexterous Manipulator, un braccio robotico. La durata della missione \u00e8 stata di 16 giorni, la pi\u00f9 lunga nella storia degli Space Shuttle e per questo motivo ha richiesto l'utilizzo dello Station-to-Shuttle Power Transfer System, un sistema per trasferire parte dell'energia prodotta dalla stazione spaziale allo Shuttle. L\"Endeavour\" \u00e8 atterrato al Kennedy Space Center il 27 marzo.\nEquipaggio.\nEquipaggio ISS Expedition 16 in partenza\nEquipaggio ISS Expedition 16 in ritorno\nScopi.\nLo scopo primario della missione consiste nel trasportare ed assemblare il primo dei quattro componenti del Japanese Experiment Module (\"Kib\u014d\"), chiamato \"Experiment Logistics Module\". Il modulo ELM-PS funge da deposito pressurizzato dove gli astronauti possono stivare i carico degli esperimenti, i campioni e le parti di ricambio. Il modulo ha un diametro esterno di 4,4 metri, \u00e8 lungo 4,2 metri e ha una peso di . Nelle successive missioni saranno assemblati gli altri moduli: il \"Japanese Experiment Module Remote Manipulator System\" ELM-PM (STS-124) e l\"Exposed Facility and Experiment Logistic Module\" ELM\u2010ES (STS-127). Inoltre verr\u00e0 installato lo Special Purpose Dexterous Manipulator canadese, oltre alla sostituzione dell'ingegnere di volo Eyharts, approdato sulla stazione con la missione precedente STS-122 con il suo collega Reisman\nStemma.\nLo stemma della missione raffigura lo Shuttle in orbita con i nomi dell'equipaggio che appaiono sul bordo (su sfondo giallo sono presenti i nomi del comandante e del pilota).\nSono visibili i due componenti principali che saranno installati in questa missione, il \"Japanese Experimental Module\" (\"Experimental Logistics Module - Pressurized Section\" \"ELM-PS\"), visibile agganciato al braccio robotico dello Shuttle e il \"Canadian Special Purpose Dexterous Manipulator\" \"SPDM\" a sinistra. \u00c8 anche raffigurata la Stazione Spaziale Internazionale nella configurazione in cui si trover\u00e0 quando l'equipaggio giunger\u00e0 a bordo.\nMissione.\nPre-lancio.\nLuned\u00ec 11 febbraio 2008, l\"Endeavour\" \u00e8 stato portato nel Vehicle Assembly Building, in preparazione per l'assemblaggio con il serbatoio esterno e i solid rocket booster. Mercoled\u00ec 13 febbraio l'assemblaggio \u00e8 stato terminato con successo e il giorno 18 \u00e8 stato effettuato il \"roll out\", che consiste nel suo trasporto verso il Pad 39A del Kennedy Space Center. Il 29 febbraio \u00e8 stato completato il \"Flight Readiness Review\" ed \u00e8 stata annunciata ufficialmente la data e l'ora di lancio, fissata alle 06:28 UTC (02:28 EDT) dell'11 marzo\nCronologia.\nMarted\u00ec 11 marzo (1\u00ba giorno, lancio).\nL'equipaggio ha iniziato ad entrare nell\"Endeavour\" alle 3:10 UTC (23:10 EDT) e le procedure di preparazione sono proseguite regolarmente. Alle 4:10 UTC (00:20 EDT) \u00e8 stato chiuso il portello. Anche se i meteorologi hanno rilevato delle nubi nei pressi del Kennedy Space Center, le condizioni sono rimaste buone per il lancio. Il via al lancio \u00e8 stato dichiarato dal direttore di lancio Mike Leinbach alle 6:13 UTC (2:13 EDT), con parere unanime da parte del \"lancio team\". L\"Endeavour\" \u00e8 decollato alle 6:28 UTC (2:28 EDT) come previsto.\nUno degli aggiornamenti allo Space Shuttle che sono stati introdotti con questa missione consiste in un sistema di illuminazione per la camera digitale che riprende le immagini del serbatoio esterno, chiamato \"Digital Umbelical Camera Flash Module\". Il sistema viene utilizzato nei lanci notturni, come in questo caso.\nSono state rilevate alcune anomalie minori in un Reaction Control System e nel Flash Evaporator System, ma non sembrano destare preoccupazione.\nMercoled\u00ec 12 marzo (2\u00ba giorno).\nL'attivit\u00e0 principale della giornata \u00e8 stata l'ispezione standard dello scudo termico dell\"Endeavour\", effettuata dal comandante Gorie, dal pilota Johnson e dallo specialista di missione Doi attraverso l'OBSS. Gli specialisti di missione Behnken, Linnehan e Reisman hanno controllato le tute spaziali in preparazione alle varie attivit\u00e0 extraveicolari della missione.\nDopo il risveglio degli astronauti alle 19:59 UTC, sono iniziati i preparativi per l'attracco alla stazione spaziale, previsto per le 3:25 UTC di gioved\u00ec. Nelle riprese del lancio sono stati notati alcuni detriti che si sono staccati dal serbatoio esterno, e gli ingegneri a terra hanno controllato le immagini compiute durante l'ispezione dello scudo termico. Non sono state segnalate anomalie.\nDurante il secondo giorno l'equipaggio ha attivato gli esperimenti che sono presenti a bordo dell'Endeavour, come l'esperimento \"IMMUNO\", il cui scopo \u00e8 lo studio dei cambiamenti del sistema immunitario durante e dopo la permanenza in ambiente a microgravit\u00e0, il \"MDRV\" (Microbial Drug Resistance and Virulence) che studia la virulenza, la resistenza ai farmaci e i geni di 4 microbi comuni. Inoltre, per mezzo della \"European Modular Cultivation System\" sono condotti studi per esaminare i geni responsabili della costruzione delle pareti cellulari nella \"Arabidopsis thaliana\", una piccola pianta. Il \"Nutritional Status Assessment\" permette invece di misurare le modifiche alla fisiologia umana come il metabolismo osseo, il danno ossidativo e i cambiamenti ormonali\nGioved\u00ec 13 marzo (3\u00ba giorno).\nL\"Endeavour\", dopo essersi avvicinato ad una distanza di un centinaio di metri, ha compiuto la consueta Rendezvous pitch maneuver per permettere all'equipaggio della stazione di fotografare la parte inferiore dell'orbiter. L'attracco con la stazione spaziale \u00e8 avvenuto alle 3:49 UTC, e i portelli sono stati aperti alle 5:37 UTC. L'equipaggio dell\"Endeavour\" \u00e8 stato accolto a bordo della stazione spaziale dai membri dell'Expedition 16. In preparazione alla prima passeggiata spaziale, Johnson e Behnken hanno utilizzato il Canadarm2 per estrarre la piattaforma contenente il braccio robotico \"Dextre\" dalla stiva di carico dello Shuttle spostandola in una posizione temporanea sul segmento P1. Alle 12 UTC l'equipaggio \u00e8 andato a dormire ed \u00e8 svegliato alle 20:28 UTC.\nVenerd\u00ec 14 marzo (4\u00ba giorno).\nSi \u00e8 verificato un problema con il braccio robotico \"Dextre\". I controllori di volo non sono riusciti a instradare l'energia della stazione verso la piattaforma che contiene il braccio. Essa \u00e8 necessaria per riscaldare i circuiti elettronici ed impedirne il danneggiamento ma \u00e8 stimato che il componente possa rimanere senza energia per alcuni giorni. Si pensa che il problema sia dovuto ad un errore software, e gli ingegneri dell'Agenzia Spaziale Canadese hanno lavorato ad un aggiornamento che verr\u00e0 trasmesso alla stazione entro 24 ore. L'inconveniente non ha modificato la passeggiata spaziale.\nPoco dopo la mezzanotte Linnehan e Reisman hanno iniziato le procedure per la prima passeggiata spaziale, che \u00e8 iniziata alle 01:23 UTC. La prima operazione effettuata \u00e8 stata la preparazione del primo componente del modulo Kibo, chiamato Japanese Logistics Module - Pressurized Section (JLP), per la sua estrazione dalla stiva di carico dell\"Endeavour\". Successivamente il comandante Gorie e lo specialista di missione Doi hanno usato il braccio robotico dello Shuttle per spostare il modulo e agganciarlo sul modulo Harmony. La posizione non \u00e8 definitiva, e sar\u00e0 spostato dopo l'installazione del secondo componente che giunger\u00e0 sulla stazione spaziale con la missione successiva (STS-124). Linnehan e Reisman hanno in seguito iniziato l'installazione del nuovo braccio robotico \"Dextre\" montando su quest'ultimo gli \"Orbital Replacement Unit/Tool Changeout Mechanisms\". Questi dispositivi permettono di afferrare dei carichi e/o degli strumenti, e possono essere considerati metaforicamente come le \"mani\" di \"Dextre\". La seconda passeggiata spaziale \u00e8 prevista per sabato notte.\nSabato 15 marzo (5\u00ba giorno).\nGli astronauti sono entrati nel nuovo modulo dell'Agenzia Spaziale Giapponese appena installato alle 01:15 UTC. Takao Doi ha commentato: \"\u00c8 un piccolo passo per un astronauta giapponese ma un grande ingresso per il Giappone in un nuovo e grande programma spaziale.\".\nGorie e Johnson hanno posizionato l'OBSS in una posizione di parcheggio, dove rimarr\u00e0 fino alla 5\u00aa passeggiata spaziale. Successivamente verr\u00e0 stivato sulla stazione spaziale, poich\u00e9 nella missione successiva il componente non potr\u00e0 essere caricato sul Discovery a causa della mancanza di spazio nella stiva di carico.\nPer verificare se i sistemi termici per la protezione dell'elettronica di \"Dextre\" erano malfunzionanti, gli astronauti lo hanno collegato al braccio robotico della stazione, in modo da tentare di alimentarlo tramite i \"Power Data Grapple Fixtures\", connettori che permettono il trasferimento di dati ed energia. L'alimentazione del nuovo componente \u00e8 stata confermata.\nDomenica 16 marzo (6\u00ba giorno).\nLinnehan e Foreman hanno compiuto la seconda passeggiata spaziale, che \u00e8 iniziata alle 23:49 UTC. Durante le attivit\u00e0 extraveicolari sono stati installati i due \"arti\" robotici di \"Dextre\" e sono stati rimossi alcuni rivestimenti termici che proteggevano il componente. \"Dextre\" \u00e8 rimasto agganciato al braccio robotico della stazione per risolvere temporaneamente il problema di alimentazione. Le attivit\u00e0 sono terminate alle 6:57 UTC, dopo 7 ore e 8 minuti.\nLuned\u00ec 17 marzo (7\u00ba giorno).\nSono stati condotti con successo dei test di \"Dextre\" ed \u00e8 stato successivamente posizionato in modo ottimale per la terza passeggiata spaziale. Doi ed Eyharts hanno continuato l'allestimento del nuovo modulo Kibo, oltre ad iniziare i preparativi per l'arrivo del successivo componente con la missione STS-124. I due equipaggi hanno tenuto varie conferenze con i media.\nMarted\u00ec 18 marzo (8\u00ba giorno).\nGli astronauti Linnehan e Benken hanno completato la terza passeggiata spaziale, dove hanno terminato l'installazione del nuovo braccio robotico \"Dextre\". Le attivit\u00e0 finali di allestimento del braccio hanno compreso l'installazione del \"Camera Light Pan Tilt Assembly\" e la calibrazione di un effettore.\nSi sono presentate delle difficolt\u00e0 nell'installazione dell'esperimento MISSE 6 sul modulo Columbus, e questa attivit\u00e0 \u00e8 stata rinviata per le successive passeggiate spaziali.\nEyharts e Johnson hanno utilizzato il braccio Canadarm2 per spostare \"Dextre\" e agganciarlo al modulo Destiny, e successivamente per muovere l'involucro in cui era contenuto il nuovo braccio robotico nella stiva di carico dell\"Endeavour\".\nLa successiva attivit\u00e0 extraveicolare \u00e8 prevista per la notte tra gioved\u00ec e venerd\u00ec.\nMercoled\u00ec 19 marzo (9\u00ba giorno).\nGli equipaggi hanno trascorso il pomeriggio partecipando a conferenze e preparandosi alla passeggiata spaziale di gioved\u00ec. Doi ha ricevuto una telefonata dal Primo ministro del Giappone Yasuo Fukuda, che si \u00e8 congratulato per l'installazione del primo componente del laboratorio Kibo.\nBehnken, Foreman e Linnehan hanno configurato gli strumenti che saranno utilizzati nella quarta attivit\u00e0 extraveicolare.\nGioved\u00ec 20 marzo (10\u00ba giorno).\nLa quarta passeggiata spaziale \u00e8 iniziata alle 22:28 UTC. Gli astronauti Behnken e Foreman si sono inizialmente spostati nel segmento della Stazione Spaziale per riparare un \"Remote Power Controller Module\" secondario e ripristinare l'energia di backup ad un \"Control Moment Gyroscope\". Non sono riusciti a rimuovere uno dei connettori dal segmento Z1, quindi il Control Moment Gyroscope continuer\u00e0 ad operare con il \"Remote Power Controller Module\" primario.\nL'attivit\u00e0 principale \u00e8 stata tuttavia la dimostrazione di uno strumento chiamato \"Tile Repair ablator Dispenser\", ideato per applicare una sostanza detta \"Shuttle Tile Ablator-54\" \"STA-54\" per la riparazione di mattonelle danneggiate dello scudo termico. Per svolgere questa verifica sono state caricate sullo Shuttle delle mattonelle danneggiate appositamente per simulare un danno reale. Le mattonelle riparate saranno riportate sulla terra dove saranno sottoposte a vari test per verificare la riparazione.\nBehnken e Foreman hanno infine rimosso una copertura da Dextre e alcuni agganci che erano rimasti connessi al modulo Harmony.\nVenerd\u00ec 21 marzo (11\u00ba giorno).\nL'equipaggio dell\"Endeavour\" ha compiuto le ispezioni dello scudo termico tramite l'Orbiter Boom Sensor System. L'operazione normalmente sarebbe stata compiuta dopo il distacco dello Shuttle dalla Stazione spaziale, prima di rientrare, ma in questa particolare missione l'OBSS verr\u00e0 stivato sulla stazione. La successiva missione, compiuta dal \"Discovery\", non potr\u00e0 infatti trasportare il proprio OBSS per problemi di spazio nella stiva di carico. Per questo motivo il \"Discovery\", dopo aver scaricato il componente del laboratorio Kibo, recuperer\u00e0 l'OBSS sulla stazione, lo utilizzer\u00e0 e lo riporter\u00e0 a Terra.\nL'equipaggio ha continuato il trasferimento dei rifornimenti per la stazione spaziale. Behnken e Foreman hanno iniziato i preparativi per la quinta passeggiata spaziale.\nSabato 22 marzo (12\u00ba giorno).\nBehnken e Foreman hanno iniziato la quinta ed ultima passeggiata spaziale alle 19:36 UTC. Inizialmente hanno installato l'OBSS in un segmento della stazione spaziale. Successivamente Behnken ha installato con successo l'esperimento MISSE-6 sul laboratorio Columbus. Questa operazione era stata tentata durante la terza passeggiata spaziale, ma gli astronauti hanno avuto delle difficolt\u00e0.\nNel frattempo, Foreman ha ispezionato un \"Solar Alpha Rotary Joint\" della stazione, che da qualche tempo \u00e8 diventato rumoroso. Questo componente era gi\u00e0 stato oggetto di ispezioni durante le precedenti missioni Shuttle.\nDomenica 23 marzo (13\u00ba giorno).\nDopo un lungo periodoo denso di attivit\u00e0 per l'equipaggio, la giornata di domenica, precedente allo sgancio dell\"Endeavour\" \u00e8 stata pianificata come periodoo \"leggero\" e con poche attivit\u00e0 per far riposare l'equipaggio. Durante il pomeriggio gli astronauti hanno controllato l'equipaggiamento e trasferito gli ultimi oggetti dallo Shuttle alla stazione spaziale. Prima del periodoo di sonno, Doi ha attivato l'esperimento \"Rigidizable Inflatable Get-Away-Special Experiment (RIGEX)\" nella stiva di carico dello Shuttle, che \u00e8 stato progettato per studiare il comportamento delle strutture che vengono rese rigide nello spazio.\nLuned\u00ec 24 marzo (14\u00ba giorno).\nGli astronauti hanno iniziato i preparativi per lo sgancio dello Shuttle dalla stazione spaziale. Dopo la tradizionale cerimonia di commiato, la chiusura dei portelli \u00e8 avvenuta alle 21:49 UTC e lo sgancio dalla stazione alle 01:25 UTC. Dopo il distacco, il pilota Johnson ha portato l\"Endeavour\" alla distanza di qualche centinaio di metri dalla stazione e ha effettuato il consueto giro attorno alla stazione, che ha permesso all'equipaggio di osservare e fotografare i nuovi componenti installati. Alle 02:08 UTC Johnson ha compiuto la separazione definitiva dalla stazione. L'atterraggio dello Shuttle al Kennedy Space Center \u00e8 previsto per mercoled\u00ec.\nMarted\u00ec 25 marzo (15\u00ba giorno).\nL'equipaggio dell\"Endeavour\" ha trascorso la giornata preparandosi all'atterraggio di mercoled\u00ec.\nIl Comandante Gorie e il pilota Johnson hanno compiuto una correzione di orbita per portare lo Shuttle nella traiettoria adatta all'atterraggio. Assieme a Foreman sono stati controllati i sistemi di bordo, come le superfici di volo e i sistemi idraulici. In particolare \u00e8 stato compiuto il test del \"Reaction Control System\".\nL'equipaggio ha in seguito tenuto varie interviste con i media.\nLe due opportunit\u00e0 di rientro sono alle 23:05 UTC di mercoled\u00ec e alle 00:39 UTC di gioved\u00ec.\nMercoled\u00ec 26 marzo (16\u00ba giorno).\nDopo il risveglio, l'equipaggio ha completato i preparativi per l'atterraggio. Le due possibilit\u00e0 di rientro al Kennedy Space Center sono previste con l'accensione per l'uscita dall'orbita alle 21:58 UTC e l'atterraggio alle 23:05 UTC oppure l'accensione alle 23:33 UTC con atterraggio alle 00:39 UTC di gioved\u00ec. A causa delle condizioni atmosferiche \u00e8 stata annullata la prima opportunit\u00e0 e i responsabili NASA hanno indicato all'equipaggio di utilizzare la seconda opzione di rientro. L'accensione per uscire dall'orbita \u00e8 quindi avvenuta alle 23:33 UTC e lo Shuttle \u00e8 atterrato sulla pista del Kennedy Space Center alle 00:40:41 UTC del 27 marzo, completando la missione dalla durata record di 15 giorni, 18 ore e 12 minuti.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-123 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-324.\nSTS-324 \u00e8 la sigla assegnata agli Equipaggi di Supporto (Contingency Shuttle Crew Support) pronti al lancio in caso di guasti alla missione STS-123. Lo Space Shuttle che \u00e8 stato assegnato alla missione STS-324 \u00e8 il \"Discovery\", con un equipaggio costituito da Kelly, Ham, Garan, Fossum, pronto al lancio in 32 giorni. I rifornimenti della stazione spaziale sono comunque a livelli buoni e al momento del lancio della missione la provvista di ossigeno (la risorsa che si esaurisce maggiormente in fretta sulla ISS) \u00e8 superiore alla durata totale della missione di recupero e le scorte aumenteranno ulteriormente quando giungeranno la navetta automatizzata dell'ESA Automated Transfer Vehicle ad aprile e la navetta russa Progress a maggio."}
{"id": "722730", "revid": "287204", "url": "https://it.wikipedia.org/wiki?curid=722730", "title": "Le 13 vite e mezzo del capitano Orso Blu", "text": "Le 13 vite e mezzo del capitano Orso Blu \u00e8 un romanzo di genere fantasy/avventura, dello scrittore tedesco Walter Moers. Fu pubblicato in Germania nel 1999, diventando rapidamente un best seller. In Italia \u00e8 stato pubblicato da Salani nel 2000, con la traduzione di Umberto Gandini.\n\"Le 13 vite e mezzo\" \u00e8 il primo libro di una serie di libri di Moers ambientati nel mondo immaginario di Zamonia \"dove tutto \u00e8 possibile tranne la noia\". Nel libro si trova una mappa di questo mondo. Ogni capitolo corrisponde una delle \"vite\" del protagonista, il Capitano Orso Blu. Il \"capitano Orso Blu\" \u00e8 sostanzialmente un orso (di colore appunto blu) che vive nel racconto numerose avventure (13 e mezzo) completamente diverse l'una dall'altra, sia come luogo geografico (Orso Blu esplora quasi tutto il continente di Zamonia) sia come occupazione, tanto da poter essere definite \"vite\" separate. Il numero 13 e mezzo si riferisce al numero di vite che pu\u00f2 vivere un orso di mare, che sono 27; il libro parla quindi della met\u00e0 delle vite di capitano Orso Blu. In ognuna delle sue vite Orso Blu incontra personaggi diversissimi, ma ugualmente interessanti, dato che imparer\u00e0 qualcosa da ognuno di essi, che sia il geniale \"prof. dott. Abdul Noctambulotti\" o i rozzi e primitivi \"Minipirati\".\nLe tredici vite.\nLa mia vita fra i minipirati.\nI Minipirati sono microscopici corsari che si divertono ad assaltare le navi, molto pi\u00f9 grandi delle loro piccole imbarcazioni, senza che i marinai nemmeno li vedano, fallendo clamorosamente; sono sempre molto indaffarati e quando sono annoiati (la cosa pi\u00f9 brutta per un Minipirata) si lasciano andare alle lacrime e alla disperazione. Salvano Orso Blu da un enorme gorgo, il Grande Imbuto. Vivono con lui nei suoi primi cinque anni di vita insegnandogli ad essere un provetto marinaio (arriva addirittura a conoscere alla perfezione 723 nodi marinari come la cravatta da bufera e il doppio nodo gordiano) finch\u00e9 non diventa troppo grande per la loro imbarcazione. Decidono allora di abbandonarlo, non senza rimpianti, sull'Isola degli Spiriti coboldi.\nLa mia vita fra gli spiriti coboldi.\nOrso Blu naufraga su un'isola abitata da spiriti coboldi, eteree figure che si nutrono dei sentimenti negativi altrui. Quando Orso Blu si accorge di essere circondato dagli spiriti scoppia piangere con tutte le sue forze.\nNulla appare pi\u00f9 bello per gli spiriti che lo applaudono entusiasti e decidono condurlo al villaggio costituito da tronchi di legna marci e putridi (da qui l'odore nauseabondo dei coboldi). Orso Blu diventa in breve una star per le sue esibizioni di pianto. Dopo un certo periodo, per\u00f2, decide di scappare quando capisce che sta iniziando a diventare come loro nelle movenze e nelle risatine tipiche che emettono.\nLa mia vita in fuga.\nOrso blu abbandona l'isola degli spiriti coboldi e dopo aver assisto al passaggio della nave Moloch, incontra due \"onde ciacoline\", chiamate cos\u00ec a causa della loro capacit\u00e0 di parlare per lungo tempo, spesso facendo impazzire i naufraghi che incontrano. Esse si accorgono che Orso blu non risponde e decidono di insegnargli a parlare. Inoltre, prima di andarsene, le onde decidono di dare un nome al protagonista, nominandolo appunto \"Orso blu\". In seguito egli incontra il Tyrannobalenottero rex, un tremendo mostro marino del mare di Zamonia. Orso Blu, credendo che il mostro sia un'allucinazione dovuta all'eccessiva esposizione al sole, rischia di essere ingoiato, ma si salva, riuscendo ad aggrapparsi ad un barbiglio dell'animale. Con grande sforzo sale sulla schiena del Tyrannobalenottero, dove nota numerosi arpioni, penetrati nella carne di quest'ultimo, che decide di estrarre. Tuttavia, una volta rimosso l'ultimo arpione, il mostro marino inizia ad inabissarsi, lasciando Orso Blu nei pressi di un'isola paradisiaca.\nLa mia vita sull'Isola dei ghiottoni.\nOrso Blu, dopo essere stato lasciato in mare dal Tyrannobalenottero rex, approda su un'isola piccola ma magnifica, che sembra il paradiso terrestre: abitata solo da animali innocui e carini, sulla quale tutto \u00e8 commestibile, e squisito. Orso Blu inizia ad ingrassare e a perdere a linea, e quando ormai \u00e8 una palla di grasso l'isola ha una terribile mutazione: le piante avvizziscono e diventano artigli adunchi, che lo sollevano cos\u00ec in alto da vedere un'enorme crepa che si apre sotto di lui. \u00c8 la bocca di una \"Sbafatrix insularis\" e, proprio mentre Orso Blu pensa gi\u00e0 alla sua morte, viene salvato all'ultimo istante da un Sauro da salvataggio, di nome Deus ex Machina detto Mac\nLa mia vita di navigatore.\nDopo il salvataggio di Deus ex Machina, un anziano \"sauro da salvataggio\", uno pterodattilo che ha un'intelligenza pari all'umana, che si dedica a salvare il prossimo, ma sempre all'ultimo momento. A causa dei problemi di miopia di quest'ultimo, Orso Blu gli far\u00e0 da navigatore. Deus ex Machina lascer\u00e0 Orso blu sulle Montagne Oscure, alla scuola notturna del prof. dott. Noctambulotti.\nLa mia vita nelle montagne oscure.\nIl giovane protagonista viene lasciato da Deus ex Machina nella scuola montana, un intrico di scure gallerie sotto le montagne, del professor dottor Abdul Noctambulotti, tenebrone dai sette cervelli. Con lui si trovano altri allievi del professore: Fredda, megera delle montagne oscure perdutamente innamorata del protagonista, coperta da un folto pelame e che usa scrivere invece di parlare per non far udire la sua terribile voce; Qwert, principe della 2364\u00aa dimensione giunto sulle montagne oscure a causa di un buco dimensionale; Pastrunco l'unicorno.\nDopo aver imparato tutto quello che serve (\"assorbendo\" la conoscenza del professore) viene rimandato a casa e per tornarvi dovr\u00e0 riuscire a districarsi tra i cunicoli, intralciato da esseri meschini quali i gaglioffi delle spelonche e i bacherozzi delle montagne oscure.\nLa mia vita nella Grande Foresta.\nOrso blu si ritrova nella grande foresta, dove cade nella trappola dello \"stregaragno silvestre\", un ragno gigante e velenoso. Liberatosi dalla tela, dovr\u00e0 scappare per 8 ore dal ragno prima di salvarsi cadendo in un buco dimensionale.\nLa mia vita nel buco dimensionale.\nOrso Blu cade in un buco dimensionale, galleggiando nello spazio e incontrando addirittura il suo amico Qwert e arrivando nella sua dimensione.\nLa mia vita nel Deserto Dolce.\nOrso Blu raggiunge il Deserto Dolce, un deserto interamente fatto di zucchero, e si unisce alla carovana dei pippioni, strambi individui che seguono regole strampalate e il cui unico scopo \u00e8 acchiappare il miraggio di una citt\u00e0, Anagrom Ataf, per farla diventare la loro dimora. Fra tempeste di sabbia, zombie del deserto, fusioni dello zucchero e altre disavventure Orso Blu, con un intelligente stratagemma, riesce a catturare l'illusione, nella quale i pippioni vanno a vivere. Tuttavia, si verificano strani eventi e Orso Blu scopre l'esistenza dei fatomi, miraggi di abitanti costretti a compiere sempre le stesse azioni. Per non disturbarli, Orso Blu scrive su un messaggio altre regole strampalate e i pippioni decidono di seguirle, lasciando la citt\u00e0. Orso Blu, infine, abbandona la carovana per raggiungere Atlantis.\nLa mia vita nel tornado.\nOrso Blu, convinto di poter domare l'Eterno Tornado per raggiungere la citt\u00e0 di Atlantis, rimane intrappolato all'interno di esso. Scopre che decine di persone si sono insediate l\u00e0 dentro, dopo essere state risucchiate e che nessuno \u00e8 mai riuscito ad uscirne. Scopre anche che le regole che seguivano i Pippioni erano state scritte da un pazzo che viveva nel tornado. Fortunatamente, riesce a trovare un piano per uscire e si salva assieme ad alcuni compagni coraggiosi.\nLa mia vita nella grande testa.\nOrso Blu si ritrova nella testa abbandonata di un Babbaleo, creature gigantesche alte fino a 20\u00a0km che, giunte ad una certa et\u00e0, si separano dalla propria testa che continua a funzionare alacremente, e vi entra da un orecchio, progettando di uscirne dall'altro. Dentro la testa trova un mondo di idee, pensieri e pazzie continuamente al lavoro, e per guadagnarsi da vivere dovr\u00e0 lavorare progettando sogni sempre pi\u00f9 complicati, che gli varranno la fama.\nLa mia vita ad Atlantis.\nQuesta vita si svolge ad Atlantis, la capitale del continente di Zamonia. Enorme megalopoli abitata da tutte le svariate forme di vita presenti sul continente. Orso blu dovr\u00e0 confrontarsi con la dura vita metropolitana, sgobbando nei lavori pi\u00f9 umili fino a permettersi un suo appartamento e tentare la sorte diventando un bugiardo matricolato, ovvero uno \"sportivo\" contaballe che si esibisce davanti a un enorme platea.\nLa mia vita sulla \"Moloch\".\nOrso Blu, a causa di un inganno, verr\u00e0 rapito e portato sulla \"Moloch\", una nave immensa e misteriosa. Viene costretto a lavorare con altri orsi nella caldaia, e presto la sua volont\u00e0 viene quasi annullata; fortunatamente, un raggio di sole lo sprona a fuggire e inizia un piano di ribellione che lo porter\u00e0 a confrontarsi con lo zamonium, il rarissimo elemento pensante che si scopre essere il capitano della nave, dopo aver soggiogato con la forza del pensiero tutto l'equipaggio a bordo della \"Moloch\". Orso Blu sta per essere gettato in mare quando arriva il prof. Abdul Noctambulotti a salvarlo, intraprendendo un duello di pensieri con lo zamonium, a bordo del suo bizzarro veicolo costituito di oscurit\u00e0 addomesticata. Orso Blu riesce a gettare lo zamonium nella nube oscura, ponendo fine alla sua esistenza; tuttavia, la nave, senza un equipaggio, non \u00e8 pi\u00f9 controllata e va a finire nei pressi del Grande Imbuto. Tutto l'equipaggio viene salvato dai sauri di salvataggio, fuorch\u00e9 Orso Blu, spinto gi\u00f9 dal suo dal gaglioffo delle spelonche. Orso Blu si rende conto che il mulinello non \u00e8 altro che un gigantesco buco dimensionale, dal quale all'ultimo minuto sbuca fuori Qwert Zuiop\u00fc che lo salva col suo tappeto. Orso Blu raggiunge gli altri orsi e si accorge stupefatto che non erano bruni, come gli era sembrato, ma colorati: il colore apparente era dato dal carbone appiccicato alla loro pellica, lavato via dall'acqua del mare.\nMet\u00e0 della mia vita in pace.\nOrso Blu va a stare con gli altri orsi nella grande foresta, si sposa con l'orsetta che inizialmente era l'illusione dello stregaragno ed \u00e8 finalmente felice e tranquillo."}
{"id": "722731", "revid": "120653948", "url": "https://it.wikipedia.org/wiki?curid=722731", "title": "Circuito del Caesars Palace", "text": "Il circuito del Caesars Palace era un circuito cittadino occasionale che si sviluppava nel parcheggio dell'omonimo hotel sito nel comune di Paradise, un sobborgo di Las Vegas. Ha ospitato due edizioni del Gran Premio del Caesars Palace di Formula 1 (1981 e 1982).\nEra lungo 3.650 metri ed era molto criticato per la sua tortuosit\u00e0 che lo faceva assomigliare pi\u00f9 ad un kartodromo che ad una pista di Formula 1; aveva una particolare forma a pettine e si girava in senso antiorario.\nDopo l'edizione del 1982, la Formula 1 abbandon\u00f2 il circuito che nei due anni successivi ospit\u00f2 altrettante gare del campionato Champ Car, su un tracciato per\u00f2 pi\u00f9 breve comprendente la parte perimetrale della pista (il tratto tra le curve 1 e 10 fu raccordato con un rettilineo) che assumeva cos\u00ec una connotazione pi\u00f9 simile a un ovale.\nDopo la gara di Champ Car del 1984, il circuito non venne pi\u00f9 utilizzato: sull'area \u00e8 stata edificata una nuova ala dell'hotel, per cui ogni residua traccia dell'installazione \u00e8 stata definitivamente cancellata."}
{"id": "722733", "revid": "1458600", "url": "https://it.wikipedia.org/wiki?curid=722733", "title": "Santino Di Matteo", "text": "Biografia.\nAppartenente alla famiglia di Altofonte, vicina ai Corleonesi, fu uno dei primi affiliati ad abbandonare il clan controllato da Tot\u00f2 Riina. Fu arrestato il 4 giugno del 1993, incarcerato a Rebibbia e poi trasferito all'Asinara. Accusato di 10 omicidi mafiosi decise di collaborare con la giustizia e il 23 novembre dello stesso anno suo figlio Giuseppe venne rapito per le rivelazioni del padre sulla strage di Capaci e sull'uccisione dell'esattore Ignazio Salvo. Nell'ottobre del 1995 Santino sparisce per 36 ore dalla sua localit\u00e0 segreta e prova a cercare personalmente suo figlio, senza trovarlo. Il ragazzo fu poi strangolato e disciolto nell'acido l'11 gennaio 1996 dopo 779 giorni di sequestro.\nFu testimone al processo incentrato sui mandanti della strage di Capaci, di cui fu uno degli artefici anche se non partecip\u00f2 attivamente all'esecuzione dell'attentato, dove persero la vita Giovanni Falcone, la moglie Francesca Morvillo e tre agenti della scorta, Antonio Montinaro, Rocco Dicillo e Vito Schifani. Inizialmente condannato a 20 anni di carcere, venne liberato nel marzo del 2002 e si trasfer\u00ec nel paese natale di Altofonte."}
{"id": "722734", "revid": "729019", "url": "https://it.wikipedia.org/wiki?curid=722734", "title": "STS-124", "text": "La STS-124 \u00e8 una missione spaziale del Programma Space Shuttle, la 26\u00b0 verso la Stazione Spaziale Internazionale e il volo di assemblaggio ULF2. La missione \u00e8 stata compiuta dallo Space Shuttle Discovery, che \u00e8 stato lanciato il 31 maggio 2008 alle 21:02 UTC ed \u00e8 atterrato al Kennedy Space Center il 14 giugno alle 15:15 UTC.\nEquipaggio.\nEquipaggio ISS Expedition 17 in partenza\nEquipaggio ISS Expedition 17 in ritorno\nScopi.\nGli scopi della missione STS-124 consistono nel proseguimento nell'assemblaggio del Japanese Experiment Module, con l'aggiunta del \"Pressurized Module\" e del \"Remote Manipulator System\". Il primo componente era stato installato nella missione precedente (STS-123). Oltre alle consuete operazioni di rifornimento della Stazione Spaziale, gli astronauti dovranno compiere diverse operazioni di manutenzione, tra cui le riparazioni al \"Solar Alpha Rotary Joint\", un giunto che permette la rotazioni dei pannelli fotovoltaici della stazione per inseguire il Sole e la sostituzione di un serbatoio di azoto. La missione trasporta un nuovo membro dell'equipaggio della ISS, Gregory Chamitoff, che sostituisce Garrett Reisman.\nStemma.\nLo stemma della missione raffigura il simbolo dello Space Shuttle assieme al modulo con i colori della bandiera giapponese. \u00c8 visibile anche il nuovo braccio robotico connesso al modulo. In basso appare la scritta \"Kibo\" in giapponese. Il Sole stilizzato che sorge sullo sfondo rappresenta la speranza che l'umanit\u00e0 possa trarre beneficio dalle scoperte scientifiche compiute attraverso il nuovo laboratorio.\nMissione.\nCarico della missione.\nLa sequenza di assemblaggio della Stazione Spaziale Internazionale, prevede che la missione STS-124 trasporti i componenti \"Kibo Pressurized Module\" e \"Remote Manipulator System\" del \"Japanese Experiment Module\", che verr\u00e0 agganciato al modulo Harmony. Gli specialisti di missione effettueranno tre passeggiate spaziali per installare e allestire il modulo e il suo braccio robotico. A causa del volume del carico trasportato, sul \"Discovery\" non \u00e8 stato possibile caricare l'\"Orbiter Boom Sensor System\", utilizzato per ispezionare lo scudo termico. Per ovviare a questa limitazione durante la missione precedente l'\"Endeavour\" ha lasciato sulla stazione spaziale il proprio \"OBSS\" dopo aver effettuato le ispezioni. In questo modo il \"Discovery\", dopo aver installato i componenti del laboratorio Kibo, potr\u00e0 recuperare l'OBSS dell'\"Endeavour\" ed utilizzarlo per verificare lo stato del proprio scudo termico.\nPre-lancio.\nIl 26 aprile 2008 \u00e8 stato effettuato il \"Roll Over\" del Discovery dall'Orbiter Processing Facility al Vehicle Assembly Building, dove \u00e8 stato collegato al suo serbatoio esterno e ai Solid Rocket Boosters. Il 2 maggio, alle 23:47 EDT lo Shuttle assemblato \u00e8 stato trasferito alla piattaforma di lancio 39A per mezzo della Mobile Launcher Platform, spostata dal Crawler-transporter. La mattina successiva, alle 6:06 EDT, \u00e8 stato terminato il posizionamento. Il 5 maggio \u00e8 stato installato l'involucro del componente da trasportare nella stiva di carico del \"Discovery\".\nCronologia.\nSabato 31 maggio (1\u00ba giorno, lancio).\nI preparativi standard per il lancio sono stati compiuti senza alcun problema, ed essendo favorevoli le condizioni meteorologiche, il \"Discovery\" e il suo equipaggio hanno ricevuto il via libera alle 16:48 EDT (20:48 UTC). Lo Shuttle \u00e8 decollato in orario con la finestra di lancio alle 17:02 EDT (21:02 UTC), dopo 2 minuti e 3 secondi si sono regolarmente distaccati i Solid Rocket Booster, seguiti dal serbatoio esterno 8 minuti e 46 secondi dopo il lancio. Alle 17:15 EDT il \"Discovery\" si \u00e8 trovato nell'orbita preliminare, ed ha iniziato il percorso che lo porter\u00e0 ad incontrarsi con la Stazione Spaziale Internazionale luned\u00ec 2 giugno.\nDomenica 1\u00ba giugno (2\u00ba giorno).\nL'equipaggio del \"Discovery\" ha iniziato i preparativi per l'attracco alla Stazione Spaziale Internazionale. Fossum, Garan e Chamitoff hanno controllato le tute spaziali, mentre Ham e Nyberg hanno condotto una limitata ispezione dello scudo termico dello Shuttle. A causa del carico trasportato infatti non \u00e8 stato possibile imbarcare sul \"Discovery\" anche l'Orbiter Boom Sensor System, il braccio robotico dotato di speciali sensori e telecamere per il controllo dello scudo termico. In previsione di ci\u00f2, nella precedente missione (STS-123) l\"Endeavour\", dopo aver controllato il proprio sistema di protezione termico, ha lasciato il proprio OBSS sulla Stazione Spaziale. L'equipaggio del \"Discovery\", quando giunger\u00e0 sulla stazione, durante una passeggiata spaziale prelever\u00e0 l'OBSS dalla stazione e lo installer\u00e0 sul \"Discovery\". In questo modo sar\u00e0 possibile controllare accuratamente lo scudo termico. L'aggancio con la stazione \u00e8 previsto luned\u00ec 2 giugno alle 16:54 UTC.\nLuned\u00ec 2 giugno (3\u00ba giorno).\nLo Space Shuttle ha effettuato l'aggancio alla Stazione Spaziale alle 18:03 UTC e alle 19:36 UTC sono stati aperti i portelli. Prima di agganciarsi alla stazione, il \"Discovery\" ha effettuato la consueta Rendezvous pitch maneuver, per permettere all'equipaggio della ISS di riprendere lo scudo termico dello Shuttle.\nL'equipaggio della stazione ha accolto a bordo agli astronauti del \"Discovery\". In seguito sono iniziati i preparativi per la prima passeggiata spaziale, prevista per il giorno successivo.\nMarted\u00ec 3 giugno (4\u00ba giorno).\nFossum e Garan hanno iniziato la prima passeggiata spaziale alle 16:24 UTC. Inizialmente \u00e8 stato rimosso dal suo alloggiamento sulla stazione spaziale l'OBSS. Quest'ultimo era stato lasciato sulla stazione nella missione precedente. Hoshide ha afferrato l'OBSS situato nel suo alloggiamento temporaneo con il braccio robotico della stazione spaziale per passarlo al braccio robotico del Discovery, guidato da Nyberg, e successivamente installato sul Discovery.\nSuccessivamente Fossum ha rimosso le protezioni e le coperture che hanno salvaguardato il modulo giapponese durante il lancio. Il modulo \u00e8 stato quindi preparato per il suo spostamento dalla stiva di carico dello Shuttle alla Stazione Spaziale. Il via allo spostamento \u00e8 giunto alle 22:30 UTC, e le procedure di aggancio sono terminate alle 23:01 UTC. Hoshide ha commentato con il gioco di parole: \"Abbiamo una nuova \"speranza\" sulla stazione spaziale\".\nMentre il modulo Kibo veniva trasportato sulla stazione tramite il braccio robotico, gli astronauti hanno anche testato delle nuove tecniche per la manutenzione del Solar Alpha Rotary Joint di dritta, un giunto che permette ai pannelli solari della stazione di ruotare ed inseguire la posizione del Sole. Garan e Fossum hanno sostituito un componente del \"SARJ\" chiamato \"Trundle Bearing Assembly\".\nLa prima passeggiata \u00e8 terminata alle 23:12 UTC, per una durata totale di 6 ore e 48 minuti.\nMercoled\u00ec 4 giugno (5\u00ba giorno).\nAlle 21:05 UTC Hoshide e Nyberg sono entrati nel nuovo modulo del laboratorio Kibo. Gli astronauti hanno compiuto vari compiti di manutenzione sulla stazione, tra cui la sostituzione di un componente della toilet e il controllo dei sensori dell'OBSS. Inoltre sono stati sostituiti due strati assorbenti del \"Carbon Dioxide Removal Assembly\", un componente che rimuove l'anidride carbonica dal sistema ambientale della stazione. Nel frattempo, Garan e Fossum hanno iniziato i preparativi per la seconda passeggiata spaziale, che \u00e8 prevista per il giorno successivo.\nGioved\u00ec 5 giugno (6\u00ba giorno).\nGaran e Fossum hanno iniziato la seconda passeggiata spaziale alle 15:04 UTC. Gli astronauti hanno installato due telecamere sul nuovo modulo e hanno preparato il sistema di aggancio del modulo con il componente ELM-PS. Successivamente hanno rimosso una telecamera malfunzionante, preparato un serbatoio di azoto che sar\u00e0 sostituito nella terza passeggiata spaziale e ispezionato il SARJ funzionante di babordo per assicurarsi delle sue condizioni. Le attivit\u00e0 extraveicolari sono terminate alle 22:15 UTC, dopo 7 ore e 11 minuti.\nVenerd\u00ec 6 giugno (7\u00ba giorno).\nTramite il braccio robotico della stazione spaziale, Chamitoff e Nyberg hanno spostato il componente chiamato \"Logistic Module\" del laboratorio Kibo, che era stato temporaneamente posizionato sul modulo Harmony, nella sua posizione finale, sopra al componente chiamato \"Pressurized Module\".\nIl braccio robotico di Kibo (\"Japanese Remote Manipulator System\") \u00e8 stato attivato e sono stati avviati i primi controlli. La sua configurazione finale sar\u00e0 completata nella terza passeggiata spaziale. L'equipaggio ha continuato l'allestimento interno del laboratorio.\nSabato 7 giugno (8\u00ba giorno).\nL'equipaggio ha partecipato a conferenze stampa con vari media. Kelly e Hoshide sono stati messi in collegamento con il Primo Ministro Giapponese Yasuo Fukuda, il Ministro dell'Educazione, la Cultura, gli Sport, la Scienza e la Tecnologia Kisaburo Tokai, il direttore del \"National Museum of Emerging Science and Innovation\" e l'astronauta NASA Mamoru Mohri.\nDomenica 8 giugno (9\u00ba giorno).\nGaran e Fossum hanno iniziato la terza ed ultima passeggiata spaziale della missione alle 13:55 UTC. Garan ha rimosso il serbatoio di azoto situato nel segmento P3 e installato un serbatoio nuovo. Fossum si \u00e8 spostato per ispezionare il \"Solar Alpha Rotary Joint\" di babordo, raccogliere alcuni campioni di detriti che erano stati notati durante la seconda passeggiata spaziale e riprendere alcune immagini. Fossum ha in seguito rimosso gli isolanti termici e i fermagli di sicurezza presenti nel braccio robotico del laboratorio Kibo. Garan ha reinstallato una telecamera malfunzionante che era stata rimossa durante la seconda passeggiata spaziale e riparata sabato.\nDopo aver completato i compiti richiesti, gli astronauti hanno effettuato alcuni compiti extra, tra cui l'installazione di alcune protezioni termiche sui connettori del modulo Harmony. Alle 20:28 UTC Garan e Fossum sono rientrati nel Quest Joint airlock, terminando la passeggiata spaziale di 6 ore e 33 minuti.\nLuned\u00ec 9 giugno (10\u00ba giorno).\nGli astronauti hanno compiuto dei test del \"Remote Manipulator System\" del modulo Kibo, con esito positivo. Successivamente l'equipaggio ha aperto i portelli tra il \"Pressurized Module\" e la \"Pressurized Section\" dell\"Experiment Logistic Module\" (ELM-PS). Quest'ultimo, portato in orbita con la missione STS-123, era stato posizionato temporaneamente sul modulo Harmony. Durante questa missione \u00e8 stato collegato al \"Pressurized Module\", nella sua posizione definitiva.\nMarted\u00ec 10 giugno (11\u00ba giorno).\nNell'ultimo giorno di collaborazione assieme, i due equipaggi hanno trascorso qualche ora di riposo, e partecipato a varie conferenze stampa con i media. Poco dopo la tradizionale cerimonia di commiato alle 19:57 UTC, sono stati chiusi i portelli tra la stazione spaziale e il \"Discovery\". Lo sgancio dello Shuttle dalla stazione spaziale \u00e8 previsto per il giorno successivo alle 11:42 UTC.\nMercoled\u00ec 11 giugno (12\u00ba giorno).\nAlle 11:42 UTC il \"Discovery\" ha effettuato il distacco dalla stazione spaziale. In seguito, dopo un \"fly-around\" della stazione, il comandante e il pilota hanno compiuto il distacco definitivo alle 13:25 UTC. Alle 15:12 UTC \u00e8 iniziato il controllo dello scudo termico con l'Orbiter Boom Sensor System, che non \u00e8 stato possibile effettuare in precedenza. Le immagini sono state inviate al team NASA per le analisi, i cui risultati saranno comunicati venerd\u00ec.\nGioved\u00ec 12 giugno (13\u00ba giorno).\nPer l'equipaggio del \"Discovery\" \u00e8 stata una giornata di riposo. Lo Shuttle ha effettuato alle 20:20 UTC una piccola correzione orbitale per permettere un'ulteriore opportunit\u00e0 di atterraggio domenica, oltre alle due previste sabato alle 15:15 UTC e alle 16:50 UTC.\nVenerd\u00ec 13 giugno (14\u00ba giorno).\nI responsabili NASA hanno comunicato che non sono state riscontrate anomalie nelle immagini riprese allo scudo termico del \"Discovery\" riprese tramite l'OBSS. Gli astronauti del \"Discovery\" hanno segnalato di aver avvistato un oggetto che fluttuava nello spazio di lunghezza compresa tra 30 e 45\u00a0cm proveniente dalla parte posteriore dell'ala destra dello Shuttle. Esso \u00e8 stato ripreso dall'equipaggio e il video \u00e8 stato trasmesso al Controllo Missione. Successivamente \u00e8 stata notata una protuberanza nella parte sinistra sul bordo anteriore del timone. Anche questo particolare \u00e8 stato ripreso in immagini ad alta risoluzione e trasmesso a terra per ulteriori analisi.\nAlle 15:50 UTC \u00e8 stato comunicato all'equipaggio che l'oggetto dovrebbe essere una clip proveniente dall'interno del freno aerodinamico del timone, e non dovrebbe causare problemi al rientro. Alle 16:20 UTC il Controllo Missione ha dato il via libera per il rientro del Discovery di sabato, poich\u00e9 l'oggetto avvistato serve per proteggere dal calore il freno aerodinamico durante la fase di ascesa, e la sua perdita non causa problemi nel rientro. Inoltre la protuberanza sul timone \u00e8 una caratteristica normale..\nSabato 14 giugno (15\u00ba giorno, atterraggio).\nDopo aver compiuto le verifiche degli OMS e delle superfici di volo, l'equipaggio del \"Discovery\" ha chiuso i portelli della stiva di carico alle 11:30 UTC. Dopo i preparativi per l'atterraggio, \u00e8 giunto il via libera alla accensione per l'uscita dall'orbita alle 14:10:17 UTC, che ha rallentato l'orbiter per iniziare la discesa. Lo Space Shuttle \"Discovery\" ha toccato la pista 15 del Kennedy Space Center alle 15:15:19 UTC, e dopo aver rallentato la sua corsa, si \u00e8 fermato sulla pista alle 15:15:19 UTC, concludendo cos\u00ec la missione della durata totale di 13 giorni, 18 ore, 13 minuti e 7 secondi.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-124 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-326.\nSTS-326 era la sigla assegnata agli Equipaggi di Supporto (\"Contingency Shuttle Crew Support\") pronti al lancio in caso di guasti alla missione STS-124 e sarebbe dovuta essere una versione modificata della missione STS-126 dello Space Shuttle Endeavour, con un equipaggio di quattro astronauti appartenenti all'equipaggio della STS-126.\nDopo il rientro del \"Discovery\", a conclusione della missione STS-124, verr\u00e0 effettuato il roll out dell'\"Endeavour\" alla piattaforma 39B. Una volta sulla piattaforma, l'\"Endeavour\" verr\u00e0 riassegnato temporaneamente alla missione di recupero STS-400. Quest'ultima \u00e8 dedicata all'eventuale soccorso nel caso la missione STS-125 abbia dei problemi. Poich\u00e9 la STS-125 \u00e8 una missione di servizio per la manutenzione del telescopio spaziale Hubble, non sar\u00e0 possibile per gli astronauti rifugiarsi nella ISS nel caso di problemi. Per questo motivo, la missione di soccorso dovr\u00e0 essere pronta in breve tempo. Una volta che l'\"Atlantis\" sar\u00e0 ritornato con sicurezza dalla missione STS-125, l'\"Endeavour\" verr\u00e0 portato sulla piattaforma 39A, per prepararsi al lancio della missione STS-126."}
{"id": "722735", "revid": "326822", "url": "https://it.wikipedia.org/wiki?curid=722735", "title": "Aletiometro", "text": ""}
{"id": "722736", "revid": "287204", "url": "https://it.wikipedia.org/wiki?curid=722736", "title": "Carbon", "text": ""}
{"id": "722737", "revid": "793215", "url": "https://it.wikipedia.org/wiki?curid=722737", "title": "STS-125", "text": "La STS-125 \u00e8 una missione spaziale del Programma Space Shuttle. Questa missione \u00e8 stata la quinta (e ultima) missione di servizio verso il telescopio spaziale Hubble. Inizialmente la missione doveva essere svolta con lo Shuttle Discovery, ma la NASA successivamente ha deciso di utilizzare l'Atlantis per la missione. Questa \u00e8 stata la 31\u00aa missione per l'Atlantis e il lancio, inizialmente previsto per il 28 agosto 2008, \u00e8 stato rinviato diverse volte fino all'11 maggio 2009. Questi slittamenti hanno causato il rinvio al 14 novembre della missione STS-126 e lo spostamento di questa missione dopo la STS-119. L'Atlantis \u00e8 decollato regolarmente alle 18:01:56 dell'11 maggio ed ha terminato la sua missione atterrando il 24 maggio alla base di Edwards, in California, alle 15:39 UTC.\nEssa \u00e8 stata l'ultima a prevedere un volo \"solitario\" di uno Shuttle, e nelle successive sar\u00e0 sempre presente un aggancio alla Stazione Spaziale Internazionale. \u00c8 il primo volo solitario dell\"Atlantis\" dalla missione STS-66 del 1994.\nScopi.\nL'obiettivo della missione \u00e8 la sostituzione di alcuni componenti del telescopio Hubble in modo da mantenerlo operativo fino all'arrivo del nuovo telescopio Spaziale James Webb. In particolare la missione si occuper\u00e0 di:\nStemma.\nLo stemma della missione raffigura in basso il telescopio Hubble con lo Shuttle e in alto la struttura stilizzata dell'universo con pianeti, stelle e galassie. Lo sfondo nero rappresenta i misteri della materia oscura e dell'energia oscura. I nuovi strumenti che saranno installati nel telescopio spaziale durante la missione permetteranno di compiere osservazioni che aiuteranno a capire maggiormente questi misteri scientifici. Il bordo rosso rappresenta lo spostamento verso il rosso dell'universo primordiale e il limite della visuale di Hubble nel cosmo.\nMissione.\nLa missione STS-125 era assegnata in origine al \"Discovery\", e doveva essere lanciata non prima del maggio 2008. Il rinvio all'8 ottobre \u00e8 stato causato da ritardi nella produzione dei serbatoi esterni. Infine, alcuni problemi al telescopio Hubble hanno fatto slittare la missione fino a maggio 2009.\nLa STS-125 \u00e8 stata la prima visita al telescopio Hubble per l\"Atlantis\", poich\u00e9 le altre quattro missioni di servizio e manutenzione al telescopio spaziale erano state compiute dal \"Discovery\" (2 volte), dal \"Columbia\" e dall\"Endeavour\".\nIn precedenza la missione STS-125 era stata programmata per compiere la missione di assemblaggio della ISS con il codice ISS-1J.\nCarico della missione.\nL\"Atlantis\" ha trasportato il \"Soft-Capture Mechanism\" (\"Meccanismo di cattura dolce\") e lo ha installato nel telescopio. Esso permetter\u00e0 ad una navetta spaziale di agevolare la procedura di rientro atmosferico in modo sicuro al termine della vita di \"Hubble\". Il dispositivo \u00e8 di forma circolare e contiene varie strutture per facilitare l'aggancio.\nLa missione ha aggiunto due nuovi strumenti: il primo, chiamato \"Cosmic Origins Spectrograph\" \u00e8 lo spettrografo all'ultravioletto pi\u00f9 sensibile mai installato sul telescopio; il sensore in ultravioletto-lontano \u00e8 30 volte pi\u00f9 sensibile rispetto agli strumenti precedenti, mentre in ultravioletto-vicino \u00e8 il doppio. Il secondo strumento, chiamato \"Wide Field Camera 3\", \u00e8 una fotocamera pancromatica a campo largo che pu\u00f2 rilevare un ampio spettro di onde, che variano dall'infrarosso fino alla luce ultravioletta.\nL'infrastruttura del telescopio \u00e8 stata aggiornata e riparata sostituendo un sensore di guida, che controlla il sistema direzionale, e \u00e8 stato installato un intero set di sei giroscopi. Inoltre sono state sostituite le batterie ed installato un nuovo strato isolante.\nNella stiva di carico dell\"Atlantis\" sono presenti:\nSull\"Atlantis\", l'equipaggio ha trasportato due palle da basket. Una di esse \u00e8 una palla ufficiale degli Harlem Globetrotters, mentre l'altra venne usata da Edwin Hubble nel 1909 quando gioc\u00f2 per l'Universit\u00e0 di Chicago. Al ritorno dello Shuttle, la palla da basket degli Harlem Globetrotters sar\u00e0 portata al \"Naismith Memorial Basketball Hall of Fame\", mentre quella usata da Hubble sar\u00e0 riportata all'Universit\u00e0 di Chicago .\nIl carico totale degli strumenti necessari alla manutenzione del telescopio \u00e8 pari a circa .\nPre-lancio.\nIl 22 agosto 2008, dopo un ritardo causato da una tempesta tropicale, l'Atlantis \u00e8 stato spostato dall'Orbiter Processing Facility al Vehicle Assembly Building, dove \u00e8 stato agganciato al serbatoio esterno e ai due Solid Rocket Booster. Il trasferimento alla piattaforma di lancio 39A \u00e8 stato anch'esso ritardato a causa dell'uragano Hanna e da alcuni problemi durante la fase di aggancio ed \u00e8 stato effettuato il 4 settembre.\nIl 19 settembre \u00e8 stato portato sulla piattaforma di lancio 39B lo Space Shuttle Endeavour, pronto alla partenza in caso di emergenza durante la missione. Se non si fossero presentati problemi durante la missione STS-125, l'Endeavour sarebbe stato spostato nella piattaforma 39A per la missione STS-126. Il rinvio della missione, di alcuni mesi, ha costretto i responsabili della NASA a rivedere il calendario dei lanci degli Shuttle. In particolare, il 20 ottobre l\"Atlantis\" \u00e8 stato riportato inizialmente nel Vehicle Assembly Building e successivamente nell'Orbiter Processing Facility, per essere smontato dal serbatoio esterno e dai SRB. Questi componenti sono stati utilizzati per la missione STS-119, mentre l'Atlantis ha ricevuto un nuovo serbatoio e due nuovi booster.\nIl 23 ottobre l\"Endeavour\" \u00e8 stato spostato dal pad 39B al pad 39A, per la missione STS-126, il cui lancio \u00e8 avvenuto il 14 novembre.\nIl 31 marzo 2009 l\"Atlantis\" \u00e8 stato spostato sul pad 39A, mentre l\"Endeavour\" \u00e8 stato portato sulla piattaforma 39B il 17 aprile.\nCronologia.\nLuned\u00ec 11 maggio (1\u00ba giorno, lancio).\nAlle 15:34 UTC l'equipaggio ha completato l'ingresso nell'Atlantis e alle 16:08 si sono chiusi i portelli. Alle 17:49 \u00e8 giunto il via libera per il lancio e lo Shuttle \u00e8 decollato senza problemi alle 18:01:56 UTC (20:01:56 ora italiana). Qualche minuto dopo sono stati sganciati i razzi a combustibile solido e poco dopo il serbatoio esterno. Alle 18:10 l'Atlantis \u00e8 giunto in orbita.\nDurante la conferenza a seguito del lancio, i responsabili NASA hanno affermato che a prima vista il video del lancio non contiene distacchi di detriti, anche se verranno condotte analisi approfondite per assicurarsi che l'orbiter non abbia subito danni durante la fase di ascesa in orbita. Dopo il raggiungimento dell'orbita, l'equipaggio ha aperto i portelli della stiva di carico, dispiegato l'antenna in banda Ku. Successivamente hanno condotto un controllo della stiva e della cabina dell'equipaggio attraverso il braccio robotico.\nDurante l'ispezione della piattaforma di lancio 39A, sono stati rilevati alcuni danni. Anche in precedenza, dopo il lancio della missione STS-124, sono stati rilevati dei danni alla piattaforma. I responsabili della NASA hanno comunque affermato che i danni non sono particolarmente gravi, e non dovrebbero causare inconvenienti con la successiva missione STS-127.\nMarted\u00ec 12 maggio (2\u00ba giorno).\nL'equipaggio ha iniziato le attivit\u00e0 previste nella giornata, incentrate sull'ispezione dello scudo termico attraverso l'impiego dell'Orbiter Boom Sensor System. Le immagini riprese sono state inviate a terra, dove gli analisti hanno notato un danno in una piccola area di una mattonella nella parte anteriore dell'ala sinistra dell'Atlantis.\nI responsabili di missione hanno avvertito l'equipaggio, notando che uno dei sensori sul bordo anteriore dell'ala ha registrato un impatto da detrito circa 104 - 106 secondi dopo il decollo. Questo evento potrebbe essere stata la causa del danno. Il CAPCOM Dan Burbank ha comunicato all'equipaggio che il danno non sarebbe grave. Le immagini sarebbero state analizzate ulteriormente, e gli ingegneri avrebbero determinato la necessit\u00e0 di una ispezione approfondita.\nOltre al controllo dello scudo termico, l'equipaggio ha verificato le tute spaziali e le attrezzature impiegate nelle attivit\u00e0 extraveicolari, e hanno preparato il \"Flight Support System\" (FSS). L'FSS \u00e8 una piattaforma di manutenzione situata nella parte anteriore della stiva di carico che \u00e8 in grado di ruotare ed orientare il telescopio Hubble.\nMercoled\u00ec 13 maggio (3\u00ba giorno).\nIl comandante Altman ha portato l\"Atlantis\" ad una distanza di circa dal telescopio per prepararsi all'aggancio.\nI tecnici NASA, dalla Terra, avevano pianificato lo spostamento del telescopio per portarlo in posizione ottimale per l'aggancio con lo Shuttle, tuttavia un piccolo inconveniente alle comunicazioni ha annullato la manovra. Per questo motivo, Altman ha corretto la posizione dell\"Atlantis\" per ovviare al problema.\nDopo aver effettuato l'aggancio, McArthur ha spostato con il braccio robotico il telescopio per agganciarlo con la piattafiorma di manutenzione \"Flight Support System\". Alle 18:56 UTC \u00e8 iniziato il controllo visivo di \"Hubble\", e successivamente sono state completate alcune operazioni necessarie precedenti alla manutenzione, tra cui la connessione ai sistemi elettrici e il riposizionamento dei pannelli solari.\nGrunsfeld, Feustel e Massimino hanno riesaminato i piani per la prima passeggiata spaziale e verificato tutto l'equipaggiamento. Nel frattempo, gli analisti della NASA hanno dichiarato che lo scudo termico dell\"Atlantis\" non \u00e8 danneggiato, ma per sicurezza continueranno ad esaminare le immagini raccolte.\nGioved\u00ec 14 maggio (4\u00ba giorno).\nIl quarto giorno di missione \u00e8 stato dedicato quasi interamente alla prima passeggiata spaziale. Non essendo agganciato alla stazione spaziale non \u00e8 possibile effettuare la consueta procedura di preparazione alle attivit\u00e0 extraveicolari, che prevede il trascorrere della notte precedente alla passeggiata spaziale nel Joint Airlock. Per questo motivo si \u00e8 seguita una procedura alternativa, che prevede l'abbassamento (effettuato nel secondo giorno) della pressione all'interno dell\"Atlantis\" e l'assunzione di ossigeno puro per circa 40 minuti prima di uscire all'esterno. Lo scopo infatti \u00e8 quello di svuotare il sangue degli astronauti dall'azoto, poich\u00e9 le tute spaziali possiedono una pressione inferiore alla normale, per ragioni di mobilit\u00e0. Questa diminuzione della pressione pu\u00f2 causare una embolia gassosa dovuta alla formazione di bollicine di azoto nel flusso sanguigno.\nAlle 12:52 UTC \u00e8 iniziata la prima passeggiata spaziale, condotta da Grunsfeld e Feustel. Inizialmente Grunsfeld si \u00e8 spostato sul MULE e ha recuperato il componente \"Science Instrument Command and Data Handling\" (SI C&amp;DH) di ricambio. Esso fornisce l'elettronica per comandare gli strumenti scientifici del telescopio dalla Terra e inviare dati. La parte \"A\" del componente ha sofferto un guasto elettrico permanente il 27 settembre 2008. Questo guasto ha fatto slittare la missione STS-125. Il componente \u00e8 una parte critica del telescopio, e il rinvio della missione ha permesso di inserire anche questa riparazione nella missione. Nel frattempo, gli ingegneri hanno attivato la parte \"B\" del componente.\nFeustel si \u00e8 portato invece sul telescopio, dove ha rimosso il componente SI C&amp;DH malfunzionante. I due astronauti si sono scambiati i componenti, e mentre Grunsfeld ha riposto il componente rotto nel MULE, Feustel ha installato quello nuovo.\nIn seguito, gli astronauti hanno iniziato l'installazione del \"Soft Capture Mechanism\", un sistema per facilitare l'aggancio del telescopio. Inoltre sono stati installati due dei tre \"Latch Over Center Kits\" (LOCK), che rendono pi\u00f9 semplice l'accesso ai portelli di \"Hubble\". Durante tutta la missione, McArthur ha assistito le attivit\u00e0 comandando il braccio robotico dello Shuttle, su cui \u00e8 stato inserito un fissaggio per poter agganciare un astronauta. Alle 20:12 i due astronauti sono rientrati, terminando la prima passeggiata spaziale.\nVenerd\u00ec 15 maggio (5\u00ba giorno).\nAlle 12:49 UTC \u00e8 iniziata la seconda attivit\u00e0 extraveicolare. Gli astronauti hanno iniziato a sostituire i tre \"Rate Sensor Units\" (RSU) del telescopio, ciascuno contenente una coppia di giroscopi. Tramite essi \u00e8 possibili orientare il telescopio spaziale e ricevere i dati necessari per puntare. Questa operazione di manutenzione, considerata dalla NASA come la pi\u00f9 importante di tutta la missione, prevedeva la sostituzione dei dispositivi con altri tre contenuti nell\"Orbital Replacement Unit\".\nI primi due RSU sono stati installati senza problemi, mentre il terzo ha presentato delle difficolt\u00e0 di inserimento. Per questo motivo \u00e8 stato tentato lo scambio di posizioni, tuttavia senza successo. I responsabili di missione hanno deciso di installare un RSU di riserva al posto dell'unit\u00e0 problematica. Questo componente di ricambio non \u00e8 nuovo, ma riparato, anche se perfettamente funzionante.\nSuccessivamente Massimino e Good hanno iniziato la seconda ed ultima procedura, la sostituzione del primo gruppo di batterie. Le attivit\u00e0 extraveicolari sono terminate alle 20:45 UTC, dopo 7 ore e 56 minuti.\nSabato 16 maggio (6\u00ba giorno).\nGrunsfeld e Feustel hanno iniziato la terza passeggiata spaziale alle 13:35 UTC. Inizialmente hanno rimosso il \"Corrective Optics Space Telescope Axial Replacement\" (COSTAR), uno strumento installato nel 1993 durante la prima missione di manutenzione ed ideato per correggere l'errore ottico presente nello specchio primario ed inserito nella stiva di carico dell\"Atlantis\". In seguito hanno installato il nuovo strumento \"Cosmic Origins Spectrograph\" (COS), che sostituisce il COSTAR.\nSuccessivamente Grunsfeld e Feustel hanno iniziato a lavorare sull\"Advanced Camera for Surveys\" (ACS), rimuovendo quattro schede elettroniche e sostituendole. Il compito era particolarmente difficile, poich\u00e9 era necessario rimuovere un componente (una piastra) non progettato per essere rimosso in orbita. La ACS possiede tre camere, chiamate \"solar blind\", \"wide-field\" e \"high-resolution\", di cui solo la prima era ancora in funzione a causa di un cortocircuito nel 2007.\nDomenica 17 maggio (7\u00ba giorno).\nMassimino e Good hanno iniziato la quarta passeggiata spaziale alle 13:45 UTC. Inizialmente hanno proceduto alla riparazione dello \"Space Telescope Imaging Spectrograph\" (STIS), installato nel 1997 durante la seconda missione di manutenzione STS-82 e non funzionante dal 2004 a causa di un problema di alimentazione. Questo strumento ha permesso di rilevare l'analisi spettrografica dell'atmosfera di un pianeta extrasolare.\nGli astronauti hanno avuto problemi nel rimuovere un corrimano presente sullo strumento, a causa di un bullone. Per questo motivo Massimino ha dovuto \"strappare\" il corrimano. Successivamente hanno rimosso con successo le 111 viti presenti, liberando le schede elettroniche. L'operazione, anche se riuscita, ha richiesto due ore in pi\u00f9 del previsto, e l'installazione del \"New Outer Blanket Layer\" (NOBL), un pannello esterno isolante \u00e8 stata rinviata alla quinta ed ultima passeggiata spaziale. La passeggiata \u00e8 terminata alle durata alle 21:47 UTC, dopo otto ore e due minuti, rendendola la sesta passeggiata spaziale pi\u00f9 lunga della storia.\nLuned\u00ec 18 maggio (8\u00ba giorno).\nNella quinta ed ultima passeggiata spaziale della missione, Grunsfeld e Feustel hanno iniziato le attivit\u00e0 alle 12:20 UTC. Inizialmente hanno rimosso il secondo modulo di batterie, sostituendolo con uno nuovo. Il primo modulo \u00e8 stato sostituito nella prima passeggiata spaziale. Successivamente hanno sostituito il \"Fine Guidance Sensor\" numero 3, in modo da migliorare la stabilit\u00e0 del telescopio durante la ripresa di immagini. Questo FGS \u00e8 in grado di mantenere un raggio laser puntato su una moneta da 10 centesimi di dollaro a 320\u00a0km di distanza. Le nuove batterie e l'FGS sono stati testati dalla Terra e risultati funzionanti. Poich\u00e9 erano in anticipo di circa un'ora rispetto alla tabella di marcia prevista, i responsabili di missione hanno comunicato agli astronauti che potevano effettuare l'installazione dei \"New Outer Blanket Layer\" (NOBL), che era stata annullata per mancanza di tempo nella passeggiata del giorno precedente.\nLe attivit\u00e0 sono terminate alle 19:22 UTC, dopo sette ore e due minuti. In totale, le attivit\u00e0 extraveicolari della missione STS-125 ammontano a 36 ore e 56 minuti.\nLa 23\u00aa ed ultima passeggiata spaziale per la manutenzione del telescopio spaziale Hubble porta il tempo complessivo di lavoro al telescopio a 166 ore e 6 minuti. Il Capo Direttore di Volo Tony Ceccacci ha fatto notare che quest'ultima attivit\u00e0 era anche l'ultima ad essere effettuata tramite il portello di uno Shuttle. In quella che probabilmente \u00e8 anche l'ultima passeggiata spaziale, Grunsfeld ha accumulato 58 ore e 30 minuti nello spazio, due minuti in meno rispetto a Jerry Lynn Ross, il terzo nella classifica degli astronauti che hanno trascorso il maggior periodo di tempo in attivit\u00e0 extraveicolari.\nMarted\u00ec 19 maggio (9\u00ba giorno).\nL'astronauta Megan McArthur ha impiegato il braccio robotico per rilasciare il telescopio spaziale \"Hubble\", che durante il periodo di manutenzione \u00e8 rimasto agganciato alla stiva di carico dell\"Atlantis\". Successivamente lo Shuttle ha effettuato una manovra di separazione dal telescopio.\nDurante il resto della giornata l'equipaggio ha condotto delle ispezioni dello scudo termico tramite l'Orbiter Boom Sensor System.\nMercoled\u00ec 20 maggio (10\u00ba giorno).\nDopo una settimana di lavori, all'equipaggio dell\"Atlantis\" \u00e8 stata concessa una giornata senza impegni, per riposarsi e preparasi all'atterraggio. Gli astronauti hanno posato per la tradizionale foto di gruppo e hanno parlato con i giornalisti in una conferenza stampa. L'equipaggio si \u00e8 anche collegato con i loro compagni dell'Expedition 19 a bordo della Stazione Spaziale Internazionale.\nDurante il collegamento, effettuato tramite satelliti, l'equipaggio della stazione si \u00e8 congratulato per l'ottima missione, mentre gli astronauti dell\"Atlantis\" hanno ringraziato i loro colleghi per tutto il lavoro che stanno conducendo durante la loro permanenza in orbita.\nGli esperti meteo del Johnson Space Center hanno previsto condizioni atmosferiche non molto favorevoli per l'atterraggio di venerd\u00ec, quindi i responsabili hanno richiesto di spegnere alcuni sistemi non necessari per conservare energia, nel caso lo Shuttle non potesse atterrare prima di sabato.\nDopo aver valutato le immagini inviate a terra, lo scudo termico dello Shuttle \u00e8 stato ufficialmente dichiarato dai responsabili in buono stato per il rientro. Il Controllo Missione aveva inizialmente pianificato di modificare lo status dell\"Endeavour\" (in \"stand by\" per la missione di recupero) a seguito delle ispezioni, ma successivamente si \u00e8 preferito attendere le operazioni di uscita dall'orbita dell\"Atlantis\".\nAl termine della giornata, prima di andare a dormire, gli astronauti hanno ricevuto la chiamata del Presidente degli Stati Uniti Barack Obama, che si \u00e8 congratulato con loro per il successo della missione. Obama ha scherzato con gli astronauti, chiedendo se potevano vedere la sua casa a Chicago e ha espresso il suo orgoglio:\nGioved\u00ec 21 maggio (11\u00ba giorno).\nL'equipaggio ha trascorso la giornata preparando l'atterraggio di venerd\u00ec: Altman, Johnson e McAthur hanno verificato le superfici di volo, effettuato il test del Reaction Control System e controllato i sistemi di comunicazione con il centro di controllo NASA. Il resto dell'equipaggio ha stivato vari strumenti impiegati durante la missione.\nNel pomeriggio, l'equipaggio si \u00e8 collegato per la prima volta in una udienza del senato statunitense. Successivamente hanno partecipato in interviste con i media, tra cui CNN, ABC, NBC, CBS e FOX.\nI responsabili di missione, nonostante le condizioni atmosferiche in Florida continuavano ad essere poco favorevoli, hanno confermato all'equipaggio l'inizio dei preparativi per l'uscita dall'orbita, nella speranza che le condizioni migliorassero. I responsabili NASA hanno affermato che, per venerd\u00ec era previsto un atterraggio al Kennedy Space Center, mentre, se l'atterraggio slittava al giorno successivo, avrebbero attivato anche il sito di riserva, ovvero la Edwards Air Force Base.\nInfine, poich\u00e9 le condizioni non miglioravano, i responsabili hanno annullato la possibilit\u00e0 di atterraggio per venerd\u00ec, a causa di una situazione meteorologica instabile che comprendeva anche la possibile presenza di pioggia e formazioni temporalesche.\nAl termine della giornata, l\"Endeavour\" ha ufficialmente terminato la sua missione, dove era pronto al lancio di un eventuale salvataggio. Ora l'orbiter potr\u00e0 essere preparato per la sua prossima missione.\nVenerd\u00ec 22 maggio (12\u00ba giorno).\nMentre l'equipaggio stava preparando le procedure e verificando le checklist, i responsabili a Terra esaminavano le condizioni meteorologiche in Florida, che non erano molto buone. L'equipaggio \u00e8 stato avvisato della presenza di nubi basse e temporalesche, che violavano le condizioni richieste per un atterraggio sicuro. Per questo motivo \u00e8 stata annullata la prima possibilit\u00e0. Poich\u00e9 le condizioni atmosferiche non miglioravano, \u00e8 stata cancellata anche la seconda opportunit\u00e0. Il Direttore di Volo Norm Knight ha chiamato la base di Edwards poco dopo aver preso la decisione di annullare il rientro e rinviarlo a sabato, per poter avere sei opportunit\u00e0 di rientro (tre per ogni sito di atterraggio). In caso di necessit\u00e0, \u00e8 possibile impiegare anche il sito di atterraggio White Sands Space Harbor, anche se non viene utilizzato dal 1982, quando vi atterr\u00f2 il \"Columbia\", ed \u00e8 considerato un sito di emergenza.\nSabato 23 maggio (13\u00ba giorno).\nI responsabili NASA hanno valutato le migliori opportunit\u00e0 di rientro; tuttavia, la prima possibilit\u00e0 \u00e8 stata annullata per maltempo. Successivamente, dopo aver verificato le previsioni meteorologiche delle ore successive, si \u00e8 deciso di annullare anche la seconda possibilit\u00e0 e attendere un giorno.\nPoich\u00e9 le previsioni sono buone in California, se i tentativi di atterrare in Florida domenica fossero annullati, l\"Atlantis\" potrebbe atterrare alla base di Edwards sia domenica che luned\u00ec.\nDomenica 24 maggio (14\u00ba giorno).\nDopo che la prima possibilit\u00e0 di rientro in Florida \u00e8 stata annullata per maltempo, \"Atlantis\" \u00e8 atterrato alla base di Edwards cogliendo la seconda opportunit\u00e0. L'accensione per l'uscita dall'orbita e l'inserimento in rotta di rientro atmosferico \u00e8 stata effettuata alle 14:24 UTC. Alle 15:40:15 UTC lo Space Shuttle si \u00e8 fermato sulla pista 22 della base aerea californiana. Nella missione lo Space Shuttle ha effettuato 197 orbite, coprendo una distanza di circa .\nRientro.\nIl 1\u00ba giugno 2009 lo Shuttle \"Atlantis\" \u00e8 partito dalla base di Edwards per essere riportato al Kennedy Space Center, agganciato allo Shuttle Carrier Aircraft, un Boeing 747 modificato dalla NASA. Il decollo \u00e8 avvenuto alle 15:00 UTC.\nDopo la partenza, il volo ha fatto una sosta intermedia a El Paso (Texas), presso la \"Biggs Army Airfield\", e il giorno successivo due soste a San Antonio (Texas) e Columbus (Mississippi) per i rifornimenti di carburante. Dopo un sorvolo della costa, il Boeing 747 e l\"Atlantis\" sono atterrati al Kennedy Space Center il 2 giugno alle 22:53 UTC.\nPoich\u00e9 l\"Atlantis\" conteneva anche il carico della missione nella stiva, il suo peso era di circa (250\u00a0000 lb). Sommato a quello del 747, il peso totale dei due velivoli era circa (600\u00a0000 lb). Dopo l'atterraggio, lo Shuttle \u00e8 stato sganciato dall'aereo e trasportato all'Orbiter Processing Facility.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-119 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-400.\nSTS-400 \u00e8 la sigla assegnata agli Equipaggi di Supporto (Contingency Shuttle Crew Support) pronti al lancio in caso di guasti alla missione STS-125.\nQuesta missione sarebbe stata diversa rispetto alle altre missioni di riserva, con la presenza di un secondo Shuttle pronto al lancio sulla rampa 39-B quando \u00e8 stata lanciata la missione. Infatti, a causa dell'orbita e dell'inclinazione del telescopio spaziale Hubble, l'equipaggio dell\"'Atlantis\" non avrebbe potuto usare la stazione spaziale come rifugio in attesa del lancio della missione di riserva per il recupero.\nDovendo essere pronti gli Shuttle su entrambe le piattaforme del Complesso di lancio 39, sono state rimandate di sei mesi le modifiche previste per il futuro vettore Ares I della navetta Orion.\nInizialmente, prima del rinvio della missione STS-125, la missione di soccorso era stata assegnata all\"'Endeavour\" e portava il codice \"STS-400\". Dopo il rinvio e il conseguente spostamento della missione dopo la STS-126, la missione di recupero \u00e8 stata assegnata al \"Discovery\" con il codice \"STS-401\".\nUn ulteriore rinvio ha cambiato nuovamente la tabella di marcia della NASA: il \"Discovery\" ha effettuato la missione STS-119 a fine marzo, e alla missione di recupero \u00e8 stato nuovamente riassegnato l\"'Endeavour\" con la sigla \"STS-400\"."}
{"id": "722740", "revid": "729019", "url": "https://it.wikipedia.org/wiki?curid=722740", "title": "STS-119", "text": "La STS-119 \u00e8 una missione spaziale del Programma Space Shuttle, la 28\u00b0 verso la Stazione Spaziale Internazionale e il volo di assemblaggio 15A. Il lancio dello \"Discovery\" era inizialmente previsto il 4 dicembre 2008, ma rinviato a causa di ritardi nelle missioni precedenti e successivamente per controlli alle tre valvole che regolano il flusso dell'idrogeno gassoso dai motori principali al serbatoio esterno. Lo Space Shuttle Discovery \u00e8 regolarmente decollato il 15 marzo alle 23:43 UTC ed \u00e8 atterrato il 28 marzo alle 19:14 UTC.\nEquipaggio.\nEquipaggio ISS Expedition 18 in partenza\nEquipaggio ISS Expedition 18 in ritorno\nStemma.\nAl centro del simbolo \u00e8 presente la Stazione Spaziale Internazionale, nella quale \u00e8 evidenziato in giallo il segmento S6 che verr\u00e0 installato durante questa missione. Il modulo Kibo \u00e8 raffigurato con un cerchio rosso. Lo Shuttle \u00e8 disegnato con una scia che forma la bandiera statunitense, che rappresenta gli sforzi degli Stati Uniti e degli astronauti statunitensi nel programma spaziale. Nel simbolo sono presenti 17 stelle, che rappresentano i sacrifici degli equipaggi dell'Apollo 1, dello Space Shuttle Challenger e dello Space Shuttle Columbia.\nMissione.\nLo scopo principale della missione \u00e8 costituito dal trasporto e l'installazione del segmento S6 sulla Stazione Spaziale Internazionale. Inoltre, la missione servir\u00e0 per la normale rotazione dell'equipaggio a bordo della stazione.\nCarico della Missione.\nIl carico principale della missione \u00e8 costituito dal segmento S6, che contiene il relativo gruppo di pannelli solari. Il segmento \u00e8 l'ultimo mancante sulla Stazione Spaziale. Inoltre saranno effettuati molti esperimenti, come lo \"Shuttle Ionospheric Modification with Pulsed Local EXhaust\" (SIMPLEX), lo \"Shuttle Exhaust Ion Turbulence Experiments\" (SEITE) e il \"Maui Analysis of Upper Atmospheric Injections\" (MAUI).\nCome nella missione STS-126, anche in questo lancio verranno inseriti dei sensori per raccogliere dati aggiuntivi durante il lancio. Essi aiuteranno gli ingegneri a risolvere alcuni problemi relativi alle oscillazioni di spinta presenti nelle analisi preliminari sul nuovo vettore Ares I, destinato a sostituire (assieme all'Ares V) lo Space Shuttle.\nInoltre l'esperimento \"Boundary Layer Transition Detailed Test Objective\" preveder\u00e0 l'inserimento di una mattonella speciale nello scudo termico dello Space Shuttle. Questa mattonella presenta una sporgenza di circa 6,4\u00a0mm rispetto alle altre in modo da simulare la presenza di un \"gap filler\" sporgente. I \"gap filler\" sono spessori inseriti tra le mattonelle per compensare le espansioni termiche di queste ultime. Tredici sensori misureranno gli effetti di questa sporgenza sui flussi aerodinamici e forniranno nuovi dati per mitigare gli effetti di un eventuale \"gap filler\" sporgente.. Un tale problema si era verificato durante la missione STS-117.\nPre-lancio.\nLo Space Shuttle \"Discovery\" \u00e8 stato spostato il 7 gennaio 2009 dall'Orbiter Processing Facility al Vehicle Assembly Building. Il carico, costituito dal quarto ed ultimo gruppo di pannelli solari, il segmento S6, \u00e8 giunto al complesso di lancio 39 l'11 gennaio.\nNella stessa giornata \u00e8 stato completato l'assemblaggio del \"Discovery\", con il montaggio dell'Orbiter sul serbatoio esterno e dei Solid Rocket Booster.\nLo Shuttle venne spostato sulla piattaforma di lancio 39A il 14 gennaio. Il trasferimento a bordo del Crawler-transporter era stato programmato per le 19:00 UTC, ma \u00e8 stato rinviato alle 20:17 UTC a causa di un problema con i riscaldatori della Mobile Launcher Platform, che vengono utilizzati quando la temperatura scende sotto i 7\u00a0\u00b0C.\nLo spostamento dello Shuttle \u00e8 stato completato dopo 7 ore, alle 05:16 UTC.\nIl 21 e 22 gennaio i manager della missione si incontrarono per la verifica della missione (\"Flight Readiness Review\"), e venne concessa l'autorizzazione di procedere con la data di lancio del 12 febbraio. Una successiva verifica rinvi\u00f2 la data di lancio al 22 febbraio.\nDopo l'ultima missione dell'Endeavour (STS-126) venne scoperto che una valvola dell'idrogeno era danneggiata. Le valvole di flusso dell'idrogeno (\"Gaseous Hydrogen flow control valves\") hanno la funzione di regolare il flusso dell'idrogeno gassoso tra i propulsori principali e il serbatoio esterno. Nello Space Shuttle \u00e8 presente una valvola per ognuno dei tre propulsori. La regolazione del flusso di idrogeno \u00e8 necessaria per l'invio di quest'ultimo ad una pressione corretta e preservare l'integrit\u00e0 strutturale del serbatoio.\nMan mano che i propulsori consumano il propellente, il livello dell'idrogeno e dell'ossigeno liquido nei due serbatoi diminuisce. Per contrastare il vuoto che viene creato, i propulsori convertono l'idrogeno liquido in forma gassosa e lo inviano al serbatoio esterno. Le valvole regolano la quantit\u00e0 di idrogeno gassoso che \u00e8 inviato al serbatoio esterno.\nDurante la missione dell'Endeavour STS-126, i controllori di volo hanno rilevato che una delle valvole stava regolando il flusso di idrogeno gassoso ad un tasso superiore al previsto. Per compensare le altre due valvole hanno diminuito la quantit\u00e0 di idrogeno gassoso, e non si sono verificati problemi. Al ritorno dell'Endeavour, il sistema di propulsione \u00e8 stato ispezionato e gli ingegneri hanno scoperto che la valvola era danneggiata.\nLa preoccupazione dei responsabili NASA era dovuta ad una possibile rottura della valvola durante il lancio, che potrebbe causare:\nPer precauzione sono state quindi controllate anche quelle del Discovery. La procedura ha compreso la rimozione, l'ispezione e la reinstallazione delle tre valvole. Esse controllano la pressione dell'idrogeno liquido dal serbatoio esterno verso i propulsori principali dell'orbiter. Questo controllo ha fatto slittare la data di lancio inizialmente al 27 febbraio e in seguito al 15 marzo.\nCronologia.\nMercoled\u00ec 11 marzo (lancio rinviato).\nIl lancio \u00e8 stato rinviato durante la fase di caricamento del serbatoio esterno. Infatti \u00e8 stata rilevata una perdita di idrogeno liquido. I responsabili di missione hanno fissato una nuova data di lancio per domenica 15 marzo. A causa di questo rinvio le attivit\u00e0 extraveicolari effettuate dagli astronauti saranno 3 invece delle 4 previste. Il \"Discovery\" infatti deve terminare la sua missione e sganciarsi dalla stazione spaziale il 25 marzo, per non incrociare la navetta Sojuz, che sar\u00e0 lanciata il 26 marzo e attraccher\u00e0 alla stazione due giorni dopo.\nDomenica 15 marzo (1\u00ba giorno, lancio).\nLe procedure di caricamento dell'idrogeno e dell'ossigeno liquido sono iniziate alle 15:06 UTC e si sono concluse alle 17:28 UTC. Non si \u00e8 verificato alcun inconveniente simile alla perdita che ha fatto slittare il lancio di qualche giorno. Gli astronauti sono giunti alla piattaforma di lancio 39A e hanno preso posto a bordo del Discovery alle 21:38 UTC.\nDopo le consuete procedure pre-decollo, il controllo missione ha confermato il lancio alle 23:31 UTC. Alle 23:43 il \"Discovery\" \u00e8 decollato regolarmente, e pochi minuti dopo ha raggiunto l'orbita terrestre.\nDopo il raggiungimento dell'orbita, l'equipaggio del \"Discovery\" ha iniziato le consuete attivit\u00e0, tra cui l'apertura dei portelli della stiva di carico dello Shuttle, l'estensione dell'antenna in banda Ku e l'attivazione del braccio robotico.\nIl tramonto del sole, avvenuto poco prima del decollo, ha contribuito alla spettacolarit\u00e0 dell'evento, colorando la colonna di gas che si sprigionava dai razzi a combustibile solido e dai tre propulsori principali. \"Ho visto molti lanci,\" ha commentato il Direttore di Lancio Michael D. Leinbach durante la conferenza tenutasi dopo il decollo, \"e questo \u00e8 stato il pi\u00f9 bel lancio mai visto\".\nLuned\u00ec 16 marzo (2\u00ba giorno).\nIl pilota Antonelli e il comandante Archambault hanno attivato i propulsori di manovra del \"Discovery\" per correggere la rotta verso la stazione spaziale. Successivamente Antonelli si \u00e8 unito ad Acaba e Philips per compiere l'analisi dello scudo termico del \"Discovery\" attraverso i sensori dell'Orbiter Boom Sensor System collegato al braccio robotico.\nIl resto dell'equipaggio ha compiuto le attivit\u00e0 di routine in preparazione all'aggancio con la stazione spaziale, tra cui la preparazione dei materiali da trasferire, il controllo delle tute spaziali e l'estensione dell'anello di attracco. Sulla stazione i tre astronauti hanno iniziato i preparativi per l'arrivo dello Shuttle e il controllo delle macchine fotografiche che saranno impiegate per le riprese del \"Discovery\" durante la \"Rendezvous Pitch Maneuveour\".\nNel frattempo gli ingegneri NASA hanno controllato le immagini e i video del decollo, per controllare eventuali detriti pericolosi. \u00c8 stato rilevato un frammento che tuttavia non ha colpito l'orbiter, proveniente da una copertura dei propulsori del Reaction Control System. Queste coperture sono progettate per staccarsi durante il lancio. Tuttavia, un distacco \"in ritardo\" potrebbe costituire un problema. Nel caso della missione STS-119 gli esperti hanno assicurato che non \u00e8 stato causato alcun danno, anche se la copertura avesse urtato l'orbiter.\nMarted\u00ec 17 marzo (3\u00ba giorno).\nIl comandante Archambault e il pilota Antonelli hanno effettuato l'ultima correzione orbitale per raggiungere la stazione. Quando il \"Discovery\" si \u00e8 portato a qualche centinaio di metri ha iniziato la consueta \"Rendezvous Pitch Maneuver\", in modo da permettere agli astronauti della stazione spaziale di riprendere delle immagini ad alta risoluzione dello scudo termico che sono state successivamente inviate a Terra per le analisi. Alle 21:19 UTC il \"Discovery\" ha attraccato alla stazione spaziale e alle 23:09 UTC si sono aperti i portelli. L'equipaggio della stazione ha accolto calorosamente gli astronauti del \"Discovery\" a bordo della stazione.\nMercoled\u00ec 18 marzo (4\u00ba giorno).\nLa giornata \u00e8 stata occupata principalmente dalle attivit\u00e0 robotiche relative al posizionamento del segmento S6 della stazione spaziale. Attraverso il braccio robotico della stazione spaziale \u00e8 stato agganciato e rimosso il componente dalla stiva di carico dello Space Shuttle. Successivamente il componente \u00e8 stato agganciato al braccio robotico del \"Discovery\", in modo da liberare poterlo spostare nei pressi del Mobile Transporter della stazione. Infine, il segmento S6 \u00e8 stato nuovamente agganciato dal braccio robotico della stazione spaziale. Gli astronauti hanno quindi spostato il nuovo componente in una posizione temporanea. L'installazione del nuovo componente della stazione sar\u00e0 completato durante la prima passeggiata spaziale, prevista per gioved\u00ec 19. In preparazione delle attivit\u00e0 extraveicolari, Swanson e Arnold hanno trascorso la notte nel Joint Airlock.\nGioved\u00ec 19 marzo (5\u00ba giorno).\nLa prima passeggiata spaziale \u00e8 iniziata alle 17:16 UTC. Swanson e Arnold si sono spostati sul segmento S5, nei pressi del quale era presente il nuovo segmento S6. All'interno della stazione Wakata era al comando del braccio robotico della stazione a cui era ancorato il nuovo componente. Dopo aver avvicinato lentamente il nuovo componente al segmento S5, gli astronauti hanno iniziato a fissarlo e a stabilire i collegamenti con il resto della stazione. Essi comprendono i cavi per i dati, per la potenza e i tubi per i fluidi. In seguito hanno installato un radiatore per il raffreddamento, hanno installato i \"Beta Gimbal Assembly\", che contengono i supporti per il sostegno dei pannelli. Le attivit\u00e0 extraveicolari sono terminate alle 23:23 UTC, dopo 6 ore e 7 minuti. Il dispiegamento dei pannelli solari \u00e8 stato completato il giorno successivo.\nVenerd\u00ec 20 marzo (6\u00ba giorno).\nL'attivit\u00e0 principale della giornata \u00e8 costituita dal dispiegamento dei pannelli solari. Questa operazione ha una durata prevista tra le 3 e le 5 ore. \u00c8 stata studiata una nuova procedura per l'operazione, in modo da evitare i problemi che si sono verificati con i pannelli solari del segmento P6 durante la missione STS-116. In particolare, i pannelli sono stati dispiegati lentamente per met\u00e0 lunghezza, per poi lasciarli fermi per circa 35 minuti, in modo da permettere ai pannelli di scaldarsi. In questo modo si riduce il rischio che alcuni pannelli aderiscano tra loro. Successivamente \u00e8 stato completato il dispiegamento.\nSabato 21 marzo (7\u00ba giorno).\nGli astronauti Acaba e Swanson hanno effettuato la seconda passeggiata spaziale, che \u00e8 iniziata alle 17:51 UTC ed \u00e8 terminata alle 11:21 UTC, dopo 6 ore e 30 minuti. Dopo essersi portati nei pressi del segmento P6, all'altra estremit\u00e0 della stazione spaziale rispetto al nuovo segmento S6, hanno effettuato alcune operazioni per facilitare la sostituzione delle batterie del segmento P6, compito che verr\u00e0 svolto nella missione STS-127. In particolare hanno allentato alcuni bulloni delle batterie, predisposto agganci per i piedi e preparato l'attrezzatura. In seguito si sono spostati sul segmento P3 per installare un \"Unpressurized Cargo Carrier Attachment System\" (\"UCCAS\"). L\"UCCAS\" \u00e8 un sistema per l'aggancio di equipaggiamenti e materiali all'esterno della stazione spaziale. Gli astronauti hanno tuttavia incontrato qualche difficolt\u00e0, dovute ad un braccio che non era allineato correttamente. Il controllo missione ha quindi deciso di rimandare il completamento di questo compito per passare alle altre operazioni con priorit\u00e0 maggiore. Swanson ha quindi installato sul laboratorio Kib\u014d la seconda antenna GPS, che servir\u00e0 per il sistema di guida della navetta giapponese HTV. Contemporaneamente Acaba ha ripreso alcune immagini in infrarosso dei radiatori presenti sui segmenti S1 e P1. Queste immagini serviranno per verificare lo stato di usura dei radiatori. Alle 18:38 UTC, a causa di un problema dei \"Control Moment Gyroscopes\" (\"CMG\"), l'assetto della stazione spaziale \u00e8 stato momentaneamente trasferito ai sistemi del \"Discovery\". L'inconveniente era previsto dai responsabili della missione, e non ha avuto alcun impatto sulle attivit\u00e0 degli astronauti.\nDomenica 22 marzo (8\u00ba giorno).\nLa giornata di domenica \u00e8 stata impiegata per il trasferimento dei rifornimenti e dell'equipaggiamento tra il \"Discovery\" e la stazione spaziale. Inoltre, \u00e8 stato testato l'unit\u00e0 per il riciclaggio dell'urina, parte di un sistema di riciclaggio dell'acqua che \u00e8 stato portato a bordo della stazione nella missione STS-126. Una unit\u00e0 di distillazione \u00e8 stata sostituita, poich\u00e9 presentava dei malfunzionamenti, e Fincke e Magnus hanno condotto delle prove di funzionamento per accertarsi del suo funzionamento.\nAcaba e Arnold hanno preparato gli strumenti e l'equipaggiamento per la terza passeggiata spaziale e hanno trascorso la notte nel Joint Airlock.\nLuned\u00ec 23 marzo (9\u00ba giorno).\nGli astronauti Acaba e Arnold hanno iniziato la terza ed ultima passeggiata spaziale alle 15:37 UTC.\nInizialmente hanno riposizionato due Crew Equipment Carts da un lato all'altro del Mobile Transporter, in modo da facilitare la futura installazione (durante la missione STS-127) del componente \"Exposed Facility\" del laboratorio Kib\u014d. Successivamente hanno cercato di continuare l'installazione dell\"UCCAS\", purtroppo senza successo. Questo compito sar\u00e0 quindi rinviato alle future missioni. Infine hanno effettuato la lubrificazione di una estremit\u00e0 del braccio robotico del \"Discovery\". La passeggiata spaziale \u00e8 terminata alle 23:21 UTC, dopo 6 ore e 27 min.\nAll'interno della stazione spaziale sono proseguiti i test con il sistema di riciclaggio dell'acqua. Gli astronauti hanno raccolto circa 6,8 litri d'acqua riciclata per portarla nei laboratori di analisi per ulteriori test. Se questi daranno esito positivo sulla potabilit\u00e0 dell'acqua, gli astronauti inizieranno a consumarla regolarmente.\nMarted\u00ec 24 marzo (10\u00ba giorno).\nDurante la prima parte della giornata gli astronauti hanno continuato il trasferimento dei rifornimenti e degli equipaggiamenti tra il \"Discovery\" e la stazione. Nella seconda parte della giornata gli astronauti si sono riposati, partecipando a conferenze con i media. Inoltre, gli astronauti sono stati chiamati in videoconferenza dal Presidente Barack Obama, riunito nella \"Roosevelt Room\" della Casa Bianca assieme ad alcuni membri del Congresso ed alcuni alunni di una scuola elementare di Washinghton..\nMercoled\u00ec 25 marzo (11\u00ba giorno).\nAlle 16:53 UTC gli astronauti hanno tenuto la consueta cerimonia di commiato, dove il comandante della stazione Fincke ha ringraziato i membri del \"Discovery\" per i loro sforzi. I portelli tra lo Shuttle e la stazione spaziale si sono chiusi alle 17:59 UTC e il \"Discovery\" si \u00e8 sganciato dalla stazione spaziale alle 18:53 UTC.\nGioved\u00ec 26 marzo (12\u00ba giorno).\nIl pilota Antonelli ha compiuto la consueta ispezione dello scudo termico del \"Discovery\" tramite l'OBSS. Questa verifica viene compiuta per verificare che non si siano verificati danni causati dall'impatto di detriti nel periodoo in cui lo Shuttle \u00e8 rimasto attraccato alla stazione spaziale. Le immagini sono state inviate a terra per le analisi.\nVenerd\u00ec 27 marzo (13\u00ba giorno).\nL'equipaggio del \"Discovery\" ha effettuato i controlli di routine per l'atterraggio, previsto per sabato 28. I controlli hanno riguardato le superfici di volo, che permettono di controllare la discesa atmosferica, e il reaction control system, ovvero il sistema di propulsori che viene utilizzato per uscire dall'orbita ed iniziare il rientro.\nInoltre \u00e8 stata ritratta l'antenna in banda Ku e configurato il sedile per Sandra Magnus. Infatti la Magnus ha trascorso quattro mesi in assenza di peso a bordo della stazione come membro dell'Expedition 18, e devono essere prese delle precauzioni per facilitare l'adattamento del suo corpo alla gravit\u00e0.\nNella prima opportunit\u00e0 di rientro al Kennedy Space Center \u00e8 prevista l'accensione del reaction control system per uscire dall'orbita alle 16:33 UTC e l'atterraggio alle 17:39 UTC. La seconda opportunit\u00e0 della giornata di sabato prevede l'uscita dall'orbita alle 18:08 UTC e l'atterraggio alle 19:14 UTC.\nSabato 28 marzo (14\u00ba giorno).\nLe condizioni meteorologiche hanno costretto i responsabili NASA a scartare la prima opportunit\u00e0 e a sfruttare la seconda possibilit\u00e0 per far atterrare lo Space Shuttle. Alle 18:23 UTC gli astronauti hanno iniziato ad assumere fluidi, una procedura che agevola l'adattamento alla gravit\u00e0 del corpo umano. Alle 18:00 UTC \u00e8 stata autorizzata l'accensione dei propulsori di manovra per uscire dall'orbita. Questa operazione \u00e8 stata effettuata con successo alle 18:08 UTC. Alle 19:14 UTC il \"Discovery\" \u00e8 atterrato regolarmente sulla pista 15 del Kennedy Space Center. \"\"Benvenuti a casa, Discovery, dopo una grande missione che ha portato la ISS alla piena potenza\" ha comunicato all'equipaggio il CAPCOM George Zamka.\n\"\u00c8 bello avere il Discovery a casa, ha un ottimo aspetto\", ha detto il direttore di volo Mike Leinbach, \"l'equipaggio \u00e8 rimasto estasiato da come ha funzionato in orbita\". I responsabili della NASA si sono congratulati con l'equipaggio: \"Penso che abbiamo lasciato la stazione in una configurazione di cui possiamo essere molto orgogliosi. \u00c8 un team incredibile che rende queste missioni possibili. Non c'\u00e8 nulla che non possa fare.\"\" ha commentato LeRoy Cain, \"Deputy Manager\" del Programma Space Shuttle.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-119 ascolta un particolare brano musicale scelto da un astronauta, che per lui ha un particolare significato.\nMissione di riserva.\nNel caso di problemi alla missione STS-119 era previsto il lancio della missione STS-327 tramite lo Space Shuttle \"Endeavour\""}
{"id": "722741", "revid": "122791403", "url": "https://it.wikipedia.org/wiki?curid=722741", "title": "Walter Moers", "text": "Biografia.\nMoers acquist\u00f2 una prima notoriet\u00e0 in Germania con il fumetto \"Adolf\". Il successo internazionale venne con i romanzi fantasy della serie di Zamonia.\nOltre ai romanzi ambientati a Zamonia Moers ha scritto \"Folle viaggio nella notte\" (2005) una storia fantasy che, mediante l'uso di 21 xilografie del pittore Gustave Dor\u00e9 (prese in prestito da opere quali La Bibbia e La Divina Commedia), racconta una fantasiosa biografia dello xilografo francese. Come a voler rappresentare che le illustrazioni fatte da Dor\u00e8 non fossero frutto della sua fantasia ma fotografie di ci\u00f2 che ha vissuto in quest'avventura.\nIl suo primo libro \u00e8 stato \"Le 13 vite e mezzo del capitano Orso Blu\" che ha riscosso molto successo, seguito da \"Ensel e Krete\", \"Rumo e i prodigi nell'oscurit\u00e0\", \"La citt\u00e0 dei libri sognanti\" e \"L'accalappiastreghe\".\nIl 5 ottobre 2011 \u00e8 uscito in Germania il sesto libro del ciclo di Zamonia, \"Il labirinto dei libri sognanti\" (\"Das Labyrinth der Tr\u00e4umenden B\u00fccher\"), pubblicato in Italia il 27 settembre 2012.\n\u00c8 molto geloso delle sue opere tanto che, con il pretesto della privacy, non rivela mai i periodi di lavorazione dei suoi libri.\nVive ad Amburgo."}
{"id": "722742", "revid": "287204", "url": "https://it.wikipedia.org/wiki?curid=722742", "title": "Marco Roscio Celio", "text": "Era il legato della Legio XX \"Valeria Victrix\", che era di stanza nella provincia di Britannia nel 68. Era in disaccordo col governatore Marco Trebellio Massimo, e cos\u00ec, allo scoppio della guerra civile nota come \"Anno dei quattro imperatori\", si ribell\u00f2 insieme alla sua legione. Perduta ogni autorit\u00e0, Trebellio fugg\u00ec in Germania presso Vitellio, che, divenuto imperatore, mand\u00f2 come nuovo governatore Marco Vettio Bolano, che riprese in mano il controllo della situazione\nSul finire del 69, il nuovo imperatore Vespasiano ristabil\u00ec l'ordine nell'impero e nel 71 rimosse Celio dal comando della XX \"Valeria Victrix\", che fu affidata a Gneo Giulio Agricola."}
{"id": "722746", "revid": "729019", "url": "https://it.wikipedia.org/wiki?curid=722746", "title": "STS-126", "text": "La STS-126 \u00e8 una missione spaziale del Programma Space Shuttle, la 27\u00b0 verso la Stazione Spaziale Internazionale e il volo di assemblaggio ULF2. Il lancio dello \"Endeavour\" era inizialmente previsto il 16 ottobre 2008, ma a causa di ritardi nella produzione dei serbatoi esterni e dello slittamento della missione STS-125 al 2009, il 25 settembre la NASA ha annunciato che il lancio verr\u00e0 effettuato a novembre. Inoltre, per lo stesso motivo, \u00e8 stata la missione successiva alla STS-124. L\"Endeavour\" \u00e8 decollato regolarmente il 14 novembre 2008 alle 00:55 GMT ed \u00e8 atterrato alla base di Edwards, in California il 30 novembre 2008 alle 21:25 UTC.\nEquipaggio.\nEquipaggio ISS Expedition 18 in partenza\nEquipaggio ISS Expedition 18 in ritorno\nScopi.\nLo scopo della missione \u00e8 il rifornimento della Stazione Spaziale Internazionale e la manutenzione dei \"Solar Alpha Rotary Joint\" (SARJ), giunti che permettono di ruotare i pannelli solari. Uno di essi ha infatti presentato diversi problemi, che sono iniziati nella missione STS-120. I rifornimenti sono contenuti nel Multi-Purpose Logistics Module \"Leonardo\".\nStemma.\nNello stemma viene rappresentato lo Space Shuttle, il cui compito \u00e8 il proseguimento dell'assemblaggio della Stazione Spaziale Internazionale. Nei pressi del centro dell'immagine \u00e8 raffigurata la costellazione di Orione, che rappresenta il programma per l'esplorazione verso la Luna e Marte. Il pianeta rosso \u00e8 visibile sullo sfondo in alto a destra. La luce del sole, sull'orizzonte terrestre, alimenta questi sforzi attraverso i pannelli solari della stazione, che \u00e8 visibile nella configurazione attuale.\nMissione.\nCarico della missione.\nIl carico della missione \u00e8 contenuto nel modulo \"Leonardo\", che comprende i materiali per la manutenzione dei due \"SARJ\", rifornimenti ed equipaggiamenti per vari sistemi della stazione e hardware di riserva.\nDopo moltissime analisi, condotte durante le passeggiate spaziali, le missioni precedenti e a Terra, gli ingegneri NASA pensano di aver individuato il problema che affligge da tempo il giunto \"SARJ\" di destra: una scarsa lubrificazione. Per questo motivo i cuscinetti che collegano le due parti del giunto e permettono ad una parte di ruotare e mantenendo la seconda parte ferma, si sono rovinati e devono essere sostituiti.\nPer essere sicuri che nel tempo anche il giunto di sinistra non presenti gli stessi problemi, gli astronauti hanno lubrificato anche i cuscinetti di quest'ultimo.\nCon il giunto \"SARJ\" funzionante, \u00e8 stato garantito il corretto orientamento dei pannelli solari e quindi una quantit\u00e0 di energia sufficiente per continuare l'espansione della stazione. Mentre attualmente sono presenti a bordo 3 astronauti per volta, in futuro sar\u00e0 possibile alloggiare 6 astronauti. Oltre a garantire l'energia, la missione ha portato parecchio equipaggiamento e rifornimenti (uno dei carichi pi\u00f9 consistenti mai lanciati verso la stazione spaziale, con una pesoa di circa ), proprio per le necessit\u00e0 della nuova capienza della stazione. In particolare, \u00e8 stata installata una nuova cucina, dei nuovi alloggiamenti, una nuova toilet (\"Waste and Hygiene Compartment\"), un nuovo frigorifero e \"ARED\" (\"Advanced Resistive Exercise Device\"), un nuovo set di strumenti per gli esercizi ginnici.\nPer rendere la stazione meno dipendente dai rifornimenti, \u00e8 stato anche installato un nuovo sistema di rigenerazione ambientale e di supporto vitale. Esso ricicler\u00e0 l'urina e l'umidit\u00e0 dell'aria producendo acqua pura per essere bevuta o immessa nel sistema di raffreddamento della stazione. Il materiale all'interno del modulo \u00e8 contenuto in particolari contenitori, chiamati \"rack\" (armadietti). L'equipaggiamento che \u00e8 stato portato sulla stazione comprende tre \"Resupply Stowage Rack\" (contenitori generici per i rifornimenti), sei \"Return Stowage Platform\" per il ritorno a terra di materiale vario, il \"Combustion Integration Rack\", uno strumento per analizzare la fisica delle combustioni in ambiente di microgravit\u00e0 e l\"EXPRESS Rack 6\".\nGli \"EXPRESS rack\" (\"EXpedite the PRocessing of Experiments to Space Station\") sono contenitori multiuso che permettono il trasporto, l'immagazzinamento e il supporto degli esperimenti sulla stazione spaziale. Ogni esperimento contenuto all'interno \u00e8 indipendente dagli altri ed \u00e8 equipaggiato con connessioni dati, energia, sistemi di raffreddamento dell'aria e dell'acqua, sistemi di scarico rifiuti, rifornimento di azoto e monitoraggio video.\nPre-lancio.\nA causa dei problemi con il Telescopio Spaziale Hubble, che hanno rinviato al 2009 la missione STS-125, questa missione \u00e8 quella che segue la STS-124. L\"Endeavour\" \u00e8 stato spostato il 23 ottobre dal pad 39B, dove attendeva l'eventuale lancio della missione STS-400 in caso di problemi alla STS-125 al pad 39A per il lancio della STS-126. Dopo il rientro dell\"Atlantis\" al Vehicle Assembly Building, lo spostamento dell\"Endeavour\" al pad 39A ha permesso il proseguimento delle modifiche che sono in corso al pad 39B per il futuro impiego dei vettori Ares I e Ares V del Programma Constellation. Il giorno precedente, il 22 ottobre, \u00e8 giunto il carico della missione, contenuto nell'MPLM \"Leonardo\".\nCronologia.\nVenerd\u00ec 14 novembre (1\u00ba giorno, lancio).\nAlle 15:30 UTC \u00e8 iniziato il caricamento del serbatoio esterno con l'idrogeno e l'ossigeno liquidi. Dopo aver indossato le tute per il lancio e l'atterraggio, l'equipaggio \u00e8 giunto sulla piattaforma di lancio alle 21:22 UTC. Pochi minuti dopo l'equipaggio ha iniziato l'ingresso nell'orbiter e alle 22:25 ha terminato di prendere posto nei sedili. Alle 23:00 il portello \u00e8 stato chiuso e la cabina \u00e8 stata pressurizzata per il lancio. Alle 00:55:13 UTC (ora italiana 01:55, ora locale 19:55 EST) l\"Endeavour\" \u00e8 decollato regolarmente, all'orario previsto.\nDopo aver raggiunto l'orbita l'equipaggio ha iniziato le normali attivit\u00e0, che comprendono l'apertura dei portelli della stiva di carico, l'estensione dell'antenna in banda Ku, l'attivazione del braccio robotico e l'accensione dell'Orbital Maneuvering System (OMS).\nSabato 15 novembre (2\u00ba giorno).\nCome da consuetudine, il 2\u00ba giorno di missione \u00e8 dedicato al controllo dello stato dello scudo termico dello Shuttle per mezzo del braccio robotico a cui \u00e8 collegato l'Orbiter Boom Sensor System, un gruppo di fotocamere e telecamere che riprendono la parte inferiore dell'orbiter. Le immagini saranno trasmesse a terra dove verranno controllate da un gruppo di ingegneri.\nL'equipaggio ha controllato le tute spaziali ed ha iniziato i preparativi per l'aggancio con la Stazione Spaziale, previsto per domenica.\nDomenica 16 novembre (3\u00ba giorno).\nIl comandante e il pilota dell\"Endeavour\" hanno effettuato la consueta Rendezvous pitch maneuver, ad una distanza di circa dalla stazione. Essa consiste in una rotazione a 360\u00b0 dello Shuttle, in modo che l'equipaggio della stazione possa riprendere con varie fotocamere lo scudo termico. Queste immagini, assieme a quelle riprese dall'OBSS, vengono successivamente inviate a Terra per essere esaminate degli esperti.\nDopo l'estensione dell'anello di aggancio, l\"Endeavour\" si \u00e8 agganciato al \"Pressurizer Mating Adapter 2\" del modulo Harmony alle 22:01 UTC e l'apertura dei portelli \u00e8 avvenuta alle 00:16 UTC. Gli astronauti della stazione e dello Shuttle, dopo essersi scambiati i saluti, hanno iniziato i trasferimenti del materiale e le procedure per le operazioni robotiche. Alle 02:50 UTC Chamitoff e Magnus si sono ufficialmente dati il cambio: Chamitoff \u00e8 entrato a far parte dell'equipaggio dell\"Endeavour\" come specialista di missione, mentre Magnus \u00e8 diventata l'ingegnere di volo della Expedition 18.\nLe analisi dello scudo termico dello Shuttle non hanno rilevato problemi, sottolineando che, la piccola anomalia nel rivestimento del pod dell'OMS rilevata inizialmente era ghiaccio e i rivestimenti e le mattonelle del sistema di protezione termico dell\"Endeavour\" sono in ordine. Nelle immagini riprese durante il decollo \u00e8 stato notato un oggetto, che tuttavia non ha colpito l'orbiter.\nLuned\u00ec 17 novembre (4\u00ba giorno).\nDurante la giornata, i due equipaggi hanno iniziato l'installazione dell'equipaggiamento contenuto nel modulo \"Leonardo\", con il trasferimento dello modulo dalla stiva di carico al modulo Harmony della stazione. Alle 23:43 \u00e8 stato aperto il portello tra la stazione e il modulo ed \u00e8 iniziato il trasferimento del materiale. Esso \u00e8 un lavoro molto impegnativo, poich\u00e9 la missione trasporta uno dei carichi pi\u00f9 consistenti mai lanciati verso la stazione. Esso comprende tutto l'equipaggiamento per poter alloggiare tre astronauti in pi\u00f9 a bordo della ISS. Nel frattempo sono anche iniziati i preparativi per la prima passeggiata spaziale di Stefanyshyn-Piper e Bowen. Gli astronauti devono infatti trascorrere la notte precedente al giorno delle attivit\u00e0 extraveicolari nel Joint Airlock, dove l'atmosfera \u00e8 ad una pressione ridotta, in modo da abituare l'organismo umano alla pressione presente all'interno delle tute spaziali. Esse non possono essere pressurizzate al valore normale poich\u00e9 questo renderebbe i movimenti molto difficili. Il periodoo trascorso all'interno dell'Airlock permette di ridurre l'azoto nel sangue, riducendo il pericolo di una malattia da decompressione, che potrebbe insorgere se si variasse velocemente la pressione.\nI tecnici della NASA non hanno richiesto ispezioni aggiuntive dell'orbiter, il cui scudo termico non presenta alcun problema.\nMarted\u00ec 18 novembre (5\u00ba giorno).\nL'attivit\u00e0 principale della giornata \u00e8 la prima attivit\u00e0 extraveicolare, il cui obiettivo principale \u00e8 la manutenzione del \"SARJ\". I due astronauti sono usciti dal \"Quest Airlock\" alle 19:09 UTC. Stefanyshyn-Piper \u00e8 stata agganciata al braccio robotico della stazione e ha trasportato un serbatoio di azoto vuoto (\"Nitrogen Tank Assembly\") nella stiva di carico dello Shuttle. Successivamente ha afferrato un accoppiatore a tubo flessibile (\"Flex Hose Rotary Coupler\") dalla stiva dell\"Endeavour\" e, attraverso l'uso del braccio robotico, lo ha trasferito nella \"External Stowage Facility\" della stazione per utilizzi futuri. Bowen ha rimosso una copertura protettiva ad una estremit\u00e0 del laboratorio Kibo per controllare che il meccanismo di aggancio non abbia problemi. In quel punto verr\u00e0 infatti connesso il componente \"Exposed Facility\" (\"JEM-EF\"), installato nella missione STS-127.\nI due astronauti si sono spostati nei pressi del \"SARJ\", il giunto che permette la rotazione dei pannelli solari della stazione. Alle 20:33 UTC, Stefanyshyn-Piper ha tuttavia riferito che lo strumento che viene impiegato per lubrificare il giunto ha avuto un problema, spargendo tutta la gelatina contenuta nel serbatoio all'interno della borsa degli attrezzi, dove era situato. Mentre l'astronauta stava cercando di ripulire la borsa, una piccola borsa pi\u00f9 piccola \u00e8 sfuggita inavvertitamente, \"volando via\". Questo inconveniente non \u00e8 grave, poich\u00e9 Bowen era in possesso di una seconda borsa identica. I due astronauti hanno quindi ripreso il lavoro, sostituendo due cuscinetti chiamati \"trundle bearing assembly\". Dopo la rimozione del primo cuscinetto, \u00e8 stata ripulita la superficie della sezione sottostante, inserito uno strato di lubrificante ed infine installato uno nuovo. La procedura \u00e8 stata ripetuta con il secondo cuscinetto. Stefanyshyn-Piper ha iniziato la procedura sul terzo cuscinetto, che sar\u00e0 completata nella seconda passeggiata spaziale. Alle 01:01 UTC gli astronauti sono rientrati nella stazione spaziale, concludendo l'attivit\u00e0 extraveicolare della durata di 6 ore e 52 minuti.\nIl lubrificante utilizzato \u00e8 il \"Braycote-601\".\nDurante le attivit\u00e0 all'esterno della stazione, il resto dell'equipaggio ha continuato il trasferimento del contenuto del modulo \"Leonardo\" sulla stazione. Sono stati inoltre installati i due \"Water Recovery System\" per il riciclaggio dell'acqua e il gruppo di esperimenti contenuti nell\"EXPRESS rack 6\".\nMercoled\u00ec 19 novembre (6\u00ba giorno).\nL'equipaggio dell\"Endeavour\" e della stazione spaziale hanno trascorso la prima parte della giornata installando vari equipaggiamenti trasferiti dall'MPLM sulla stazione. In particolare, \u00e8 stata installata la toilet aggiuntiva (\"Waste and Hygiene Compartment\") e il \"Combustion Integrated Rack\". Inoltre sono stati allestiti i nuovi alloggi e alcuni rifornimenti contenuti in un \"Resupply Stowage Rack\". Fincke e Pettit hanno configurato l'hardware del sistema di riciclaggio dell'acqua. Il sistema impiega due giorni per la prima attivazione, dopo la quale \u00e8 possibile iniziare ad utilizzarlo. L'acqua purificata non sar\u00e0 utilizzata immediatamente, ma verranno raccolti alcuni campioni per essere riportati a Terra dallo Shuttle per le analisi nei laboratori, per accertare che il sistema funziona perfettamente.\nMagnus e Chamitoff hanno anche installato un \"rack\" contenente dei materiali da riportare a Terra sull\"MPLM\".\nStefanyshyn-Piper e Kimbrough hanno iniziato i preparativi per la seconda passeggiata spaziale di gioved\u00ec, ricontrollando le procedure ed alloggiando nel Joint Airlock.\nGioved\u00ec 20 novembre (7\u00ba giorno).\nL'equipaggio ha celebrato il 10\u00ba anniversario della stazione spaziale, il cui primo modulo Zarja \u00e8 stato lanciato il 20 novembre 1998. Il comandante dell\"Endeavour\" Ferguson e il comandante della stazione Pettit hanno inviato un messaggio per l'evento. \u00abDopo 10 anni, auguriamo alla Stazione Spaziale Internazionale un buon compleanno e speriamo di vederne molti, molti altri\u00bb ha detto Ferguson. Pettit ha aggiunto: \u00abSono 10 anni che stiamo viaggiando, e [la stazione] non \u00e8 ancora terminata, \u00e8 quasi completata. Ed \u00e8 un incredibile e magnifico oggetto di tecnologia e, una volta completato, probabilmente le persone non crederanno a quanto tempo \u00e8 stato impiegato per terminarlo\u00bb.\nL'evento pi\u00f9 importante della giornata \u00e8 stata la seconda attivit\u00e0 extraveicolare, iniziata alle 17:58 UTC.Stefanyshyn-Piper e Kimbrought hanno inizialmente effettuato il trasferimento di due \"Crew Equipment Translation Aid\" (\"CETA\") dalla parte destra alla parte sinistra della stazione. Esso \u00e8 una sorta di \"carrello\" che si muove su un binario e permette agli astronauti di spostare l'equipaggiamento lungo la struttura della stazione. Questa operazione \u00e8 necessaria per l'assemblaggio del quarto ed ultimo gruppo di pannelli solari, che verr\u00e0 installato nella missione STS-119. Kimbrough, attraverso il braccio robotico, si \u00e8 occupato dello spostamento dei due carrelli mentre Stefanyshyn-Piper li ha installati nella nuova posizione.\nSuccessivamente Kimbrought si \u00e8 sganciato dal braccio robotico per effettuare la manutenzione dello stesso. In particolare la lubrificazione di un effettore, ovvero una delle due estremit\u00e0 del braccio.\nGli astronauti a bordo della stazione hanno proseguito l'installazione dell'equipaggiamento e lavorato sul laboratorio Kib\u014d per l'installazione di due nuove antenne GPS. Esse, assieme alla manutenzione del braccio robotico della stazione, permetteranno il futuro utilizzo dell'H-II Transfer Vehicle. Infatti le antenne serviranno per guidare HTV nell'avvicinamento alla stazione. Dopo essere giunto nei pressi dell'ISS, la navetta verr\u00e0 agganciata dal braccio robotico e connessa alla parte inferiore del modulo Harmony.\nMentre Kimbrought era al lavoro sul braccio robotico, Stefanyshyn-Piper ha ripreso il lavoro di manutenzione sul giunto \"SARJ\" per continuare le procedure di lubrificazione e pulizia iniziate nella prima passeggiata spaziale. Kimbrought si \u00e8 unito a lei dopo aver terminato il suo compito. In totale sono stati rimossi, sostituiti e lubrificati altri quattro cuscinetti, di cui uno era in pessime condizioni. Alle 00:43 UTC i due astronauti hanno terminato le attivit\u00e0, della durata di 6 ore e 45 minuti, rientrando nella stazione spaziale.\nVenerd\u00ec 21 novembre (8\u00ba giorno).\nDurante la giornata i due equipaggi hanno controllato il sistema di aggancio del modulo \"Exposed Facility\" del laboratorio Kib\u014d (\"Exposed Facility Berthing Mechanism\"). Successivamente \u00e8 stato impiegato l\"Endeavour\" per la periodoica correzione dell'orbita della stazione spaziale (\"reboost\").\nDopo una conferenza congiunta con i media, \u00e8 proseguito il trasferimento dei rifornimenti e degli equipaggiamenti. Stefanyshyn-Piper e Bowen hanno effettuato i preparativi per la terza passeggiata spaziale, e hanno trascorso il periodoo di riposo nel Joint Airlock.\nSabato 22 novembre (9\u00ba giorno).\nNella giornata di sabato il compito principale \u00e8 stata la terza passeggiata spaziale di Stefanyshyn-Piper e Bowen, il cui scopo \u00e8 interamente dedicato al termine della manutenzione del \"SARJ\", con la sostituzione degli ultimi 5 cuscinetti.\nLa terza passeggiata \u00e8 iniziale alle 18:01 UTC. Stefanyshin-Piper e Bowen, dopo essersi portati sul giunto \"SARJ\" hanno iniziato le operazioni. Oltre alla sostituzione dei cuscinetti, hanno compiuto una pulizia dell'anello sottostante, rimuovendo i detriti che si erano accumulati nel tempo. Alle ore 00:58 UTC, dopo 6 ore e 57 minuti, hanno terminato le attivit\u00e0, anche se l'ultima sostituzione non \u00e8 stata possibile per mancanza di tempo e verr\u00e0 effettuata nella passeggiata spaziale successiva.\nGli altri astronauti hanno continuato i lavori all'interno della stazione spaziale, tra cui l'installazione di uno strumento chiamato \"TOCA\" (\"Total organic carbon analyzer\") che misura la quantit\u00e0 di carbonio presente nell'acqua, parte del sistema di riciclaggio. Magnus ha ottenuto il primo campione d'acqua prodotta dal quest'ultimo. Esso sar\u00e0 riportato a Terra assieme ad altri, che saranno prodotti dal sistema appena installato sulla stazione, per essere accuratamente analizzato.\nLa NASA ha valutato la possibilit\u00e0 di utilizzare lo strumento progettato per la riparazione dello scudo termico dello Shuttle tramite un materiale chiamato NOAX (\"Non-Oxide Adhesive eXperimental\") per effettuare la lubrificazione del giunto, in modo da sostituire lo strumento all'interno della borsa che si \u00e8 persa nella prima passeggiata spaziale.\nOgni Shuttle ha in dotazione due strumenti per l'uso del \"NOAX\", e uno di essi potrebbe essere utilizzato in questa missione poich\u00e9 lo scudo termico dell\"Endeavour\" si \u00e8 rivelato in perfetto stato.\nDomenica 23 novembre (10\u00ba giorno).\nL'equipaggio della stazione e dello Shuttle hanno continuato a configurare e mettere a punto il sistema di riciclaggio dell'acqua, che nei giorni precedenti aveva avuto qualche problema. Sono continuati i trasferimenti dei materiali sulla stazione, raggiungendo il 76% della quantit\u00e0 totale di materiali da spostare.\nBowen e Kimbrough hanno iniziato i preparativi per la quarta ed ultima passeggiata spaziale di luned\u00ec. Tra essi, il controllo degli strumenti, un revisione delle procedure e l'alloggiamento nel Joint Ailock per il periodoo di riposo. Nell'ultima passeggiata \u00e8 previsto che Bowen installi l'ultimo cuscinetto nel giunto di destra, mentre Kimbrough effettuer\u00e0 la lubrificazione del giunto di sinistra, che comunque non ha avuto problemi.\nInoltre, i due astronauti installeranno una copertura isolante sul modulo Kib\u014d che era stata rimossa durante la prima passeggiata. Essa era situata sul sistema di aggancio del componente \"Exposed Facility\". Verr\u00e0 installata un gruppo di telecamere esterne e due antenne GPS.\nAll'equipaggio sono state concesse quattro ore di riposo e tempo libero.\nLuned\u00ec 24 novembre (11\u00ba giorno).\nAlle 18:24 UTC \u00e8 iniziata la quarta ed ultima passeggiata spaziale della missione. Nel frattempo, il controllo missione ha approvato l'estensione della missione di un giorno, per dare il tempo agli astronauti di risolvere i problemi che sono sorti nel funzionamento di un componente del sistema di riciclaggio dell'acqua.\nBowen ha completato la manutenzione del giunto \"SARJ\" di destra, installando l'ultimo cuscinetto, mentre Kimbrough ha effettuato la lubrificazione del giunto di sinistra. Successivamente Kimbrough ha prelevato dall'Airlock l\"External Television Camera Group\", per installarle sul segmento P1. Bowen ha rimosso una copertura del meccanismo di aggancio \"Exposed Facility Berthing Mechanism\", che verr\u00e0 utilizzato nella missione STS-127 per agganciare il componente \"External Facility\" del laboratorio Kib\u014d. Questo meccanismo infatti ha avuto un problema, e Bowen ha ricevuto il compito di controllarlo. Successivamente ha installato un'antenna GPS. La seconda verr\u00e0 installata in futuro.\nNell'ultima parte delle attivit\u00e0, i livelli di CO2 nella tuta di Kimbrough sono aumentati diverse volte. Un evento simile si era verificato anche nella seconda passeggiata spaziale. Il controllo missione ha ripetutamente chiesto di rallentare le attivit\u00e0 per diminuire i livelli di CO2. Alle 00:31 UTC, Bowen e Kimbrough hanno terminato la passeggiata, della durata di 6 ore e 7 minuti.\nMarted\u00ec 25 novembre (12\u00ba giorno).\nGli esperti della NASA hanno inviato i comandi alla stazione spaziale per ruotare il giunto \"SARJ\" ed il test, della durata di tre ore (corrispondenti a due orbite della stazione), ha avuto successo. Infatti la rotazione \u00e8 avvenuta senza problemi, e i pannelli solari sono riusciti a seguire la posizione del Sole. I dati preliminari del giunto \"SARJ\" di destra hanno evidenziato, durante i test, un assorbimento di corrente simile a quello normale di funzionamento. In precedenza invece il giunto aveva un assorbimento molto pi\u00f9 elevato, ed inoltre generava vibrazioni. In particolare, i livelli di corrente assorbita sono calati da ( di picco) a ( di picco). Anche i valori di assorbimento del giunto di sinistra sono risultati leggermente inferiori, per merito della lubrificazione dei cuscinetti. Questo risultato ha incoraggiato gli esperti della NASA, che ipotizzano di pianificare una simile manutenzione periodicamente.\nIl componente del sistema di riciclaggio dell'acqua dedicato al trattamento delle urine, che aveva dato alcuni problemi, ha funzionato regolarmente dopo i vari interventi di Fincke e Pettit. Esso ha effettuato tre cicli completi di purificazione e prodotto circa 6 litri d'acqua per le analisi. Il buon funzionamento ha convinto i responsabili a non riportare a Terra tutto il sistema, ipotesi che era stata proposta dopo i primi malfunzionamenti.\nMercoled\u00ec 26 novembre (13\u00ba giorno).\nL'equipaggio dell\"Endeavour\" ha segnalato al Controllo Missione la presenza di un impatto su un finestrino dell'orbiter, probabilmente dovuto ai micro-detriti che orbitano attorno alla Terra. Il punto dell'impatto misura di diametro e circa di profondit\u00e0, ma non \u00e8 stato giudicato pericoloso per il rientro dello Shuttle.\nDopo aver terminato i trasferimenti dall'MPLM \"Leonardo\" e averlo caricato con circa di materiale da trasferire a Terra, \u00e8 stato richiuso. Pettit e Kimbrough, attraverso il braccio robotico della stazione, lo hanno sganciato dalla stazione e riposizionato nella stiva di carico dello Shuttle.\nAlle 12:38 UTC \u00e8 stato lanciato dal Cosmodromo di Baikonur la navetta Progress ed \u00e8 previsto che si agganci alla stazione spaziale domenica, il giorno previsto dell'atterraggio dell\"Endeavour\".\nGioved\u00ec 27 novembre (14\u00ba giorno).\nNell'ultima giornata di lavoro assieme, i due equipaggi hanno trascorso del tempo libero, partecipato ad interviste e consumato il tradizionale pranzo del giorno del Ringraziamento. Gli astronauti hanno successivamente terminato gli ultimi compiti e si sono radunati nel modulo Harmony per la cerimonia di commiato.\nAlle 23:31 UTC sono stati chiusi i portelli tra lo Shuttle e la stazione spaziale. L'equipaggio dell\"Endeavour\" ha ripassato le procedure previsto per lo sgancio dalla stazione il giorno successivo.\nVenerd\u00ec 28 novembre (15\u00ba giorno).\nLo Shuttle \"Endeavour\" si \u00e8 sganciato dalla Stazione Spaziale Internazionale alle 14:47 UTC. L'accensione dei propulsori per il distacco definitivo \u00e8 stato rinviato alle 23:56 UTC per evitare dei detriti spaziali, costituiti da un frammento di un satellite russo \"Cosmos\". Se effettuata come previsto originalmente, il frammento sarebbe passato ad una distanza di appena dallo Shuttle. L'equipaggio ha condotto un controllo finale dello scudo termico attraverso l\"OBSS\".\nSabato 29 novembre (16\u00ba giorno).\nFerguson e Boe hanno effettuato il controllo delle superfici di volo dello Shuttle, seguito dal controllo dei propulsori di manovra del \"Reaction Control System\". Le immagini dello scudo termico non hanno mostrato alcun problema.\nBoe e Kimbrough hanno lanciato alle 20:34 UTC un mini satellite chiamato \"Pico Satellite Solar Cell\", che fa parte del programma \"PicoSat\" del Dipartimento della Difesa statunitense ed ha lo scopo di verificare dei nuovi tipi di celle solari.\nDomenica 30 novembre (17\u00ba giorno).\nLe opportunit\u00e0 di atterraggio di domenica erano in totale quattro: alle 17:14 UTC e alle 18:50 UTC al Kennedy Space Center e alle 20:20 UTC e alle 21:57 UTC alla base di Edwards.\nLe due opportunit\u00e0 di atterraggio al Kennedy Space Center sono state annullate a causa delle cattive condizioni atmosferiche, con un fronte freddo che ha portato pioggia e un forte vento trasversale (\"crosswind\"). Alle 16:11 UTC l'equipaggio ha effettuato la chiusura dei portelli della stiva di carico.\nIl controllo missione ha successivamente deciso di far atterrare l\"Endeavour\" alla base di Edwards. Alle 20:20 \u00e8 stata effettuata l'accensione dei propulsori per rallentare lo Shuttle e farlo entrare nel sentiero di rientro. In questo caso viene utilizzata una pista temporanea (la pista 04) mai utilizzata per gli Shuttle poich\u00e9 quella principale (la pista 22) \u00e8 in manutenzione. La pista temporanea \u00e8 pi\u00f9 stretta ( invece di ) e soprattutto pi\u00f9 corta ( invece di ). Per questo motivo l'orbiter ha effettuato delle manovre di arresto diverse dal solito. In particolare la frenata \u00e8 stata ritardata per ridurre lo sforzo sui freni, ed \u00e8 stata impiegata maggiormente l'azione frenante del paracadute.\nLo Shuttle ha terminato la sua missione di 15 giorni, 20 ore e 30 minuti fermandosi sulla pista 04 della base di Edwards alle 21:26:03 UTC.\nL\"Endeavour\" \u00e8 stato successivamente trasportato al Kennedy Space Center attraverso lo Shuttle Carrier Aircraft.\nRientro.\nIl 10 dicembre 2008 lo Shuttle \"Endeavour\" \u00e8 partito dalla base di Edwards per essere riportato al Kennedy Space Center, agganciato allo Shuttle Carrier Aircraft, un Boeing 747 modificato dalla NASA. Il decollo \u00e8 avvenuto alle 15:00 UTC e alle 17:15 il \"747\" ha effettuato una sosta per rifornimento alla \"Biggs Army Air Field\" nei pressi di El Paso, in Texas. Successivamente, alle 19:30 UTC l'aereo e l\"Endeavour\" hanno ripreso il viaggio, atterrando alle 21:12 UTC alla \"Naval Air Station Joint Reserve Base\" a Fort Worth.\nIl giorno successivo alle 17:08 UTC lo \"Shuttle Carrier Aircraft\" \u00e8 decollato con destinazione la \"Barksdale Air Force Base\" in Louisiana, dove \u00e8 atterrato alle 19:00 UTC. I responsabili NASA hanno quindi pianificato di riprendere e concludere il volo il giorno successivo, in base alle informazioni meteorologiche.\nVenerd\u00ec 12 dicembre lo \"SCA\" e l\"Endeavour\" sono decollati dalla Louisiana alle 17:00 UTC per giungere al \"Kennedy Space Center\" alle 19:44 UTC, dove sono atterrati sulla pista 33, la stessa impiegata dagli Space Shuttle.\nDanneggiamento alla valvola di flusso dell'idrogeno.\nDurante la missione, i controllori di volo hanno rilevato che una delle valvole di flusso dell'idrogeno (\"Gaseous Hydrogen flow cobntrol valves\") stava regolando il flusso di idrogeno gassoso ad un tasso superiore al previsto. Esse hanno la funzione di regolare il flusso dell'idrogeno gassoso tra i propulsori principali e il serbatoio esterno. Nello Space Shuttle \u00e8 presente una valvola per ognuno dei tre propulsori. La regolazione del flusso di idrogeno \u00e8 necessaria per l'invio di quest'ultimo ad una pressione corretta e preservare l'integrit\u00e0 strutturale del serbatoio. Infatti, man mano che i propulsori consumano il propellente, il livello dell'idrogeno e dell'ossigeno liquido nei due serbatoi diminuisce. Per contrastare il vuoto che viene creato, i propulsori convertono l'idrogeno liquido in forma gassosa e lo inviano al serbatoio esterno. Le valvole regolano la quantit\u00e0 di idrogeno gassoso che \u00e8 inviato al serbatoio esterno.\nPer compensare il flusso elevato, le altre due valvole hanno diminuito la quantit\u00e0 di idrogeno gassoso, e non si sono verificati problemi. Al ritorno dell'Endeavour, il sistema di propulsione \u00e8 stato ispezionato e gli ingegneri hanno scoperto che la valvola era danneggiata. Ci\u00f2 ha destato preoccupazioni nei responsabili NASA, che hanno imposto la verifica e controlli accurati sulle valvole del Discovery, prima del lancio della missione successiva (STS-119).\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-126 ascolta un particolare brano musicale scelto da un astronauta, che per lui ha un particolare significato.\nMissione di riserva.\nNel caso di problemi alla missione STS-126 sarebbe stato inviato il \"Discovery\", con l'equipaggio della missione STS-119. Se fosse stato necessario, il \"Discovery\" avrebbe effettuato la missione come previsto, e recuperato l'equipaggio dell\"Endeavour\"."}
{"id": "722748", "revid": "767487", "url": "https://it.wikipedia.org/wiki?curid=722748", "title": "One Cold Winter's Night", "text": "One Cold Winter's Night \u00e8 il nono disco, il secondo disco live, del gruppo power metal statunitense Kamelot, registrato l'11 febbraio 2006 al Rockefeller Musichall di Oslo, in Norvegia.\nIl DVD.\nNel dicembre dello stesso anno \u00e8 uscito anche un DVD avente lo stesso titolo."}
{"id": "722750", "revid": "729019", "url": "https://it.wikipedia.org/wiki?curid=722750", "title": "STS-127", "text": "La STS-127 \u00e8 una missione spaziale del Programma Space Shuttle, la 29\u00b0 verso la Stazione Spaziale Internazionale e il volo di assemblaggio 2J/A. Il lancio dello \"Endeavour\", dopo alcuni rinvii dovuti al maltempo, \u00e8 avvenuto il 15 luglio 2009 alle 22:03 UTC. L'obiettivo della missione era il rifornimento della Stazione Spaziale Internazionale, la rotazione dell'equipaggio e l'installazione dell'ultimo componente del laboratorio Kibo. L\"Endeavour\" \u00e8 atterrato il 31 luglio 2009 alle 14:49 UTC\nEquipaggio.\nEquipaggio ISS Expedition 19 in partenza\nEquipaggio ISS Expedition 19 in ritorno\nScopi.\nLa missione Shuttle dedicata alla Stazione Spaziale \u00e8 denominata \"volo \"2J/A\"\". Oltre al consueto rifornimento della Stazione Spaziale, l'equipaggio dell\"Endeavour\" trasporter\u00e0 ed installer\u00e0 gli ultimi componenti del laboratorio Kibo chiamati \"Exposed Facility\" e \"Exposed Section\".\nStemma.\nNello stemma la Terra \u00e8 rappresentata senza confini, per sottolineare che il pianeta appartiene a tutta l'umanit\u00e0. Lo Space Shuttle, stilizzato, lascia attraverso il centro dell'immagine una scia dorata che prosegue verso lo spazio esterno. La scia si suddivide in tre parti, riprendendo il simbolo dell\"Astronaut Office\", e culmina nel simbolo a forma di stella dell'agenzia spaziale giapponese. Il protendersi della scia auspica ulteriori viaggi e future scoperte dell'umanit\u00e0.\nMissione.\nCarico della missione.\nIl carico dello Shuttle \u00e8 costituito principalmente dal componente JEM-EF (\"Exposed Facility\") e dal componente JEM-ES (\"Exposed Section\") del \"laboratorio Kibo (Japanese Experiment Module)\".\nInoltre saranno portate sulla stazione, tramite l\"Integrated Cargo Carrier-Vertical Light Deployable (ICC-VLD)\", sei nuove batterie per il segmento P6. Le vecchie saranno riportate a Terra. Inoltre verranno trasportati vari equipaggiamenti, tra cui: LDU (Linear Drive Unit), PM-2 (Pump Module-2), e lo SGANT (Space to Ground Antennae). Essi saranno riposti nella External Stowage Platform-3. Altri materiali saranno contenuti in un \"contenitore\" Spacelab.\nOltre ai compiti principali relativi ai componenti del laboratorio Kibo, in orbita verranno lanciati dei satelliti, nell'ambito di due esperimenti: il DRAGONSAT (\"Dual Autonomous Global Positioning System On-Orbit Navigator Satellite\"), composto da due picosatelliti per la raccolta dei dati sull'attracco automatico di navette spaziali e l'esperimento ANDE-2 (\"Atmospheric Neutral Density Experiment 2\"). Quest'ultimo fa parte di un progetto del Dipartimento della Difesa per la misurazione della composizione e della densit\u00e0 dell'atmosfera nell'orbita bassa terrestre, in modo da ottenere dati precisi e migliorare i calcoli sul movimento degli oggetti in orbita. Questo esperimento \u00e8 composto da due microsatelliti.\nIl modulo di attracco \u00e8 stato montato anche con il sistema Lidar DragonEye, prodotto dalla SpaceX. Questo modulo \u00e8 stato lanciato per tastare il sistema di attracco della capsula Dragon, che potr\u00e0 venire usata come cargo verso la ISS nell'era post-shuttle.\nPre-lancio.\nL\"Endeavour\" ha trascorso parte del mese di maggio sul pad 39B, pronto a decollare in caso di problemi alla missione STS-125. Quando i controlli dello scudo termico dell'Atlantis non hanno evidenziato alcun danno, i responsabili di missione hanno ufficialmente terminato la missione di recupero dell'Endeavour e hanno iniziato a prepararlo per la missione STS-127.\nQuesti preparativi, iniziati il 21 maggio, hanno compreso lo spostamento dello Space Shuttle dalla piattaforma 39B alla 39A e il Terminal Countdown Demonstration Test il 2 giugno. Nel meeting dei responsabili di missione, tenutosi il giorno successivo, \u00e8 stata confermata ufficialmente la data di lancio..\nRitardi nel lancio.\nIl 13 giugno, alle 4:46 UTC, il lancio \u00e8 stato rinviato di almeno 96 ore a causa di una leggera perdita nella linea di ventilazione dell'idrogeno liquido sul serbatoio esterno. La linea serve per far fuoriuscire in sicurezza l'idrogeno in eccesso. Il 17 giugno, durante il preparativo per il lancio, si \u00e8 verificata una nuova perdita di idrogeno. I responsabili di missione hanno quindi rinviato il lancio all'11 luglio.\nI responsabili della NASA hanno ipotizzato che le perdite fossero causate da un allineamento non perfetto del sigillo ermetico del \"Ground Umbilical Carrier Plate\". Per questo motivo hanno sostituito il sigillo rigido con un componente equivalente flessibile. Alcuni test effettuati il 1\u00ba luglio hanno avuto successo e dimostrato che questa soluzione \u00e8 efficace nell'impedire perdite di idrogeno.\nL'11 luglio il lancio \u00e8 stato rinviato di 24 ore a causa di alcuni fulmini che la notte precedente erano caduti nei pressi della piattaforma di lancio, per permettere ai team tecnici di valutare eventuali conseguenze.\nDopo aver constatato l'assenza di danni allo Space Shuttle dai fulmini che erano caduti nelle vicinanze della piattaforma di lancio, il 12 luglio la NASA ha autorizzato alle 13:48 UTC l'inizio del riempimento del serbatoio esterno, ed \u00e8 terminata alle 16:27 UTC con successo. Durante l'operazione \u00e8 stato controllato attentamente il \"Ground Umbilical Carrier Plate\", che nei due tentativi di lancio precedenti aveva mostrato delle fuoriuscite di idrogeno. Questa volta non sono state notate delle perdite e il conto alla rovescia ha proseguito.\nAlle 19:42 UTC gli astronauti sono giunti sulla rampa di lancio e hanno completato l'ingresso nell'orbiter alle 20:43 UTC. Le condizioni meteorologiche sono apparse molto dinamiche, con nubi in avvicinamento alla rampa di lancio. Alle 23:03 UTC il direttore di volo Pete Nickolenko ha rinviato di un giorno il lancio, per la presenza di nubi temporalesche ad una distanza inferiore a dalla Shuttle Landing Facility. Anche questo sito deve essere libero dal maltempo poich\u00e9 viene utilizzato in caso di atterraggio di emergenza (procedura \"Return To Launch Site\"). Il lancio \u00e8 stato quindi fissato per il 13 luglio alle 22:51 UTC.\nAl 13 luglio, l'equipaggio \u00e8 giunto sulla piattaforma di lancio alle 19:20 UTC, completando l'imbarco sull\"Endeavour\" alle 20:43 UTC, quando \u00e8 stato chiuso il portello. Tuttavia, anche in questo caso, il maltempo ha causato il rinvio del lancio. In particolare, si \u00e8 verificata la violazione di tre criteri di lancio: la presenza di nubi a incudine e fulmini eccessivamente vicini al sito di atterraggio e campi elettrici con intensit\u00e0 superiore ai limiti consentiti. Il direttore di volo ha fissato un rinvio di 48 ore, spostando il lancio al 15 luglio.\nCronologia.\nMercoled\u00ec 15 luglio (1\u00ba giorno, lancio).\nIl 15 luglio alle 18:31 UTC l'equipaggio ha iniziato le operazioni di imbarco, completate alle 17:50 UTC con la chiusura del portello. Le condizioni meteorologiche, inizialmente negative, sono migliorate durante il pomeriggio e alle 20:35 \u00e8 stato confermata l'assenza di formazioni atmosferiche avverse e il relativo \"go\" al lancio.\nL\"Endeavour\" \u00e8 decollato regolarmente alle 22:03 UTC. Lo Shuttle \u00e8 successivamente giunto in orbita bassa terrestre 8 minuti dopo\nRaggiunta l'orbita l'equipaggio dello Shuttle ha iniziato le normali operazioni post-lancio, tra cui l'apertura dei portelloni della stiva di carico, il dispiegamento dell'antenna in banda Ku e l'attivazione del braccio robotico.\nGioved\u00ec 16 luglio (2\u00ba giorno).\nLa giornata \u00e8 stata caratterizzata dal consueto controllo del scudo termico dell\"Endeavour\" tramite l'Orbiter Boom Sensor System, un gruppo di fotocamere ad alta risoluzione collegate all'estremit\u00e0 del braccio robotico. Le immagini sono state inviate a Terra per le analisi. In particolare, i tecnici NASA desiderano indagare gli eventuali danni provocati da vari frammenti di schiuma isolante che si sono visibilmente staccati dal serbatoio esterno durante il decollo.\nL'equipaggio ha continuato i preparativi per l'aggancio con la Stazione Spaziale Internazionale, previsto venerd\u00ec, estendendo l'anello di attracco, installando una telecamera e verificando l'equipaggiamento.\nVenerd\u00ec 17 luglio (3\u00ba giorno).\nLo Space Shuttle Endeavour \u00e8 stato guidato dal comandante Polansky e dal pilota Hurley ad una distanza di dalla stazione spaziale e successivamente \u00e8 stata effettuata la manovra detta \"Rendez-vous Pitch Maneuver\", per permettere all'equipaggio della stazione di riprendere immagini ad alta risoluzione della parte inferiore dell'orbiter.\nL\"Endeavour\" si \u00e8 agganciato con successo alla stazione alle 17:47.11 UTC. I portelli tra lo Shuttle e la stazione sono stati aperti alle 19:48 UTC, e gli astronauti dello Shuttle sono stati accolti calorosamente dai loro colleghi sulla stazione. Per la prima volta, sulla stazione sono presenti contemporaneamente 13 astronauti.\nTramite i propulsori di manovra dello Space Shuttle \u00e8 stata effettuata la consueta manovra correttiva dell'orbita della stazione. Questa manovra prevede l'aumento dell'altezza orbitale della stazione, che \u00e8 soggetta ad una lenta ma continua diminuzione dovuta ad un leggero attrito con le particelle pi\u00f9 alte dell'atmosfera terrestre. La correzione dell'orbita \u00e8 detta in gergo tecnico \"reboost\".\nSabato 18 luglio (4\u00ba giorno).\nLa quarta giornata di missione \u00e8 stata caratterizzata dalla prima passeggiata spaziale degli astronauti Kopra e Wolf. Le attivit\u00e0 sono iniziate alle 16:19 UTC.\nInizialmente si sono spostati all'estremit\u00e0 del laboratorio Kib\u014d per preparare l\"Active Berthing Mechanism\".\nDopo aver rimosso le coperture del componente, si sono spostati nella stiva di carico dell\"Endeavour\" per configurare il nuovo componente del laboratorio, chiamato \"Japanese Exposed Facility\".\nGli astronauti a bordo della stazione spaziale hanno impiegato il braccio robotico dell'Endeavour (Remote Manipulator System - RMS), guidato da Polansky e Payette, e quello della Stazione Spaziale (Space Station Remote Manipulator - SSRMS), ai cui comandi erano presenti Hurley e Wakata, per estrarre il componente \"Exposed Facility\" dalla stiva di carico e installarlo sul laboratorio Kib\u014d. La procedura ha previsto l'aggancio del componente con il braccio della stazione, il passaggio del modulo al braccio dello shuttle per poter spostare l'SSRMS sul modulo Harmony. In seguito il componente \u00e8 stato \"passato\" nuovamente al braccio della stazione, che lo ha infine spostato nella posizione finale, all'estremit\u00e0 del \"Pressurized Module\".\nInfine, gli astronauti hanno risolto la riconfigurazione dell'UCCAS (\"Unpressurized Cargo Carrier Attachment Systems\"), procedura che era stata iniziata ma non completata a causa di qualche inconveniente nella missione STS-119. L'UCCAS \u00e8 una piattaforma esterna per lo stivaggio di componenti ed equipaggiamento all'esterno della Stazione.\nAlle 21:51 UTC gli astronauti sono rientrati a bordo della stazione, terminando la prima passeggiata spaziale, della durata di 5 ore e 32 minuti.\nDomenica 19 luglio (5\u00ba giorno).\nPolansky e Hurley, assieme a Payette e Kopra hanno spostato l\"Integrated Cargo Carrier \u2013 Vertical Light Deployable\" (\"ICC-VLD\"), situato nella stiva di carico dell\"Endeavour\", tramite il braccio robotico della stazione e posizionato sulla \"Mobile Base System\".. In questo modo gli astronauti potranno trasferire componenti di riserva sulle piattaforme \"External Stowage Platform\". L'ICC-VLD contiene infatti sei batterie sostitutive per i pannelli del segmento P6, una antenna \"Space-To-Ground\" (SGANT), un \"Pump Module Assembly\" ed un \"Linear Drive Unit\".\nNel frattempo, Wolf e Marshburn, hanno verificato e configurato le tute spaziale e gli strumenti, oltre a ripassare le procedure per la seconda passeggiata spaziale.\nGli astronauti dello Shuttle e della ISS sono stati occupati nelle riparazioni della toilet della stazione, chiamata \"Waste and Hygene Compartment\". Durante i lavori di sostituzione di alcuni componenti gli astronauti hanno utilizzato le toilet dell'Endeavour e della sezione russa della stazione, sul modulo Zvezda.\nPayette e Thirsk si sono collegati con il Gary Goodyear, ministro canadese della scienza e tecnologia, con Steven Bleany, parlamentare, e Steve MacLean, presidente della Canadian Space Agency. \u00c8 la prima volta che due astronauti canadesi sono presenti contemporaneamente in orbita.\nLuned\u00ec 20 luglio (6\u00ba giorno).\nI tecnici hanno valutato le immagini relative allo scudo termico dell'Endeavour, giudicandolo in buono stato per il rientro a Terra. Alle 15:27 UTC \u00e8 iniziata la seconda passeggiata spaziale. Wolf si \u00e8 inizialmente spostato all'estremit\u00e0 dell'SSRMS per assicurarsi ad esso tramite un aggancio.\nLa procedura per il trasferimento dei componenti presenti sull'ICC nella \"External Stowage Platform 3\" prevedeva lo spostamento dell'astronauta fino al punto dove erano presenti gli oggetti da trasportare, afferrati i quali, egli era spostato fino alla destinazione tramite il braccio robotico. Wolf ha inizialmente spostato una fragile antenna per le comunicazioni con la Terra operante in banda Ku, e successivamente ha completato il trasferimento di altri due componenti: una pompa appartenente al sistema di controllo termico e il \"Linear Drive Unit\", un componente che permette la traslazione del \"Mobile Transporter\" attraverso la struttura della stazione. Questi componenti sono stati stivati come pezzi di ricambio, e sono detti genericamente \"Orbital Replacement Unit\".\nMarshburn ha fissato una connettore ad un serbatoio di azoto, in modo da poterlo afferrare e trasferire durante la missione successiva STS-128.\nGli astronauti avrebbero dovuto spostare una telecamera sul nuovo modulo \"Exposed Facility\", ma il compito \u00e8 stato rinviato alle successive passeggiate spaziali. Il braccio robotico della stazione \u00e8 stato comandato da Payette e Hurley.\nGli astronauti sono infine rientrati nella stazione alle 22:20 UTC, terminando la seconda passeggiata spaziale dopo 6 ore e 53 minuti di attivit\u00e0.\nNel frattempo, sulla stazione sono state completate le riparazioni al \"Waste and Hygene Compartment\" ed ora il modulo funziona regolarmente.\nMarted\u00ec 21 luglio (7\u00ba giorno).\nPolansky e Payette, a bordo dell'Endeavour, hanno spostato il componente \"Exposed Section\" attraverso il braccio robotico dello Shuttle per passarlo al braccio della stazione spaziale, comandato da Wakata e da Hurley.\nAlle 14:30 UTC \u00e8 stata completata l'installazione. L\"Exposed Section\" permette di posizionare dei materiali all'esterno della stazione, in modo da poter studiare gli effetti dell'ambiente esterno su di essi. I materiali sono trasferiti sul componente attraverso il braccio robotico giapponese, che \u00e8 integrato nel laboratorio.\nDave Wolf e Chris Cassidy hanno iniziato i preparativi per la passeggiata spaziale di mercoled\u00ec, che ha lo scopo di sostituire quattro delle sei batterie del segmento P6.\nMercoled\u00ec 22 luglio (8\u00ba giorno).\nAlle 14:32 UTC \u00e8 iniziata la terza passeggiata spaziale di Dave Wolf e Chris Cassidy (la 100\u00b0 attivit\u00e0 extraveicolare condotta dalla stazione spaziale), per sostituire quattro delle sei batterie nel segmento P6. Le batterie di riserva erano contenute nell'Integrated Cargo Carrier, assieme agli altri componenti trasferiti sulla stazione nella prima passeggiata spaziale. Inizialmente i due astronauti hanno rimosso una protezione isolante dal laboratorio Kibo e hanno preparato l\"Exposed Section\" (componente che contiene i materiali degli esperimenti) per essere installata sull\"Exposed Facility\". Successivamente, dopo che l'ICC era stato spostato nei pressi del segmento P6, gli astronauti hanno iniziato la sostituzione delle batterie. Dopo aver scambiato due batterie, l'attivit\u00e0 extraveicolare \u00e8 stata sospesa a causa di un problema al contenitore dell'idrossido di litio (LiOH) nella tuta di Cassidy. L'idrossido di litio \u00e8 impiegato nelle tute spaziali per rimuovere l'anidride carbonica dall'aria. A seguito di un innalzamento non previsto di CO2 \u00e8 stato deciso di far rientrare gli astronauti per precauzione, anche se i livelli raggiunti non sono mai stati pericolosi per Cassidy ed erano presenti ampi margini di tempo.\nLa terza passeggiata spaziale \u00e8 terminata da 5 ore e 59 minuti, alle 20:31 UTC.\nGioved\u00ec 23 luglio (9\u00ba giorno).\nDurante la giornata sono stati trasferiti i primi materiali sul nuovo modulo \"Exposed Facility\" tramite il braccio robotico del laboratorio Kibo. Questi materiali sono contenuti in una struttura detta \"Exposed Section\", che viene posizionata e recuperata periodicamente. Infatti lo scopo dell\"Exposed Facility\" consiste nell'ospitare materiali in modo da esporli per lungo tempo al duro ambiente spaziale. Dopo essere stati recuperati, i materiali vengono studiati per capire se e quali modifiche hanno sub\u00ecto nello spazio.\nIl primo gruppo di esperimenti ad essere installati comprende:\nVenerd\u00ec 24 luglio (10\u00ba giorno).\nAlle 13:54 UTC \u00e8 iniziata la quarta passeggiata spaziale, condotta dagli astronauti Chris Cassidy e Tom Marshburn. La durata delle attivit\u00e0 extraiveicolare \u00e8 stata allungata per compiere il trasferimento di due batterie in pi\u00f9. Infatti nella precedente passeggiata spaziale gli astronauti hanno sostituito 2 batterie invece di quattro previste, a causa di un inconveniente con la tuta di Cassidy. Il numero totale di batterie da sostituire \u00e8 6, quindi nella quarta passeggiata sono state sostituite le quattro batterie restanti.\nIl controllo missione aveva stimato una durata di circa 8 ore e 30 minuti, eventualit\u00e0 che avrebbe richiesto il ritorno degli astronauti nell'Airlock per effettuare la ricarica di ossigeno delle tute dopo 7 ore e 30 minuti. Cassidy e Marshburn hanno tuttavia completato tutti i compiti dopo circa 6 ore e 30 minuti.\nAlle 21:06 UTC gli astronauti hanno terminato le attivit\u00e0, per una durata totale di 7 ore e 12 minuti. Le vecchie batterie sono state stivate nell'Integrated Cargo Carrier, che \u00e8 stato spostato nella stiva di carico dell\"Endeavour\" per essere riportate sulla Terra.\nSabato 25 luglio (11\u00ba giorno).\nL'equipaggio dell'Endeavour e della Stazione Spaziale hanno trascorso una giornata di riposo, dopo le impegnative attivit\u00e0 dei giorni precedenti. Durante la giornata hanno partecipato ad interviste con vari media.\nDomenica 26 luglio (12\u00ba giorno).\nAttraverso il braccio robotico della stazione, Hurley e Kopra hanno spostato l\"Exposed Section\", un componente del laboratorio Kibo utilizzato per trasportare i materiali nella \"Exposed Facility\" e riposizionato nella stiva di carico dell\"Endeavour\". L'operazione \u00e8 stata aiutata da Payette, al comando del braccio robotico dello Shuttle. L\"Exposed Section\" conteneva due esperimenti ed un sistema di comunicazione che sono stati trasferiti con successo nella \"Exposed Facility\" il giorno 23 luglio.\nLuned\u00ec 27 luglio (13\u00ba giorno).\nDurante la giornata gli astronauti Marshburn e Cassidy hanno effettuato la quinta ed ultima passeggiata spaziale. Le attivit\u00e0 sono iniziate alle 11:33 UTC. Gli astronauti hanno assicurato una copertura isolante multistrato sullo Special Purpose Dexterous Manipulator. Successivamente hanno modificato le linee di alimentazione di due giroscopi della stazione. Essi erano infatti alimentati dalla stessa linea di potenza, ed una interruzione a quest'ultima disattiverebbe due giroscopi contemporaneamente. Per questo motivo sono stati connessi a due canali diversi di alimentazione.\nSuccessivamente hanno installato due telecamere sull\"Exposed Facility\", per agevolare le operazioni di rendezvous e di attracco del nuovo velivolo giapponese H-II Transfer Vehicle. L'ultimo compito previsto, l'installazione un sistema di aggancio chiamato \"Payload Attach System\" nell'intelaiatura della stazione per lo stivaggio futuro di pezzi di ricambio, \u00e8 stato rinviato ad una successiva missione a causa delle limitazioni nell'autonomia delle tute. Alle 16:27 UTC gli astronauti sono rientrati a bordo della stazione, terminando dopo 4 ore e 54 minuti l'ultima passeggiata spaziale.\nMarted\u00ec 28 luglio (14\u00ba giorno).\nAlle 17:26 UTC, dopo la consueta cerimonia di commiato, l'equipaggio dell\"Endeavour\" \u00e8 rientrato sullo Shuttle, il quale si \u00e8 sganciato dalla Stazione Spaziale. A bordo \u00e8 presente Koichi Wakata, che torna sulla Terra dopo aver trascorso 133 giorni a bordo della stazione. Dopo essersi allontanato di circa dalla stazione, il pilota Hurley ha effettuato la manovra finale di allontanamento alle 19:09 UTC. A bordo della stazione \u00e8 presente il nuovo membro dell'Expedition 20, Tim Kopra.\nMercoled\u00ec 29 luglio (15\u00ba giorno).\nNella giornata di mercoled\u00ec l'equipaggio dell\"Endeavour\" ha ispezionato lo scudo termico dello Shuttle attraverso l'OBSS. Questo controllo viene effettuato per verificare che lo Shuttle non sia stato danneggiato da microdetriti mentre era attraccato alla stazione spaziale.\nGioved\u00ec 30 luglio (16\u00ba giorno).\nL'equipaggio ha messo in orbita due gruppi di micro-satelliti: il primo \u00e8 chiamato \"Dual RF Astrodynamic GPS Orbital Navigator Satellite\" (DRAGONSat), composto da due satelliti che effettueranno un rendezvous utilizzando il GPS. Il secondo \u00e8 chiamato \"Atmospheric Neutral Density Experiment-2\" (ANDE-2), per la misurazione della densit\u00e0 e della composizione dell'atmosfera ad una altezza di .\nPrima di questo esperimento, il comandante e il pilota hanno effettuato i test di routine delle superfici di volo dello Shuttle e del Reaction Control System, il sistema di piccoli propulsori che permette di modificare l'assetto del velivolo nello spazio.\nVenerd\u00ec 31 luglio (17\u00ba giorno, atterraggio).\nIl Controllo Missione ha confermato l'operazione di chiusura dei portelloni della stiva di carico. Al Kennedy Space Center sono presenti delle buone condizioni meteorologiche, con due opportunit\u00e0 di atterraggio alle 14:48 UTC e alle 16:22 UTC. L'equipaggio dell\"Endeavour\" ha assunto liquidi per prepararsi alla gravit\u00e0 terrestre, in modo da compensare la diminuzione della pressione del sangue che avviene quando si \u00e8 trascorso del tempo in condizioni di microgravit\u00e0. In particolare, il seggiolino su cui deve sedere l'astronauta che aveva fatto parte dell'equipaggio della stazione spaziale, avendo trascorso molto pi\u00f9 tempo in queste condizioni, \u00e8 posizionato diversamente.\nAlle 13:28 UTC \u00e8 stata autorizzata l'accensione dei propulsori di manovra per uscire dall'orbita e dare il via alle operazioni di rientro atmosferico. La manovra \u00e8 stata completata alle 13:42 UTC, e l\"Endeavour\" ha iniziato a rallentare in modo da essere attratto verso Terra.\nDopo un rientro regolare, lo Shuttle ha toccato la pista 15 dello Shuttle Landing Facility alle 14:48:08 UTC. Dopo pochi secondi lo Shuttle ha terminato la sua corsa, segnando il termine nella missione.\nIl Comandante Polansky ha comunicato via radio: \"Siamo eccitati nel far parte di un team che pu\u00f2 compiere una missione come questa\". In seguito ha ringraziato tutto il personale della NASA che ha supportato gli astronauti durante tutta la durata della missione, pari a 15 giorni e 16 ore.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-127 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-328.\nSTS-328 \u00e8 la sigla assegnata agli Equipaggi di Supporto (Contingency Shuttle Crew Support) pronti al lancio in caso di guasti alla missione STS-127. La missione STS-128 sarebbe stata una versione modificata della missione STS-128 dello Space Shuttle Discovery, con un equipaggio di quattro astronauti."}
{"id": "722751", "revid": "852396", "url": "https://it.wikipedia.org/wiki?curid=722751", "title": "Duripan", "text": "Un duripan \u00e8 un orizzonte pedologico sottosuperficiale cementato da silice illuviale che va a formare una sottosuperficie inclusa tra i suoli duri; viene chiamato \"hardpan\" nella tassonomia del suolo secondo USDA.\nCaratteristiche identificative.\nUn duripan \u00e8 un orizzonte che presenta similitudini con il fragipan, con l'orizzonte petrocalcico e il petrogypsico; \u00e8 fortemente cementato e di conseguenza la gestione del suolo risulta difficoltosa, tanto che non vengono normalmente utilizzati per i seminativi, ma lasciati piuttosto incolti o usati per pascolo libero.\nOltre alla silice, possono anche rinvenirsi altri tipi di cemento, come ad esempio carbonato di calcio. I duripan sono friabili, anche allo stato umido; questo per\u00f2 accade generalmente di rado, dato che una buona parte di essi si origina in situazioni che portano: \nUn duripan \u00e8 spesso talmente duro da rendere molto difficoltosa la radicazione delle piante.\nSecondo la \"Keys to USDA Soil Taxonomy, Tenth Edition, 2006\", le caratteristiche che un pan deve possedere per essere classificato come \"duripan\" sono:\nQuesto significa che:\nGenesi.\nI duripan si formano prevalentemente in climi aridi o semiaridi, dove il suolo \u00e8 abitualmente o stagionalmente arido. I suoli a duripan sono spesso geograficamente associati ad aree di attivit\u00e0 vulcanica recente o remota, e mostrano segni evidenti di deposizione di ceneri o sostanze vetrose di origine vulcanica. Il vetro vulcanico va rapidamente incontro a fenomeni di degrado atmosferico che rendono cos\u00ec disponibile un'ampia riserva di silice solubile che finisce per cementare il suolo sottostante. Altre fonti di agente cementante a base silicea sono date dai minerali di ferro-magnesio e dai feldspati.\nIl materiale parentale dei duripan non \u00e8 in genere caratterizzato da elevati quantitativi di carbonato di calcio; qualora infatti il calcio sia presente in proporzioni significative, in parallelo al duripan tende a svilupparsi anche un orizzonte petrocalcico. La silice degradata dagli agenti atmosferici viene veicolata dall'acqua nel sottosuolo fino all'ambiente illuviale, dove precipita a formare microaggregati che gradualmente vanno a costituire un duripan pienamente sviluppato. Non viene considerato un vero e proprio duripan se le fratture e fessurazioni che permettono alle radici di penetrare nel terreno non distano almeno 10\u00a0cm. \nUn duripan pu\u00f2 occasionalmente essere frantumato dalle onde sismiche generate dai terremoti o da periodi alternati di piovosit\u00e0 e siccit\u00e0, che lo sottopongono a continue variazioni di volume che, seppur di percentuale ridotta, provocano nel tempo la rottura della matrice cementata. "}
{"id": "722754", "revid": "963244", "url": "https://it.wikipedia.org/wiki?curid=722754", "title": "Lismore (Irlanda)", "text": "Lismore \u00e8 una citt\u00e0 situata nella parte occidentale della contea di Waterford, in Irlanda. \nLismore si \u00e8 sviluppata attorno al monastero fondato nel VI secolo da Cartaco sorge sulle sponde del fiume Blackwater, ai piedi delle Knockmealdown. \u00c8 dominata dal castello di Lismore, che dal 1753 \u00e8 residenza del duca del Devonshire.\nOriginario di questo villaggio \u00e8 il Santo protettore della citt\u00e0 di Taranto San Cataldo vescovo.\nAppartiene alla diocesi di Waterford e Lismore."}
{"id": "722755", "revid": "729019", "url": "https://it.wikipedia.org/wiki?curid=722755", "title": "STS-128", "text": "La STS-128 \u00e8 stata una missione spaziale del Programma Space Shuttle, la 30\u00b0 verso la Stazione Spaziale Internazionale e il volo di assemblaggio 17A. Il lancio dello \"Discovery\" \u00e8 avvenuto il 29 agosto 2009 alle 3:59 UTC, e ha trasportato in orbita il Multi-Purpose Logistics Module \"Leonardo\". Il Discovery \u00e8 atterrato il 12 settembre 2009 alle 00:53 UTC nella Base Aerea Edwards, \u00e8 stata la 54\u00aa missione del Programma Space Shuttle a dover atterrare nella base Californiana.\nEquipaggio.\nEquipaggio ISS Expedition 20 in partenza\nEquipaggio ISS Expedition 20 in ritorno\nScopi.\nLo scopo primario della missione consiste nel trasporto del MPLM Leonardo sulla stazione spaziale, oltre alla rotazione dell'equipaggio. Nel modulo verranno inseriti rifornimenti ed equipaggiamenti.\nStemma.\nLo stemma rappresenta l'equipaggiamento, le persone e le nazioni che contribuiscono al volo. Il Discovery \u00e8 illustrato con il Multi-Purpose Logistics Module (MPLM) \"Leonardo\" nella stiva di carico. La Terra e la Stazione Spaziale Internazionale circondano il simbolo dell\"Astronaut Office\", ricordando la continua presenza umana nello spazio. Attorno allo stemma sono presenti i nomi dei membri dell'equipaggio. Ai lati sono presenti le bandiere degli Stati Uniti e della Svezia, le due nazioni a cui appartengono gli astronauti della missione.\nMissione.\nCarico della missione.\nIl carico principale della missione \u00e8 costituito dal Multi-Purpose Logistics Module \"Leonardo\", contenente rifornimenti ed equipaggiamento. In particolare \u00e8 presente un alloggio per l'equipaggio da installare nel laboratorio Kibo, un nuovo tapis-roulant chiamato C.O.L.B.E.R.T. e l\"Atmospheric Revitalization System\" (ARS).\nTra l'equipaggiamento scientifico, \u00e8 presente il \"Fluids Integrated Rack\", il primo \"Materials Science Research Rack\" (MSRR-1), il \"Minus Eighty Laboratory Freezer for ISS\" (MELFI-2). Il FIR permette di studiare il comportamento dei liquidi, mentre l'MSRR-1 quello dei materiali in microgravit\u00e0. Il MELFI-2 \u00e8 il secondo congelatore che permetter\u00e0 di raggiungere temperature di -80\u00a0\u00b0C, e conserver\u00e0 i campioni biologici per essere riportati sulla Terra. Sulla stazione \u00e8 gi\u00e0 presente un congelatore di questo tipo, portato a bordo nella missione STS-121.\nSul \"Discovery\" \u00e8 presente anche un \"Lightweight Multi-Purpose Experiment Support Structure Carrier\", una struttura per il trasporto di componenti sulla stazione che contiene un nuovo serbatoio di azoto per il rifornimento. Esso verr\u00e0 sostituito con quello vecchio. Il serbatoio pieno pesa circa 820\u00a0kg, e sar\u00e0 l'oggetto pi\u00f9 pesante mai trasportato dagli astronauti durante una passeggiata spaziale.\nSullo Shuttle verr\u00e0 ripetuto l'esperimento \"Boundary Layer Transition\", per lo studio degli effetti dei flussi aerodinamici a velocit\u00e0 ipersoniche, analogo a quello condotto nella missione STS-119. In particolare, una mattonella dello scudo termico sar\u00e0 posizionata in modo particolare, sollevata di 8,9\u00a0mm, per creare durante il rientro atmosferico una turbolenza nel flusso d'aria. I sensori cattureranno i dati necessari agli ingegneri NASA.\nInoltre, due mattonelle sono state rivestite di un particolare materiale per studiarne il comportamento durante il rientro. Questo rivestimento, se dar\u00e0 buoni risultati, verr\u00e0 impiegato nella futura navetta Orion. Queste mattonelle contengono sensori per raccogliere vari dati.\nPre-lancio.\nLo Space Shuttle Discovery \u00e8 stato spostato dall'Orbiter Processing Facility al Vehicle Assembly Building dopo l'autorizzazione all'impiego del nuovo serbatoio esterno, poich\u00e9 dopo gli eventi di perdita di schiuma isolante dalla precedente missione STS-127 sono stati effettuati test stringenti sul nuovo serbatoio.\nInoltre, dopo le perdite di idrogeno dalla valvola di sfogo del \"Ground Umbilical Carrier Plate\", avvenute durante il rifornimento del serbatoio esterno durante le missioni STS-119 e STS-127, dovute ad un disallineamento della valvola, si \u00e8 deciso di sostituire il componente.\nLo Shuttle \u00e8 stato spostato il 4 agosto alla piattaforma di lancio 39A, tramite il Crawler-transporter. A causa del maltempo, lo spostamento ha impiegato pi\u00f9 tempo del solito. I sette astronauti sono giunti il giorno successivo al Kennedy Space Center per le normali attivit\u00e0 di addestramento pre-lancio. Sono state apportate modifiche anche ai Solid Rocket Boosters, tra cui la sostituzione di una valvola malfunzionante. Ulteriori test sul serbatoio esterno, compiuti tramite scansioni a raggi X, hanno rivelato punti di vuoto nella schiuma isolante.\nIl 25 agosto il lancio \u00e8 stato rinviato di un giorno a causa del maltempo. Successivamente, un problema ad una valvola durante il rifornimento di propellente ha fatto spostare nuovamente la data del lancio. La valvola in questione si trova in una linea di alimentazione dell'idrogeno liquido e, dopo il rifornimento del serbatoio esterno, i sensori non hanno rilevato la sua chiusura. Per poter indagare se \u00e8 un problema della valvola o del sensore, \u00e8 stato necessario svuotare il serbatoio esterno e rinviare il lancio di almeno 48 ore. Il decollo \u00e8 attualmente fissato per il 29 agosto alle 03:59 UTC.\nCronologia.\nSabato 29 agosto (1\u00ba giorno, decollo).\nGli astronauti hanno completato l'ingresso nel \"Discovery\" alle 01:15, e circa 45 minuti dopo \u00e8 stato chiuso il portello. Le condizioni meteorologiche attorno al Kennedy Space Center sono migliorate, e alle 03:47 UTC \u00e8 stato confermato il \"via\" per il lancio. Il \"Discovery\" ha completato il conto alla rovescia regolarmente ed \u00e8 decollato all'orario previsto delle 03:59 UTC. Lo Space Shuttle ha raggiunto l'orbita alle 04:15 UTC. L'equipaggio ha iniziato il periodo di sonno alle 10:30 UTC. Dopo il risveglio alle 18:30 UTC, gli astronauti hanno condotto le attivit\u00e0 di routine che precedono l'attracco alla stazione spaziale. Ford, Forrester e Hernandez hanno effettuato l'ispezione dello scudo termico dello Shuttle tramite l'OBSS. Olivas, Fuglesang e Strott hanno verificato le tute spaziali. Successivamente \u00e8 stato esteso il sistema di attracco.\nDomenica 30 agosto (2\u00ba giorno).\nMentre Ford, Kopra, Forrester ed Hernandez hanno riposto l'OBSS nella stiva di carico, Sturckow, Fuglesang e Stott hanno iniziato lo spostamento delle tute spaziali e degli strumenti che saranno impiegati per le tre passeggiate spaziali previste dalla missione.\nIl \"Discovery\" ha continuato la sua traiettoria di avvicinamento verso la stazione spaziale. Sturckow e Ford hanno effettuato qualche ultima manovra di correzione dell'orbita. Alle 22:27 UTC si \u00e8 posizionato nel percorso finale di avvicinamento e nei pressi della stazione, il comandante Stuckow ha effettuato la consueta rendezvous pitch maneuver. L'attracco \u00e8 avvenuto alle 00:54 UTC di luned\u00ec.\nLuned\u00ec 31 agosto (3\u00ba giorno).\nAlle 02:33 UTC si sono aperti i portelli tra la stazione e lo shuttle. Dopo l'accoglienza a bordo della stazione, gli astronauti hanno iniziato a trasferire dell'equipaggiamento sulla stazione e hanno trasferito le tute spaziali che dovranno essere impiegate per le passeggiate spaziali.\nMarted\u00ec 1\u00ba settembre (4\u00ba giorno).\nTramite il braccio robotico della stazione, Ford e Barratt hanno rimosso il Multi-Purpose Logistics Module \"Leonardo\" dalla stiva di carico del Discovery e lo hanno agganciato sul modulo Harmony, in modo da accedervi dall'interno della stazione. Fuglesang e DeWinne hanno iniziato le operazioni di trasferimento. Sul modulo Leonardo sono presenti 8 tonnellate di rifornimenti, equipaggiamento ed esperimenti scientifici. Nel frattempo Olivas e Stott hanno iniziato i preparativi per la passeggiata spaziale, alloggiando nell'Joint Airlock dove la pressione \u00e8 stata gradualmente abbassata in modo da rimuovere l'azoto dal flusso sanguigno degli astronauti.\nMercoled\u00ec 2 settembre (5\u00ba giorno).\nCon la prima passeggiata nello spazio delle tre previste per questa missione \u00e8 stato rimosso il serbatoio di Ammoniaca vuoto e recuperati gli esperimenti Materials International Space Station Experiment ed European Technology Exposure Facility all'esterno del Columbus. Mentre l'EVA aveva luogo i membri rimasti all'interno della ISS hanno trasferito \"C.O.L.B.E.R.T.\" e l\"Atmospheric Revitalization System\" (ARS) nel Node 3. Il tapis-roulant e l'ARS sono stati temporaneamente stivati nell'attesa di concludere i lavori nel modulo giapponese Kibo.\nGioved\u00ec 3 settembre (6\u00ba giorno).\nDurante la giornata l'equipaggio ha proseguito con l'attivazione del nuovo gruppo di supporto all'interno del modulo Kibo. Il trasferimento dal Multi-Purpose Logistics Module Leonardo del Fluids Integrated Rack (FIR), Materials Science Research Rack e il Minus Eighty Laboratory Freezer ISS 2 (MELFI-2). Gli astronauti Danny Olivas e Jose Hernandez hanno risposto ad alcune domande poste attraverso YouTube e Twitter. Olivas con Christer Fuglesang hanno iniziato i preparativi per la seconda passeggiata spaziale, prevista per il giorno 7, alloggiando nell'Joint Airlock dove la pressione \u00e8 stata gradualmente abbassata in modo da rimuovere l'azoto dal flusso sanguigno degli astronauti.\nVenerd\u00ec 4 settembre (7\u00ba giorno).\nNel settimo giorno della missione Danny Olivas e Christer Fuglesang hanno effettuato la seconda passeggiata nello spazio. Olivas e Fuglesang hanno installato e connesso il nuovo serbatoio di ammonica \"Ammonia Tank Assembly\" (ATA) e si sono portati avanti su due fronti; uno di questi \u00e8 stato l'installazione di una lente protettiva sulla fotocamera del Space Station Remote Manipulator (SSRMS). Una volta che il serbatoio ATA \u00e8 stato installato, \u00e8 stato collegato al sistema di raffreddamento. Mentre Olivas e Fugelsang si trovavano all'esterno della ISS, il resto dell'equipaggio ha continuato col trasferimento degli oggetti stivati nello Shuttle e sul MPLM Leonardo.\nSabato 5 settembre (8\u00ba giorno).\nL'ottavo giorno della missione del Discovery non prevedeva compiti particolari. I due equipaggi si sono dedicati all'esercizio fisico e alla calibrazione dell'H2 del sistema di generazione dell'ossigeno. C'\u00e8 stato il passaggio ufficiale tra Kopra, che torner\u00e0 sulla terra con lo Shuttle, e la Stott che invece rimarr\u00e0 sulla stazione orbitale. A fine giornata Olivas e Fuglesang sono entrati nella camera di bilanciamento in modo da prepararsi alla terza ed ultima passeggiata nello spazio pianificata per questa missione.\nDomenica 6 settembre (9\u00ba giorno).\nIl nono giorno ha visto Danny Olivas e Christer Fuglesang effettuare la terza e ultima passeggiata prevista dalla missione. La coppia di astronauti ha portato a termine tutti i compiti, incluso l'installazione di due antenne GPS, il dispiegamento del Starboard 3 (S3) Payload attach System (PAS), un nuovo Rate Gyro Assembly (RGA) 2 e tirato i cavi per l'arrivo del Node 3. L'equipaggio all'interno della ISS ha continuato il trasferimento di materiale nel MPLM e nello Shuttle, soprattutto quello in ritorno sulla terra. L'equipaggio della ISS ha sostituito inoltre un bullone nel Common Berthing Mechanism (CBM) in modo da non bloccare MPLM e in modo da assicurare un corretto aggancio con l'HTV, il modulo di trasporto giapponese.\nLuned\u00ec 7 settembre (10\u00ba giorno).\nIl decimo giorno ha visto i due equipaggi riuniti all'opera nello spostamento di alcuni campioni dalla stazione orbitale al freezer dello Shuttle noto come Glacier. I campioni una volta ritornati verranno esaminati dagli scienziati che cercano un modo per prevenire la perdita di pesoa ossea e muscolare nello spazio, altres\u00ec per altre malattie terrestri. Gli equipaggi hanno inoltre completato la chiusura del Multi-Purpose Logistics Module Leonardo.\nMarted\u00ec 8 settembre (11\u00ba giorno).\nNell'undicesima giornata l'equipaggio riunito ha completato il trasferimento e la chiusura del MPLM. Una volta chiusi i boccaporti il MPLM \u00e8 stato disattivato, sganciato e riposto nella stiva dello Shuttle. Alla fine dei lavori, c'\u00e8 stata la cerimonia di addio tra i due equipaggi e la chiusura dei boccaporti tra lo Shuttle e la ISS. Una volta chiusi i portelloni, \u00e8 stato depressurizzato il Pressurized Mating Adapter 2, per portarsi avanti in vista dello sgancio. L'equipaggio dello Shuttle, prima di coricarsi, ha effettuato settaggi e controlli in vista del rientro.\nMercoled\u00ec 9 settembre (12\u00ba giorno).\nLo Shuttle alle 19:26 UTC si \u00e8 sganciato senza problemi dalla stazione orbitale. Dopo il distacco lo shuttle si \u00e8 allontanato ed ha effettuato un volo attorno alla stazione orbitale. Poi ha effettuato due accensioni dei propulsori per l'allontanamento. In seguito gli astronauti Kevin Ford, Jose Hernandez e Christer Fuglesang hanno ispezionato lo scudo termico del veicolo con l'ausilio del Orbiter Boom Sensor System (OBSS). Finiti i controlli l'OBSS \u00e8 stato riposto nel compartimento di dritta della stiva di carico e il braccio meccanico Remote Manipulator System \u00e8 stato disattivato.\nGioved\u00ec 10 settembre (13\u00ba giorno).\nNella giornata l'equipaggio dello Shuttle ha provveduto ad immagazzinare il materiale in vista dell'atterraggio. Il comandante Frederick W. Sturckow e il pilota Kevin A. Ford hanno effettuato i controlli standard del Flight Control Systems (FCS), dei getti del Reaction control system (RCS) e la comunicazione con il suolo. Inoltre \u00e8 stato disattivato il Wing Leading Edge System (WLES) (gli ipersostentatori) e stivata l'antenna Banda-Ku. L'equipaggio ha poi rivisto le procedure di atterraggio.\nVenerd\u00ec 11 settembre (14\u00ba giorno).\nPer il quattordicesimo giorno era previsto il regolare rientro dello Shuttle al Kennedy Space Center alle 11:04 UTC, ma a causa di condizioni meteorologiche avverse il rientro \u00e8 stato ritardato. La seconda opportunit\u00e0 era programmata alla 00:40 UTC, ma anch'essa non \u00e8 andata a buon fine sempre per le condizioni meteorologiche. Il rientro \u00e8 spostato al giorno dopo.\nSabato 12 settembre (15\u00ba giorno, atterraggio).\nDopo altri due tentativi di rientro al Kennedy Space Center annullati a causa del maltempo si \u00e8 scelto di spostare l'atterraggio nella Base Aerea Edwards in California. Alle 11:47 UTC il Discovery ha acceso i motori per uscire dall'orbita e alle 00:53 UTC ha toccato il suolo portando a termine con successo la sua missione.\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-128 ascolta un particolare brano musicale scelto da un astronauta, che per lui ha un particolare significato.\nMissione di riserva.\nSTS-329.\nSTS-329 \u00e8 la sigla assegnata agli equipaggi di supporto (Contingency Shuttle Crew Support) pronti al lancio in caso di guasti alla missione STS-128. La missione STS-329 sarebbe stata una versione modificata della missione STS-129 dello Space Shuttle Atlantis, con un equipaggio di quattro astronauti."}
{"id": "722758", "revid": "729019", "url": "https://it.wikipedia.org/wiki?curid=722758", "title": "STS-129", "text": "La STS-129 \u00e8 una missione spaziale del Programma Space Shuttle, la 31\u00b0 verso la Stazione Spaziale Internazionale e il volo di assemblaggio ULF3. Il lancio dell'Atlantis \u00e8 avvenuto il 16 novembre 2009.\nLo Space Shuttle ha trasportato alcuni componenti per la Stazione Spaziale fra cui due giroscopi di ricambio, due serbatoi contenenti azoto, due pompe, un serbatoio di ammoniaca e un organo di estremit\u00e0 per afferrare (latching end-effector) per il braccio robotico della Stazione Spaziale.\nEquipaggio.\nEquipaggio ISS Expedition 21 in ritorno\nScopi.\nLo scopo della missione consiste nel trasporto di due \"Express Logistics Carrier\" contenenti componenti di ricambio, tra cui dei giroscopi, e rifornimenti per la stazione. Tra essi, due serbatoi di azoto, due pompe, un serbatoio di ammoniaca, un serbatoio di gas ad alta pressione e un effettore di ricambio per il braccio robotico. Inoltre, la missione effettuer\u00e0 la rotazione dell'equipaggio.\nStemma.\nNello stemma \u00e8 visibile al centro la forma dello Space Shuttle, che si muove verso la Stazione Spaziale in alto. La Terra, in basso, mostra gli Stati Uniti, con le Montagne Rocciose e il deserto sud-occidentale, dove sono presenti tutti i centri NASA e le case delle persone che hanno lavorato per rendere possibile il programma spaziale. Lo stemma \u00e8 formato dall'unione di un cerchio e di un rombo, a simboleggiare i due \"Express Logistics Carrier\" contenenti equipaggiamento e componenti in grado di allungare l'autonomia operativa della stazione. La silhouette dello Shuttle \u00e8 circondata da un alone luminoso, per sottolineare l'operato degli orbiter in 30 anni di missioni. Lo Shuttle si muove lungo l'Astronaut Symbol con le strisce rossa, bianca e blu racchiuse da un anello dorato. Sul bordo esterno sono presenti i nomi degli equipaggi. La presenza della Luna e di Marte indica quanto questi due corpi celesti sono ad un passo dall'esplorazione e come lo Shuttle e la stazione hanno permesso di raggiungere le conoscenze scientifiche e tecniche che permetteranno in futuro di scendere sulla loro superficie.\nMissione.\nCarico della missione.\nExPRESS Logistics Carriers 1 and 2.\nIl carico di missione primario era costituito dai moduli ExPRESS Logistics Carrier ELC-1 e ELC-2. Ogni modulo ha un volume di e una capacit\u00e0 di carico di .\nI componenti di ricambio per la Stazione Spaziale immagazzinati nell'ELC-1 erano un serbatoio di ammoniaca, un \"Battery Charger Discharger Unit\", un organo di estremit\u00e0 per il braccio robotico, un giroscopio (\"Control Moment Gyroscope\"), un serbatoio di azoto, una pompa, un Plasma Contractor Unit e due Passive Flight Releasable Attachment Mechanism.\nNell'ELC-2 erano immagazzinati due serbatoi ad alta pressione di ossigeno, un \"Cargo Transport Container\" (CTC-1), un \"Mobile Transporter Trailing Umbilical System Reel Assembly\" (MT TUS-RA), un giroscopio, un serbatoio di azoto, una pompa, dei componenti per il MISSE.\nL'ELC-1 \u00e8 stato installato sull\u2019\"Unpressurized Cargo Carrier Attachment System\" (UCCAS 2) sul segmento P3 della Stazione Spaziale, mentre l'ELC-2 \u00e8 stato installato sull\u2019\"Upper Outboard Payload Attach System\" del segmento S3.\nMaterials on International Space Station Experiment (MISSE).\nL'ELC-2 ha trasportato anche il modulo MISSE-7, contenente diversi materiali che sono stati esposti allo spazio per testare la loro resistenza all'ossigeno atomico, alla radiazione ultravioletta, all'esposizione diretta alla luce solare e a temperature estreme. I risultati di questo esperimenti permettono di comprendere, sviluppare e testare nuovi materiali destinati all'impiego spaziale, come ad esempio nei futuri veicoli spaziali.\nIl MISSE-7 conteneva due moduli chiamati \"Passive Experiment Containers\" (PEC), identificati con le sigle MISSE 7A e MISSE 7B. Una volta installati all'esterno della Stazione Spaziale durante delle passeggiate spaziali, sono stati aperti. Il modulo MISSE 7A era orientato nella direzione della Terra, mentre il modulo MISSE 7B era orientato nella direzione perpendicolare a quest'ultima.\nS-band Antenna Sub-Assembly (SASA).\nLo Space Shuttle \"Atlantis\" ha trasportato un componente chiamato \"S-band Antenna Sub-Assembly\" (SASA), che era stato riportato sulla Terra durante la missione STS-120 nell'ottobre 2007 perch\u00e9 era malfunzionante. In questa missione, il componente riparato \u00e8 stato riportato sulla stazione. \nIl componente \u00e8 costituito dai seguenti moduli:\nIl componente \u00e8 stato trasferito dalla stiva di carico dell\"Atlantis\" al segmento Z1 durante la prima passeggiata spaziale degli astronauti Forema e Satcher il 19 novembre.\nSpaceX COTS UHF Communication Unit and Crew Command Panel.\nLo Space Shuttle \"Atlantis\" ha trasportato anche una unit\u00e0 di comunicazione in banda UHF del programma Commercial Orbital Transportation Services sviluppata da SpaceX in collaborazione con NASA. \nIl componente \u00e8 stato integrato sulla stazione spaziale per il futuro impiego nelle missioni della SpaceX, e serve per le comunicazioni in banda UHF tra la stazione e la navetta Dragon. In questo modo \u00e8 possibile trasmettere comandi dal controllo missione alla navetta tramite la stazione spaziale e la navetta pu\u00f2 inviare a terra tramite la stazione i dati di telemetria. Il \"Crew Command Panel\" (CCP) permette agli astronauti presenti sulla stazione di ricevere informazioni sullo stato della navetta e trasmettere comandi durante la fase di avvicinamento alla stazione.\nAltri oggetti.\nL'astronauta Randolph Bresnik ha portato con se una sciarpa indossata dalla aviatrice pioniera americana Amelia Earhart. La sciarpa era in esposizione al museo 99s Museum of Women Pilots in Oklahoma City. Il nonno dell'astronauta, Albert Louis Bresnik, \u00e8 stato il fotografo personale di Earhart dal 1932 fino al 2 luglio 1937, data della sua scomparsa. Al ritorno sulla Terra, la sciarpa \u00e8 stata riportata al museo ed esposta in una sezione dedicata alle fotografie del nonno dell'astronauta.\nNella missione sono stati trasportati vari memorabilia relativi al Super Bowl XLIV e alla National Football League, come la monetina che viene lanciata dall'arbitro all'inizio della partita.\nPre-lancio.\nIl 6 ottobre 2009 alle 11:00 UTC, l\"Atlantis\" \u00e8 stato trasportato dal suo hangar nell'Orbiter Processing Facility-1 al Vehicle Assembly Building (VAB). Questo spostamento, chiamato \"rollover\", \u00e8 stato completato alle 08:25 UTC.\nSuccessivamente, il 14 ottobre, l\"Atlantis\" \u00e8 stato trasportato dal VAB al complesso di lancio 39A tramite il crawler-transporter. Il percorso di \u00e8 stato completato alle 13:31 EDT\nL'incontro relativo al \"final flight readiness review\" (FRR) si \u00e8 tenuto al Kennedy Space Center durante l'ultima settimana di ottobre 2009, con l'approvazione dell'installazione di una piccola telecamera orientata verso la finestra numero 4 dell'orbiter. La telecamera serviva a riprendere la parte anteriore dell'serbatoio esterno durante l'ascesa verso l'orbita terrestre, in modo da registrare lo stato degli \"Ice Frost Ramps\". Questi ultimi sono dei rivestimenti in schiuma isolante di poliuretano (la stessa che ricopre tutto il serbatoio esterno) che proteggono dalla formazione di ghiaccio i supporti metallici delle linee di alimentazione del sistema di propulsione. La telecamera \u00e8 stata installata a seguito del distacco di un blocco relativamente grande di schiuma isolante da un \"Ice Frost Ramp\" del sebatoio esterno durante la missione STS-127.\nIl carico della missione \u00e8 stato portato sulla piattaforma 39A il 29 ottobre 2009 e il 4 novembre \u00e8 stato installato nella stiva di carico dell\"Atlantis\".\nIl 13 novembre sono iniziati i preparativi finali del lancio, con la chiusura dei portelloni della stiva di carico e l'avvio del conto alla rovescia. L'equipaggio stava viaggiando verso il centro Kennedy a bordo di uno Shuttle Training Aircraft.\nIl 14 novembre 2009, dopo il meeting del L-2 Mission Management Team (MMT), \u00e8 stato dato il via libera definitivo alla missione. Gli astronauti Hobaugh e Wilmore hanno effettuato test di atterraggio nello Shuttle Training Aircraft. Alle 17:30 \u00e8 stata rimossa la struttura di servizio che serve a proteggere lo Shuttle da eventi meteorologici avversi.\nIl 16 novembre alle 05:03 EST \u00e8 iniziato il riempimento del serbatoio esterno, che \u00e8 stato completato alle 08:00 EST. \nCronologia.\nLuned\u00ec 16 novembre (1\u00ba giorno, lancio).\nIl lancio \u00e8 avvenuto regolarmente alle 14:26 EDT (20:28 ora italiana). Dopo 8 minuti e 38 secondi \u00e8 avvenuto il distacco del serbatoio esterno. Nella conferenza a seguito del lancio, i responsabili NASA hanno affermato che erano stati rilevati tre distacchi di frammenti di rivestimento dal serbatoio esterno, ma non sono stati giudicati pericolosi per l'orbiter.\nLe operazioni di bordo del primo giorno di missione hanno incluso l'apertura dei portelloni della stiva di carico dell\"Atlantis\" alle 21:12 UTC, il dispiegamento dei radiatori, il dispiegamento dell'antenna in banda Ku, la trasmissione delle immagini e dei dati relativi al lancio al controllo missione.\nL'equipaggio si \u00e8 tolto la tuta spaziale impiegata durante il lancio e il rientro dello Shuttle, ed \u00e8 stata completata la preparazione del braccio robotico per l'ispezione dell'orbiter pianificata per il giorno successivo.\nMarted\u00ec 17 novembre (2\u00ba giorno).\nL'equipaggio ha iniziato la prima giornata in orbita alle 09:28 UTC, la cui attivit\u00e0 principale \u00e8 stata la consueta ispezione del sistema di protezione termica dell\"Atlantis\" attraverso il braccio robotico e l'Orbiter Boom Sensor System (OBSS). Al termine dell'ispezione, della durata di sei ore, il braccio robotico ha sganciato l'OBSS e ha afferrato l'ExPRESS Logistics Carrier 1 (ELC-1) che sarebbe stato installato il giorno successivo.\nLe immagini riprese durante l'ispezione sono state inviate a Terra per l'analisi di eventuali danni allo scudo termico. Il Mission Management Team non ha rilevato segni di danneggiamenti.\nL'equipaggio ha effettuato i preparativi per l'attracco alla stazione spaziale previsto per il giorno 3. In particolare, sono stati effettuati i preparativi e le verifiche alle tute spaziali che sarebbero state impiegate per le attivit\u00e0 extraveicolari, \u00e8 stato esteso l'anello del sistema di attracco orbitale ed \u00e8 stata installata la telecamera che viene impiegata durante la fase di attracco. Sono state inoltre effettuate due accensioni dei motori RCS per avvicinarsi alla stazione.\nMercoled\u00ec 18 novembre (3\u00ba giorno).\nL'equipaggio dell\"Atlantis\" si \u00e8 svegliato alle 09:28 UTC e ha iniziato le operazioni per il rendez-vous con la stazione, tra cui una serie di correzioni di rotta conclusa dalla manovra detta rendezvous pitch maneuver, iniziata alle 15:52 UTC, mentre gli astronauti Nicole Stott e Jeffrey Williams a bordo della stazione hanno scattato immagini della parte inferiore dello Shuttle per verificare lo stato del suo scudo termico. Le immagini sono state trasmesse a Terra per essere analizzate. La manovra si \u00e8 conclusa alle 16:01 UTC.\nL'attracco al Pressurized Mating Adapter-2 del modulo Harmony \u00e8 avvenuto alle 16:51 UTC. L'apertura dello sportello \u00e8 avvenuto alle 18:28 UTC, seguita dalla cerimonia di benvenuto. Successivamente i due equipaggi hanno iniziato le operazioni previste per il resto della giornata, tra cui il trasferimento delle tute spaziali per le attivit\u00e0 extraveicolari dall\"Atlantis\" al Joint Airlock. Dopo l'apertura del portello, l'astronauta Nicole Scott ha terminato formalmente il suo ruolo di ingegnere di volo della Expedition 21 per diventare parte dell'equipaggio dell\u2019\"Atlantis\".\nAlle 19:52 UTC, gli specialisti di missione Melvin e Bresnik hanno spostato l'ExPRESS Logistics Carrier 1 che era stato agganciato al braccio robotico il giorno precedente per farlo fuoriuscire dalla stiva di carico dello Shuttle e agganciarlo al braccio robotico Canadarm 2 della stazione spaziale. Alle 21:27 UTC, l'ELC-1 \u00e8 stato agganciato al segmento P3.\nGli specialisti di missione Michael Foreman e Robert Satcher hanno trascorso la notte nel Joint Airlock per prepararsi alla passeggiata spaziale del giorno successivo.\nAl termine della riunione del Mission Management Team \u00e8 stato annunciato che non sono stati rilevati problemi significativi, e che la missione stava procedendo in modo impeccabile.\nGioved\u00ec 19 novembre (4\u00ba giorno).\nNella mattinata del quarto giorno di missione, il controllo missione ha informato il comandante Charles Hobaugh che l'equipaggio non avrebbe dovuto fare ulteriori ispezioni allo scudo termico dello Shuttle. Questa attivit\u00e0 era prevista per il giorno successivo, e il relativo periodo di tempo sarebbe stato impiegato nei trasferimenti di materiali dallo shuttle alla stazione. Pi\u00f9 tardi, i responsabili di missione hanno dichiarato che lo scudo termico dell\"Atlantis\" era in grado di effettuare il rientro in sicurezza.\nL'attivit\u00e0 principale della giornata \u00e8 stata la prima passeggiata spaziale degli astronauti Foreman e Satcher. Foreman indossava una tuta spaziale con strisce rosse mentre la tuta di Satcher era tutta di colore bianco. All'interno della stazione spaziale lo specialista di missione Randolph Bresnik ha coordinato le attivit\u00e0 dei due astronauti e le comunicazioni con il controllo missione. Poich\u00e9 le attivit\u00e0 previste nella passeggiata spaziale sono state completate con due ore di anticipo, si \u00e8 deciso di aggiungere alcuni compiti aggiuntivi tra cui la manutenzione del braccio robotico del laboratorio Kibo e l'installazione di un \"Payload Attach System\" (PAS). Il resto dell'equipaggio \u00e8 stato impegnato in attivit\u00e0 di supporto alla passeggiata spaziale.\nGli astronauti hanno terminato le attivit\u00e0 della giornata alle 00:28 UTC, ma sono stati svegliati alle 01:36 UTC da un falso allarme indicante una improvvisa depressurizzazione. Dopo aver effettuato le verifiche a bordo e da terra, i controllori di volo hanno concluso che la stazione spaziale era in sicurezza e l'equipaggio non correva pericoli. Per recuperare la perdita di sonno, il periodo di sonno dell'equipaggio \u00e8 stato esteso di 30 minuti.\nVenerd\u00ec 20 novembre (5\u00ba giorno).\nNel quinto giorno di missione, il comandante Charles Hobaugh e lo specialista di missione Leland Melvin hanno agganciato il braccio robotico dello Shuttle all'ExPRESS Logistics Carrier 2, situato nella stiva di carico dell\"Atlantis\".\nIl resto dell'equipaggio ha continuato i trasferimenti di materiali dallo shuttle alla stazione spaziale. Nel modulo Unity sono stati completati i preparativi per la connessione del modulo Tranquility, che sarebbe stato portato in orbita con la missione successiva STS-130.\nDurante la giornata diversi membri dell'equipaggio sono stati intervistati da giornalisti di varie testate.\nL'equipaggio ha anche preparato le tute spaziali per la seconda attivit\u00e0 extraveicolare, prevista per il giorno successivo.\nAlle 00:28 UTC sono terminate le attivit\u00e0 e l'equipaggio \u00e8 andato a dormire. Gli astronauti Foreman e Bresnik, che dovevano effettuare la passeggiata spaziale, hanno trascorso la notte nel Joint Airlock. L'airlock viene pressurizzato ad una pressione di e l'atmosfera \u00e8 di ossigeno puro. Gli astronauti che devono effettuare attivit\u00e0 extraveicolari trascorrono il periodo di riposo all'interno dell'airlock. Le condizioni create al suo interno sono simili a quelle delle tute spaziali, e servono per acclimatare il corpo degli astronauti alla bassa pressione presente nelle tute.\nGli astronauti sono stati nuovamente svegliati dall'allarme che indica una depressurizzazione, come \u00e8 avvuto nel giorno precedente. L'allarme ha innescato delle procedure automatizzate che hanno riportato il Joint Airlock alla normale pressione di .\nA causa del periodo di tempo che sarebbe stato impiegato per il reset di diversi sistemi, i controllori di volo hanno informato Foreman e Bresnik di annullare la procedura di acclimatamento. Il giorno successivo, gli astronauti hanno utilizzato delle maschere per ossigeno per abituare il loro corpo alle tute spaziali.\nSabato 21 novembre (6\u00ba giorno).\nL'attivit\u00e0 principale della giornata \u00e8 stata la seconda passeggiata spaziale degli astronauti Foreman e Bresnik. Lo specialista di missione Satcher ha aiutato a coordinare le attivit\u00e0 extraveicolari, che si sono concluse senza problemi.\nPrecedentemente, alle 11:32 UTC, Leland Melvin e Robert Satcher hanno portato fuori dalla stiva di carico l'ExPRESS Logistics Carrier 2 (ELC-2) usando il braccio robotico dello Shuttle e passandolo al braccio robotico della stazione spaziale. Successivamente, alle 14:14 UTC, Leland Melvin e Nicole Stott hanno manovrato il braccio robotico della stazione spaziale per agganciare l'ELC-2 all'Outboard Payload Attachment System (PAS) sul segmento S3 della stazione.\nIl controllo missione ha comunicato che \u00e8 stato riscontrato un piccolo disallineamento tra l'Orbiter Docking System (ODS) dell\"Atlantis\" e l'anello di attracco della stazione spaziale, avvenuto durante l'estensione dell'anello nel secondo giorno di missione. Il disallineamento non \u00e8 stato giudicato problematico.\nDomenica 22 novembre (7\u00ba giorno).\nLa giornata \u00e8 iniziata con la comunicazione dal controllo missione della nascita della figlia di Randolph Bresnik, Abigail Mae Bresnik. Lo specialista di missione Bresnik \u00e8 il secondo astronauta a diventare padre mentre si trova nello spazio. Il primo \u00e8 stato Michael Fincke, la cui moglie diede alla luce sua figlia nel 2004, mentre lui si trovava sulla stazione spaziale.\nL'equipaggio ha avuto met\u00e0 giornata di riposo, partecipando ad interviste con i giornalisti.\nIl resto della giornata \u00e8 stata trascorsa continuando i trasferimenti dallo shuttle alla stazione e investigando le cause dei falsi allarmi attivati gioved\u00ec e venerd\u00ec. Inoltre sono state effettuate le preparazioni per la terza ed ultima passeggiata spaziale della missione.\nLuned\u00ec 23 novembre (8\u00ba giorno).\nL'attivit\u00e0 principale della giornata \u00e8 stata la terza e ultima passeggiata spaziale della missione, condotta dagli astronauti Satcher e Bresnik. Satcher ha indossato una tuta spaziale completamente bianca, mentre Bresnik ha indossato una tuta spaziale con strisce rosse. Lo specialista di missione Foreman ha coordinato le attivit\u00e0 e le comunicazioni con il controllo missione, mentre gli astronauti Melvin e Wilmore hanno operato il braccio robotico della stazione.\nGli altri membri dell'equipaggio sono stati impegnati in attivit\u00e0 di supporto alla attivit\u00e0 extraveicolare e hanno completato i trasferimenti di materiali tra lo shuttle e la stazione spaziale. Il comandante della stazione De Winne e lo specialista di missione Melvin hanno disattivato e stivato sull\"Atlantis\" l\"Urine Processor Assembly/Distillation Assembly\" che era malfunzionante.\nMarted\u00ec 24 novembre (9\u00ba giorno).\nAll'inizio del nono giorno di missione, sono stati impiegati i propulsori di manovra dell\"Atlantis\" per portare la stazione spaziale in un'orbita leggeremente pi\u00f9 elevata. La manovra ha aumentato la velocit\u00e0 della stazione di e l'orbita \u00e8 stata incrementata di .\nNel resto della giornata si sono conclusi i trasferimenti di materiali tra lo shuttle e la stazione, tra cui di acqua trasferiti sulla stazione. Durante cinque giorni di attivit\u00e0 congiunte dei due equipaggi sono stati trasferiti sullo shuttle di esperimenti e materiali da riportare sulla Terra.\nAttorno alle 12:00, all'interno della stazione spaziale \u00e8 scattato un falso allarme di incendio. Il controllo missione di Huston ha concluso che l'allarme \u00e8 stato innescato nel laboratorio Kibo a causa di particelle di polvere sollevate dalle operazioni di trasferimento di materiali. I due allarmi precedenti erano scattati invece nel nuovo modulo russo Poisk.\nI due equipaggi hanno partecipato a interviste e conferenze stampa con vari giornalisti.\nIl comandante Frank De Winne, il primo comandante della stazione spaziale dell'Agenzia Spaziale Europea, ha trasferito il comando all'astronauta Jeffrey Williams. Successivamente i membri dell'equipaggio dell\"Atlantis\" hanno trascorso due ore di riposo.\nAlle 17:43 UTC si \u00e8 tenuta la traduzionale cerimonia di commiato all'interno del modulo Harmony, e alle 18:12 UTC si sono chiusi i portelli tra lo shuttle e la stazione spaziale. L'equipaggio dell\"Atlantis\" ha quindi iniziato i preparativi per il distacco dalla stazione.\nMercoled\u00ec 25 novembre (10\u00ba giorno).\nLo Shuttle \"Atlantis\" si \u00e8 sganciato dalla stazione alle 09:53 UTC, e l'astronauta Wilmore ha portato lo shuttle a dalla stazione e compiuto un giro attorno alla stazione. Successivamente sono stati attivati i propulsori di manovra dell\"Atlantis\" per allontanarsi dalla stazione.\nNel resto della giornata \u00e8 stato effettuato la consueta ispezione dello scudo termico dello shuttle, in particolar modo il bordo anteriore delle ali e la prua. Le operazioni si sono concluse dopo cinque ore.\nGioved\u00ec 26 novembre (11\u00ba giorno).\nL'equipaggio ha trascorso l'ultima giornata nello spazio effettuando i preparativi per il rientro sulla Terra. Sono stati testati i sistemi di rientro dello Shuttle, il Comandante Hobaugh e il pilota Wilmore hanno controllato il Flight Control System dell\"Atlantis\". Successivamente, alle 10:58 UTC, sono stati accesi i propulsori di manovra per iniziare il rientro atmosferico. L'equipaggio si \u00e8 riunito per un briefing sulle operazione di uscita dall'orbita poco dopo le 11:00 UTC.\nNella prima parte della giornata gli astronauti hanno condotto degli esperimenti chiamati \"Shuttle Exhaust Ion Turbulence Experiments\" (SEITE) e \"Shuttle Ionospheric Modification with Pulsed Localized Exhaust Experiments\" (SIMPLEX).\nVenerd\u00ec 27 novembre (12\u00ba giorno, atterraggio).\nAlle 10:52 UTC, il direttore di volo ha dato il via libera per la chiusura dei portelloni della stivo di carico. Il controllo missione ha avvertito l'equipaggio di iniziare l'assunzione di fluidi, per aiutare il corpo umano a riaddattarsi alla gravit\u00e0 terrestre. Alle 12:37 UTC l'equipaggio si \u00e8 assicurato ai sedili e alle 13:37 UTC si sono attivati i propulsori OMS per decelerare la navetta di all'ora. L\"Atlantis\" ha incontrato le prime tracce dell'atmosfera terrestra alle 14:12 UTC, ad una altezza di di altezza. Alle 14:26 UTC, a diciotto minuti dall'atterraggio, l\u2019\"Atlantis\" stava viaggiando a Mach 22 e nove minuti pi\u00f9 tardi la navetta aveva rallentato Mach 6.\nLa navetta ha toccato terra alle 14:44:23 UTC sulla pista 33 del Kennedy Space Center.\nDopo aver completato le operazioni di disattivazione della navetta, che hanno impegnato l'equipaggio per circa un'ora, gli astronauti sono usciti dall\"Atlantis\", che alle 19:00 UTC \u00e8 stato trasportato dalla pista alla \"Orbiter Processing Facility 1\".\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-129 ha ascoltato un particolare brano musicale scelto da un astronauta, che per lui ha un particolare significato.\nMissione di riserva.\nSTS-330.\nSTS-330 \u00e8 la sigla assegnata agli Equipaggi di Supporto (Contingency Shuttle Crew Support) pronti al lancio in caso di guasti alla missione STS-129. La missione STS-330 sarebbe stata una versione modificata della missione STS-130 dello Space Shuttle Endeavour, con un equipaggio di quattro astronauti."}
{"id": "722759", "revid": "252476", "url": "https://it.wikipedia.org/wiki?curid=722759", "title": "PIXE", "text": "La tecnica PIXE (Particle Induced X-ray Emission) \u00e8 una metodica analitica relativamente recente che fa parte della famiglia delle analisi con fascio ionico. \u00c8 stata introdotta dall'Istituto di tecnologia di Lund (\"Lunds tekniska h\u00f6gskola\") nel 1970.\nNel 1970, infatti, Johansson et al., hanno dimostrato che il bombardamento di un campione con un fascio di protoni, di pochi MeV, genera l'emissione di raggi X caratteristici e che questo fenomeno rappresenta la base per una tecnica d'analisi molto sensibile.\nQuesti studi sono stati possibili grazie alla disponibilit\u00e0 dei nuovi rivelatori al Si(Li), verso la fine degli anni sessanta, che hanno permesso di fatto la rivelazione dei raggi X caratteristici con una sufficiente risoluzione energetica.\nFondamenti fisici.\nQuando le particelle, i protoni o ioni pi\u00f9 pesanti, vengono a contatto col materiale sono soggette a molti urti anelastici con gli atomi del campione. L'energia della particella durante la sua traiettoria decresce (\"stopping power\"). Da qualcuno dei numerosi atomi ionizzati, lungo il percorso della particella, viene emesso un raggio X caratteristico con una certa probabilit\u00e0 (data dalla sezione d'urto di produzione per quel particolare raggio X). I raggi X emessi dal campione risultano attenuati dai materiali.\nCaratteristiche principali.\nLe analisi sono multielementali, cio\u00e8 con una sola analisi si possono analizzare tutti gli elementi chimici dal sodio (numero atomico 11) all'uranio (numero atomico 92), ma negli ultimi anni sono apparsi rivelatori in grado di analizzare anche elementi pi\u00f9 leggeri fino al carbonio (numero atomico 6).\nLa tecnica PIXE possiede alta sensibilit\u00e0 di rivelazione: per i campioni sottili, il limite di rivelabilit\u00e0 (Minimum Detection Limit, MDL) pu\u00f2 arrivare a frazioni di nanogrammo su centimetro quadrato (ng/cm2); per i campioni spessi, il limite pu\u00f2 arrivare ai ppm o ai ppb, a seconda della natura del campione. \nQuesta tecnica non danneggia e non distrugge il campione in analisi, che pu\u00f2 quindi essere riutilizzato per ulteriori analisi con altre tecniche analitiche (cromatografia ionica, SEM, TEM, Raman, ICP-MS, ecc.).\nLa durata tipica di un'analisi pu\u00f2 variare da 5 a 20 minuti circa.\nStrumentazione.\nL'apparato strumentale per questo tipo di analisi \u00e8 composto da:\nCampi di applicazione.\nI campi di applicazione sono svariati:"}
{"id": "722761", "revid": "729019", "url": "https://it.wikipedia.org/wiki?curid=722761", "title": "STS-130", "text": "La STS-130 \u00e8 una missione spaziale del Programma Space Shuttle, la 32\u00b0 verso la Stazione Spaziale Internazionale e il volo di assemblaggio 20A. Il lancio dello \"Endeavour\", inizialmente previsto per il 7 febbraio 2010 e rimandato a causa della presenza di nuvole basse, \u00e8 avvenuto dal Kennedy Space Center l'8 febbraio 2010 alle ore 9:14 UTC.\nLo scopo della missione \u00e8 il trasporto e l'installazione dei moduli Tranquility (precedentemente noto come \"Node 3\") e Cupola. Sono state effettuate 3 passeggiate spaziali (EVA).\nEndeavour ha poi fatto ritorno sulla terra il 22 febbraio, atterrando al Kennedy Space Center.\nSono stati utilizzati gli SSME 2059/2061/2057; l'ET-134 e i SRB Bi141/RSRM 109\nStemma.\nLo stemma, di forma esagonale, rappresenta la \"Cupola\", un componente della stazione spaziale che permette agli astronauti non solo di monitorare molte operazioni, ma anche studiare il nostro pianeta natale. L'immagine della Terra \u00e8 tratta dalla prima immagine del pianeta scattata dalla Luna dal \"Lunar Orbiter\" I il 23 agosto 1966. Lo Space Shuttle \"Endeavour\" \u00e8 rappresentato mentre si avvicina alla stazione spaziale, per sottolineare il ruolo di primo piano che ha avuto per la ISS.\nMissione.\nPre-lancio.\nL\"Endeavour\" \u00e8 stato portato dal suo hangar nell'Orbiter Processing Facility 2 al Vehicle Assembly Building l'11 dicembre 2009.\nLo spostamento dal VAB alla piattaforma 39A \u00e8 iniziato alle 04:13 EST del 6 gennaio 2010. La distanza di \u00e8 stata percorsa in 6 ore e 24 minuti.\nCronologia.\nLuned\u00ec 8 febbraio (1\u00ba giorno, decollo).\nLa navetta \"Endeavour\" \u00e8 stata correttamente lanciata alle 04:14:08 EST (09:14:08 UTC). Una volta raggiunta l'orbita, l'equipaggio ha aperto le porte della stiva, attivato i radiatori e dispegata l'antenna in banda Ku. L'equipaggio ha inoltre inviato con successo a terra le immagini del serbatoio esterno, riprese durante le fasi di decollo.\nMarted\u00ec 9 febbraio (2\u00ba giorno).\nL'equipaggio, per gran parte della giornata, \u00e8 stato occupato nelle ispezioni standard del sistema di protezione termica dello Space Shuttle (TPS). Tutti e sei i membri dell'equipaggio si sono impegnati in questo compito. Inoltre gli astronauti Bob Behnken e Nick Patrick hanno iniziato i controlli e la preparazione delle tute spaziali che andranno ad utilizzare nelle tre attivit\u00e0 extraveicolari previste. Sono stati condotti controlli sulle strumentazioni che verranno utilizzate per il rendezvous con la Stazione Spaziale Internazionale (ISS).\nMercoled\u00ec 10 febbraio (3\u00ba giorno).\nDurante la prima parte della giornata di lavoro l'equipaggio si \u00e8 dedicato ad una serie di manovre per raggiungere la Stazione Spaziale Internazionale. Una volta che lo Shuttle si \u00e8 trovato a 180 metri dalla ISS, il comandante George Zamka ha iniziato quella che \u00e8 conosciuta come la manovra di \"Rendezvous Pitch\". Durante questa operazione, il comandante della ISS Jeffrey Williams e l'ingegnere di volo Oleg Kotov hanno scattato delle foto allo scudo termico dello Shuttle per una successiva analisi della sua integrit\u00e0. L'aggancio tra l\"Endeavour\" e la ISS, \u00e8 avvenuto alle 05:26 UTC (00:06 EST). Dopo il controllo di eventuali perdite, il passaggio tra le due \u00e8 stato aperto alle 06:26 UTC (01:26 EST). L'equipaggio di \"Expedition 22\" e STS-130 hanno poi intrapreso una cerimonia standard e effettuato un briefing sulle norme di sicurezza. In seguito, il comandante George Zamka, Bob Behnken e Steve Robinson hanno iniziato a trasferire le tute spaziali che Behnken e Nick Patrick andranno ad usare nelle tre passeggiate spaziali.\nGioved\u00ec 11 febbraio (4\u00ba giorno).\nNella quarta giornata di volo Nick Patrick e Bob Behnken hanno preparato le attrezzature necessarie per la passeggiata spaziale prevista per il giorno successivo. L'equipaggio ha inoltre seguito una serie di operazioni per preparare il lavoro dei giorni seguenti. Dopo aver pranzato insieme, l'equipaggio di STS-130, il comandante dell'ISS Jeff Williams e l'ingegnere di volo T.J. Creamer hanno partecipato ad un evento mediatico con la stazione televisiva di Sacramento (California), Mobile (Alabama) e la stazione radio di St. Louis (Missouri). Prima di andare a dormire l'equipaggio ha ripassato le procedure per la giornata successiva. Nick Patrick e Bob Behnken si sono recati nel Quest Airlock per passare la notte ad una pressione leggermente inferiore ( invece dei presenti nella stazione) e hanno respirato ossigeno puro per un'ora prima di prendere sonno. Questo procedura evita problemi dovuti alle malattie da decompressione.\nVenerd\u00ec 12 febbraio (5\u00ba giorno).\nIl \"Flight day 5\" ha visto gli astronauti Nick Patrick e Bob Behnken compiere la prima passeggiata spaziale della missione, che \u00e8 iniziata alle 02:17 UTC. Il primo obiettivo \u00e8 stato quello di raggiungere la zona di carico di \"Endeavour\" e prepararlo per il rilascio del modulo \"Tranquility\" e di \"Cupola\". Una volta fatto, il modulo \"Tranquility\" \u00e8 stato spostato verso una porta del modulo \"Unity\" usando il braccio robotico della stazione. La passeggiata spaziale ha poi avuto termine 6 ore e mezzo pi\u00f9 tardi, il venerd\u00ec alle 08:49 UTC.\nSabato 13 febbraio (6\u00ba giorno).\nIn questo giorno l'equipaggio ha provveduto ad aprire il portellone verso il nuovo modulo Tranquillity per la prima volta. Gli astronauti George Zamka, Terry Virts, Stephen Robinson and Kay Hire hanno iniziato ad allestire internamente il modulo, mentre Terry Virts e Kay Hire hanno preparato la Cupola per essere posta all'estremit\u00e0 di Node 3.\nSuccessivamente Kay Hire and Terry Virts hanno partecipato ad interviste con i giornalisti. Al termine della giornata l'equipaggio ha effettuato i preparativi e i controlli sulle tute per la passeggiata spaziale del giorno successivo.\nDomenica 14 febbraio (7\u00ba giorno).\nLa seconda delle tre passeggiate spaziali previste \u00e8 stata compiuta durante la settima giornata. Bob Behnken e Nick Patrick hanno completato il lavoro in 5 ore e 54 minuti\n. Le attivit\u00e0 extraveicolari hanno incluso l'installazione dei circuiti di raffreddamento, di rivestimenti termici per proteggere i tubi dove circola l'ammoniaca, l'allestimento del lato del modulo Tranquility per poter installare la Cupola, l'installazione di corrimani e di una valvola di scarico (\"non-propulsive vent valve\"). \nDurante la passeggiata spaziale, gli astronauti Terry Virts e Kathryn Hire, assieme al comandante della stazione spaziale Jeffrey Williams, Soichi Noguchi e T.J. Creamer hanno continuato l'allestimento del mmodulo \"Tranquility\", tra cui l'installazione del sistema di ventilazione, la connessione dei cablaggi elettrici e dei computer e la configurazione degli strumenti. \nL'equipaggio ha poi ricevuto la notizia che la missione \u00e8 stata estesa di un giorno.\nLuned\u00ec 15 febbraio (8\u00ba giorno).\nIn questa giornata \"Cupola\" \u00e8 stata spostata, dalla locazione in cui era posta durante il lancio, verso la sua locazione definitiva, ovvero nella parte rivolta verso la terra di \"Tranquillity\". \"Cupola\" \u00e8 stata mossa dal braccio robotico della stazione, comandato da Kay Hire e Terry Virts. Il comandante della stazione Jeff Williams ha assistito le operazioni rimuovendo i bulloni e i blocchi che tenevano assicurata la \"Cupola\", e poi fissandola nella sua nuova posizione. Dopo questo spostamento, sono proseguiti i lavori di allestimento. Durante queste attivit\u00e0, gli altri membri dell'equipaggio hanno continuato il trasferimento di materiali dallo shuttle alla stazione. Bob Behnken e Nick Patrick hanno preparato gli strumenti che sarebbero stati impiegati nella terza passeggiata spaziale prevista per il decimo giorno di missione.\nMarted\u00ec 16 febbraio (9\u00ba giorno).\nIn questa giornata, l'operazione pi\u00f9 importante \u00e8 stata quella relativa alla rilocazione del modulo pressurizzato \"PMA-3\" dal modulo \"Harmony\", dove era posizionato temporaneamente, all'estremit\u00e0 del modulo \"Tranquility\". Questa operazione \u00e8 stata effettuata utilizzando il braccio meccanico SSRMS.\n\u00c8 stato inoltre aperto il portello di \"Cupola\" ed \u00e8 iniziato il suo allestimento interno.\nIl PMA-3 fornir\u00e0 protezione dai micrometeoriti e detriti spaziali. Mentre gli astronauti Bob Behnken, Nick Patrick, Jeff Williams e Soichi Noguchi, spostavano il PMA-3, Kay Hire e Terry Virts hanno continuato l'allestimento della \"Cupola\". I due equipaggi hanno successivamente pranzato assieme e si sono riposati nella seconda parte della giornata. Prima di andare a dormire, l'equipaggio ha ripassato le procedure per la passeggiata spaziale del giorno successivo. In preparazione alla passeggiata spaziale, Patrick e Behnken hanno trascorso le ore di riposo nell'airlock Quest, parzialmente depressurizzato, per abituarsi alle condizioni ambientali che avranno durante la passeggiata spaziale.\nMercoled\u00ec 17 febbraio (10\u00ba giorno).\nGrazie alla terza passeggiata spaziale, gli astronauti hanno potuto rimuovere gli schermi protettivi di \"Cupola\" rendendola di fatto operativa. Le attivit\u00e0 hanno incluso la connessione dei cavi dati e dei tubi per il riscaldamento per il PMA-3, la rimozione dei rivestimenti termici e i blocchi della \"Cupola\", l'installazione di corrimani sull'esterno del modulo \"Tranquility\". Durante queste operazioni non sono stati registrati problemi relativi ai vari meccanismi.\nL'EVA ha avuto inizio alle 9:15 p.m. EST per terminare 5 ore e 48 minuti pi\u00f9 tardi.\nBob Behnken ha inoltre collegato il secondo circuito di raffreddamento e disconnesso un cavo di potenza temporaneo dal modulo \"Tranquility\". Dopo la rimozione dei blocchi, Terry Virts ha aperto la finestra della \"Cupola\" per la prima volta.\nGioved\u00ec 18 febbraio (11\u00ba giorno).\nIn questa giornata gli astronauti hanno ricevuto la telefonata del Presidente degli Stati Uniti Barack Obama. Il Presidente ha assicurato l'impegno dell'amministrazione nel finanziamento della NASA per la ricerca scientifica. \"Vogliamo farvi sapere che l'incredibile lavoro svolto sulla stazione spaziale internazionale, non solo dai nostri astronauti americani, ma anche dai nostri colleghi del Giappone e della Russia, \u00e8 una testimonianza dell'ingegnosit\u00e0 umana, una testimonianza delle vostre straordinarie capacit\u00e0 e del vostro coraggio, ed \u00e8 anche una testimonianza del perch\u00e9 l'esplorazione spaziale \u00e8 cos\u00ec importante\", ha affermato Obama, \"\u00e8 il motivo per cui il mio impegno verso la NASA \u00e8 incrollabile\".\nTerminata la telefonata si \u00e8 provveduto a spostare alcune attrezzature nel Nodo \"Tranquillity\". Sono state trasferite, infatti, l'apparecchiature di riciclo delle urine (ECLSS), dei refrigeratori e una toilette. Il trasferimento di queste attrezzature ha permesso di liberare il modulo \"Destiny\" che verr\u00e0 interamente dedicato a laboratorio di ricerca.\nSono stati infine accesi i motori RCS dell'Endeavour per innalzare l'orbita della stazione di .\nVenerd\u00ec 19 febbraio (12\u00ba giorno).\nL'equipaggio della missione STS-130 ha completato il trasferimento di materiali dallo shuttle alla stazione. In seguito i due equipaggi hanno partecipato ad una conferenza stampa congiunta. Il comandante della stazione spaziale Jeff Williams e il comandante della missione STS-130 George Zamka hanno partecipato ad una cerimonia di inaugurazione del modulo \"Cupola\"\nIn seguito, i due equipaggi hanno pranzato assieme e hanno partecipato alla consueta cerimonia di commiato. In seguito l'equipaggio dello shuttle \u00e8 rientrato nell\"Endeavour\" e sono stati chiusi i portelli tra la stazione e la navetta spaziale.\nNel resto della giornata l'equipaggio dello shuttle ha effettuato i preparativi per lo sgancio dalla stazione.\nSabato 20 febbraio (13\u00ba giorno).\nAlle ore 7:54 p.m. EST di venerd\u00ec 19 febbraio 2010, dopo nove giorni di volo unito, lo Space Shuttle \"Endeavour\" si \u00e8 staccato dalla Stazione Spaziale Internazionale. In seguito, il pilota Terry Virts ha portato lo shuttle ad una distanza di e ha iniziato il consueto volo attorno alla stazione. Successivamente, Virts ha impiegato i propulsori di manovra per allontanarsi dalla stazione. L'equipaggio ha impiegato il resto della giornata conducendo l'ispezione del sistema di protezione termica dello Shuttle. Con questa missione si \u00e8 quindi terminata la costruzione del Segmento Statunitense dell'ISS, dopo oltre 11 anni di lavoro di assemblaggio.\nIl resto della giornata \u00e8 stato dedicato alla preparazione della navetta e dell'equipaggio per il rientro sulla terra.\nDomenica 21 febbraio (14\u00ba giorno).\nL'equipaggio della STS-130 ha iniziato i preparativi per l'atterraggio.\nIn particolare il comandante George Zamka e il pilota Terry Virts, con l'aiuto dello specialista di missione e ingegnere di volo Stephen Robinson, hanno controllato il Flight Control System (FCS) e il Reaction Control System (RCS). \nSuccessivamente sono stati condotti test del sistema di comunicazione con il controllo missione attraverso le stazioni di Merit Island, White Sands Space Harbor e Edwards Air Force Base. \nIl resto dell'equipaggio ha stivato materiali e strumenti che non erano pi\u00f9 necessari per la missione. Durante la prima parte della giornata Stephen Robinson e Terry Virts hanno stivato e disattivato il braccio robotico dello Shuttle. Nel resto della giornata, l'equipaggio ha partecipato ad interviste con i giornalisti.\nLuned\u00ec 22 febbraio (15\u00ba giorno, atterraggio).\nL'equipaggio dell\"Endeavour\" ha iniziato la giornata continuando i preparativi per l'atterraggio, tra cui la chiusura dei portelloni della stiva di carico, attivando le Auxiliary Power Unit e vestendo le tute spaziali usate per le fasi di lancio e di atterraggio. \nIl comandante George Zamka e il pilota Terry Virts hanno attivato i propulsori OMS per rallentare l\"Endeavour\" di e iniziare l'ingresso atmosferico. \nAlle ore 22:22:10 EST (03:22:10 UTC), lo Space Shuttle \"Endeavour\" ha fatto il suo rientro atterrando sulla pista 15 del \"John F. Kennedy Space Center\".\nRisveglio.\nCome tradizione per tutti i voli NASA a partire dal Programma Gemini, per ogni giorno di missione, l'equipaggio della STS-130 ha ascoltato un particolare brano musicale scelto da un astronauta, che per lui ha un particolare significato."}
{"id": "722764", "revid": "287204", "url": "https://it.wikipedia.org/wiki?curid=722764", "title": "Rumo e i prodigi nell'oscurit\u00e0", "text": "Rumo e i prodigi nell'oscurit\u00e0 \u00e8 un romanzo fantasy di formazione e avventura, scritto e illustrato da Walter Moers. \u00c8 il terzo libro di Moers ambientato nel mondo di Zamonia, e si svolge prima di \"Le 13 vite e mezzo del capitano Orso Blu,\" nel quale Rumo compare come personaggio minore.\nStile letterario.\nL'autore stesso ha classificato il libro come un romanzo di avventura: nell'azione si possono scoprire molti riferimenti al genere avventuroso di epoche diverse, come il \"viaggio d'avventura\" e \"l'epica cavalleresca\" medievali, o riferimenti ad autori come Alexandre Dumas, Jules Verne e Karl May.\nLa trama \u00e8 divisa in due \"libri\", che ricordano la struttura adottata da Hartmann von Aue per : nella prima parte (\"Il mondo di sopra\"), il protagonista trova la sua patria di appartenenza, dove riceve l'educazione e l'attrezzatura che si addicono ad un eroe. Nella seconda parte (\"Il mondo di sotto\") questa patria gli viene tolta e la crisi costringe Rumo a dimostrare le sue capacit\u00e0 di eroe e a scoprire ci\u00f2 che gli aveva riservato il destino. Queste due parti posizionano l'opera di Moers nella tradizione del \"viaggio nell'Aldil\u00e0 o nell'Oltretomba\" (come ad esempio la Divina commedia di Dante o, nella tradizione tedesca, il Visio Tnugdali).\nRumo \u00e8 anche un romanzo d'amore.\nTrama.\nRumo \u00e8 un giovane croccamauro (un lupo in grado di camminare eretto, col pollice opponibile e la capacit\u00e0 di parlare) cresciuto da una famiglia di pacifici nani. Un giorno, quando ancora cucciolo, l'intera famiglia viene rapita da un gruppo di ciclopi e - assieme ad un ingente numero di altri animali (domestici o non) - viene trasportata da questi su una \"diavoroccia\" (una sorta di iceberg di roccia lavica, con tanto di sistema di gallerie, destinata a viaggiare sospesa dalla corrente in mare), in attesa di essere divorati. Il giovane Rumo, prigioniero delle Diavorocce, viene istruito all'arte bellica e al Mondo degli adulti da un altro prigioniero: lo \"squalombrico\" (mezzo squalo, mezzo lombrico) Smeik. Una volta cresciuto, Rumo si rivela per quello che \u00e8: una creatura estremamente sensibile e d'intelletto, ma anche una spietata e incredibile macchina da guerra. Dopo aver trucidato tutti i ciclopi, approfittando del fatto che la diavoroccia s'\u00e8 nuovamente incagliata sul continente, Rumo parte assieme a Smeik all'esplorazione del Continente. Anzi: alla ricerca della fine d'un fantomatico \"filo d'argento\" (metafora dell'istinto), che egli e solo egli vede sospeso in cielo.\nDopo un po' di tempo, Rumo si separa da Smeik, raggiungendo da solo la citt\u00e0 fortificata di Croccamauria, citt\u00e0 dove - prima o poi - finisce ogni membro della sua specie, ognuno alla ricerca del suo filo d'argento, la visione dell'odore dell'anima gemella. Qui Rumo intraprende lo studio teorico e pratico dell'arte bellica, e conosce la propria anima gemella: Rala del Bosque. Per conquistare il suo cuore decide di farle un dono, ma al suo ritorno trova la citt\u00e0 vuota. Rumo si mette sulle tracce del suo popolo e, dopo un periglioso viaggio nel Mondo di Sotto, riesce a salvare i croccamauri e a ricongiungersi con Rala."}
{"id": "722766", "revid": "2108263", "url": "https://it.wikipedia.org/wiki?curid=722766", "title": "Ottone I di Borgogna", "text": "Origine.\nEra il quarto figlio maschio del re di Germania e imperatore del Sacro Romano Impero, Federico Barbarossa e della contessa di Borgogna, Beatrice di Borgogna, come ci viene confermato dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", che lo cita come terzogenito ancora in vita; anche gli \"Annales Stadenses\" confermano che fu il figlio quartogenito di Beatrice di Borgogna, l'unica figlia del conte di M\u00e2con e conte di Vienne e Conte di Borgogna Rinaldo III, come ci conferma la \"Continuatio Admuntensis\" e della moglie (come ci viene confermato dalle \"Gesta Friderici Imperatoris Ottonis Frisingensis\") Agatha di Lorena (\u2020 dopo il 1148), figlia di Simone I di Lorena, sempre secondo le \"Gesta Friderici Imperatoris Ottonis Frisingensis\" e di Adelaide di Lovanio.Federico Barbarossa era figlio di Federico II duca di Svevia, come ci conferma l'albero genealogico nella Wibaldi Epistol\u00e6 n\u00ba 408 della \"Bibliotheca Rerum Germanicarum, Tome I\" e della moglie, Giuditta di Baviera, come ci conferma la \"Historia Welforum Weingartensis\", figlia del duca di Baviera, Enrico IX, detto il Nero e sorella del duca di Baviera di Sassonia e marchese di Toscana, Enrico il Superbo e principessa dei guelfi, appartenente alla dinastia rivale dei Welfen, dal cui nome deriv\u00f2 quello del partito dei guelfi in Italia.Ottone era fratello dell'imperatore Enrico VI.\nBiografia.\nSua madre, Beatrice mor\u00ec all'et\u00e0 di circa quarant'anni, a Jouhe, il 15 novembre del 1184, lasciando erede il marito Federico Barbarossa; mentre gli \"Annales Stadenses\" ne riportano la morte nel 1185.\nSuo padre, Federico, mor\u00ec, nel 1190, nelle acque del fiume Saleph, in Cilicia, nel sud dell'attuale Turchia, come apprendiamo dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\"; alla morte del padre, mentre il fratello maggiore, il secondogenito, Enrico, gli succedeva come imperatore con il nome di Enrico VI, re di Germania e re d'Italia, Ottone eredit\u00f2 il titolo di conte di Borgogna; molto probabilmente il padre lo aveva affidati a Ottone, nel maggio del 1189, quando part\u00ec per la terza crociata.\nOttone non riusc\u00ec a dare un valido aiuto al fratello, l'imperatore, Enrico VI, che avrebbe voluto imporre la sua influenza sul regno di Arles, che comprendeva anche la contea di Borgogna, e di cui era formalmente re.\nNel 1196, alla morte senza eredi maschi del conte Enrico IV di Lussemburgo, la contea di Lussemburgo fu ereditata dall'imperatore che consegn\u00f2 il titolo di conte di Lussemburgo al fratello Ottone.\nNel 1197 Ermesinda, figlia del conte Enrico IV di Lussemburgo e, secondo la \"Chronica Albrici Monachi Trium Fontium\", moglie del conte di Bar Tebaldo I, negozi\u00f2 ed ottenne da Ottone la restituzione della contea, quindi divenne contessa Ermesinda I di Lussemburgo..\nNello stesso anno, alla morte di suo fratello, l'imperatore, Enrico VI, essendo l'erede, Federico un bambino di circa tre anni, e non potendo la Germania rimanere senza Re dei Romani, il partito ghibellino pens\u00f2 subito ai due figli di Federico Barbarossa, ancora in vita: Ottone e il fratello minore, duca di Svevia e feudatario dei domini italiani in Toscana, Filippo, che da qualche anno aveva abbandonato la carriera ecclesiastica. Fu scelto Filippo, in quanto Ottone fu considerato troppo inefficiente ed inoltre troppo impegnato nei problemi della sua contea.Ottone appoggi\u00f2 lealmente il giovane fratello e fu tra i 26 principi (altri 24 diedero consenso per iscritto) che firmarono la lettera che comunicava al papa di aver legalmente eletto suo fratello, Filippo, \"in imperatorem Romani solii\".\nAlla sua morte, avvenuta per assassinio, nel 1200 circa, il titolo di contessa di Borgogna fu ereditato dalla figlia Giovanna, sotto la tutela della mamma, Margherita di Blois. La sua salma fu inumata nella Cattedrale di Besan\u00e7on (Franca Contea).Dopo la morte di Ottone, la moglie, Margherita si spos\u00f2 in terze nozze con Gualtiero d'Avesnes, signore di Guise, come risulta dal \"Balduinus de Avennis Genealogia\" (dominus Galterus filius [Jacobi] primogeniti.uxore sua Margareta comitatus Blesensis h\u00e6rede).\nDiscendenza.\nNel 1190, come risulta dal \"Historiens occidentaux II, Historia Rerum in partibus transmarinis gestarum (\"L'estoire de Eracles Empereur et la conqueste de la terre d'Outremer\"), Continuator\", Ottone aveva sposato Margherita di Blois (1170 - 1230), che, come si apprende dal documento n\u00b0 XXV degli \"Archives de la Maison-Dieu de Ch\u00e2teaudun\", datato 1183, era figlia del conte di Blois, Ch\u00e2teaudun e Chartres, Tebaldo V e di Alice di Francia, a sua volta figlia del re di Francia Luigi VII e della duchessa d'Aquitania e Guascogna e contessa di Poitiers, Eleonora, come ci conferma la \"Chronica Albrici Monachi Trium Fontium\"; Margherita era al suo secondo matrimonio: infatti nel documento n\u00ba 672 degli \"Recueil de chartes et documents de Saint-Martin-des-Champs, tome III\" in cui si cita come contessa di Borgogna ricorda anche il suo primo marito: Ugo di Oisy, signore di Montmirail (\"Hugo de Oysi filius Symonis vicecomitis, olim maritus meus\").Ottone e Margherita di Blois ebbero due figlie:"}
{"id": "722767", "revid": "729019", "url": "https://it.wikipedia.org/wiki?curid=722767", "title": "STS-131", "text": "La STS-131 \u00e8 una missione spaziale del Programma Space Shuttle, la 33\u00b0 verso la Stazione Spaziale Internazionale e il volo di assemblaggio 19A. Il lancio del \"Discovery\" \u00e8 avvenuto il 5 aprile 2010, alle ore 10:21.22 UTC. Era inizialmente previsto per il 18 marzo, ma il meteo avverso ha fatto slittare la data del lancio.\nIl \"Discovery\" trasporta il Multi-Purpose Logistics Module, contenente equipaggiamento e rifornimenti sulla stazione.\nLa missione durer\u00e0 14 giorni dal decollo fino all'atterraggio.\nOltre all'agganciamento del modulo Leonardo la missione prevede: 3 passeggiate nello spazio al fine di cambiare un contenitore di ammoniaca, il recupero degli esperimenti Giapponesi e la manutenzione della ISS.\nStemma.\nLo stemma raffigura lo Space Shuttle durante la manovra Rendezvous pitch maneuver (RPM), dove l'orbiter viene fotografato dagli astronauti sulla Stazione Spaziale Internazionale, e le foto sono analizzate a Terra per verificare lo stato dello scudo termico. La manovra \"RPM\" rappresenta il lavoro di squadra e l'attenzione alla sicurezza che sono presenti dietro ad ogni lancio dello Space Shuttle. Nella stiva di carico \u00e8 visibile il Multi-Purpose Logistics Module \"Leonardo\", che trasporta esperimenti scientifici e rifornimenti per la stazione spaziale. L'orbita di 51.6\u00b0 dello Shuttle \u00e8 illustrata dalle tre strisce dorate dell\"Astronaut Symbol\", e la corona ellittica contiene l'orbita della stazione spaziale. La stella all'estremit\u00e0 dell\"Astronaut symbol\" rappresenta il sole che sorge e diffonde i suoi primi raggi sulla Terra. Sullo sfondo si vedono sette stelle, una per ogni membro dell'equipaggio, fieri di rappresentare gli Stati Uniti e il Giappone in questa missione.\nMissione.\nCarico della missione.\nMulti-Purpose Logistics Module \"Leonardo\".\nIl carico primario della missione STS-131 \u00e8 il Multi-Purpose Logistics Module (MPLM) \"Leonardo\". L'MPLM contiene rifornimenti per la stazione spaziale, un armadio per l'equipaggio, il terzo e ultimo \"Minus Eighty Degree Laboratory Freezer for ISS\" (MELFI), la \"Window Orbital Research Facility\" (WORF), il \"Muscle Atrophy Research and Exercise System\" (MARES), degli \"Resupply Stowage Rack\" (RSR) e \"Resupply Stowage Platform\" (RSP).\nLightweight Multi-Purpose Equipment Support Structure Carrier.\nIl \"Lightweight Multi-Purpose Equipment Support Structure Carrier\" (LMC) contiene una serbatoio di ammoniaca (\"Ammonia Tank Assembly\"), che \u00e8 stato rimosso dalla stazione spaziale e riportato a terra nella missione STS-128.\nCronologia.\n5 aprile (Flight day 1 - Lancio).\nAlle ore 10:21.22 UTC lo Space Shuttle Discovery \u00e8 decollato con pieno successo da Cape Canaveral. In 8 minuti e 30 secondi la navetta \u00e8 entrata in orbita a 225 km di quota e, dopo un'ulteriore accensione degli OMS al fine di stabilizzare la rotta, l'equipaggio ha provveduto all'apertura degli sportelli della zona di carico. Inoltre gli astronauti hanno portato a termine alcune operazioni di routine: rimuovere alcuni sedili, installazione dei computer, configurazione della cabina, ecc...\n6 aprile (Flight day 2).\nLa giornata \u00e8 iniziata con il comandante e il pilota dello shuttle che hanno compiuto delle correzioni di rotta, utilizzando gli OMS, per mettere la navetta nella corretta direzione verso la stazione spaziale. Nel resto della giornata il compito principale dell'equipaggio \u00e8 stato quello di ispezionare lo scudo termico, alla ricerca di eventuali danni subiti durante il lancio. Non \u00e8 stato comunque possibile inviare a terra le immagini a causa di un guasto all'antenna in banda Ku.\n7 aprile (Flight day 3 - Aggancio alla ISS).\nAlle 7:44 UTC lo Space Shuttle Discovery ha completato l'aggancio con la Stazione Spaziale Internazionale. Il rendezvous \u00e8 stato compiuto con successo nonostante la mancanza dell'antenna in banda Ku guasta. Prima di ci\u00f2, la navetta ha compiuto la \"Rendezvous pitch maneuver\" al fine di far ispezionare lo scudo termico dall'equipaggio della ISS. Dopo i rituali controlli, alle ore 9:11 UTC, il portellone di comunicazione tra la navetta e la ISS \u00e8 stato aperto. L'equipaggio del Discovery \u00e8 stato cos\u00ec accolto dall'equipaggio della Expedition 23 a bordo della stazione. Per la prima volta si trovano insieme nello spazio quattro donne astronauta e due astronauti della JAXA.\n8 aprile (Flight day 4).\nL'equipaggio ha trasferito il modulo Leonardo dalla stiva dello Shuttle alla porta nadir di Harmony sulla stazione. Gli astronauti Richard Mastracchio e Clayton Anderson hanno iniziato a prepararsi per l'attivit\u00e0 extraveicolare del giorno successivo. Intanto l'equipaggio \u00e8 riuscito a inviare a terra le immagini dello scudo termico, scattate nel giorno 2, grazie alle antenne a banda larga della ISS. Non era stato possibile farlo precedentemente a causa del guasto dell'antenna in banda Ku della navetta.\n9 aprile (Flight day 5 - EVA 1).\nNel quinto giorno di volo si \u00e8 svolta la prima delle attivit\u00e0 extraveicolari previste per la missione. Essa \u00e8 stata compiuta dagli astronauti Richard Mastracchio e Clayton Anderson. I due sono stati aiutati dal Mobile Servicing System, il braccio robotico dello Shuttle, manovrato dal pilota James Dutton e dalla specialista di missione Stephanie Wilson. Mentre accadeva questo, Naoko Yamazaki, con l'aiuto del comandante Alan Poindexter e dell'equipaggio dell'Expedition 23, provvedeva a spostare alcuni rack contenenti esperimenti scientifici dal MPLM \"Leonardo\" alla loro nuova collocazione sulla ISS.\n10 aprile (Flight day 6).\nIl compito principale svolto dall'equipaggio per questo giorno \u00e8 stato il trasferimento di alcuni rack per esperimenti scientifici dal modulo Leonardo alla stazione. Uno degli strumenti trasferiti \u00e8 il \"Windows Observational Research Facility (WORF)\" che permetter\u00e0, installato presso un finestrino del modulo-laboratorio Destiny, un'osservazione dettagliata dell'ambiente terrestre.\nGli astronauti Richard Mastracchio e Clayton Anderson si sono occupati della preparazione per la seconda attivit\u00e0 extraveicolare, trasferendo le attrezzature nel modulo Quest.\nIntanto sono arrivate buone notizie dal centro di controllo a terra, che dall'esame delle foto scattate nel secondo giorno non ha rilevato danni allo scudo termico dello Shuttle.\n11 aprile (Flight day 7 - EVA 2).\nIn questa settima giornata di missione, gli astronauti Richard Mastracchio e Clayton Anderson hanno effettuato la seconda delle tre attivit\u00e0 extraveicolari previste dal piano di volo.\nIl compito principale \u00e8 stato quello di sostituire un contenitore, ormai esaurito, di ammoniaca (\"Ammonia Tank Assembly\" ATA) sulla struttura S1 della stazione spaziale. Il vecchio contenitore verr\u00e0 riportato sulla terra al ritorno della navetta. L'ammoniaca \u00e8 utilizzata sulla stazione come liquido refrigerante circolante che sposta il calore verso i pannelli radiatori. L'attivit\u00e0 ha presentato alcuni problemi che hanno prolungato di molto il tempo di permanenza all'esterno, tanto che i controllori di volo hanno deciso di sospendere gli ultimi compiti e rimandarli all'uscita successiva. In totale l'attivit\u00e0 extraveicolare \u00e8 durata 7 ore e 26 minuti; si \u00e8 trattata della quinta EVA della carriera per entrambi gli astronauti.\nIl resto dell'equipaggio ha continuato le operazioni di trasferimento dei vari materiali dal modulo Leonardo alla stazione.\n12 aprile (Flight day 8).\nCome attivit\u00e0 operative, l'equipaggio del Discovery con i membri dell'Expedition 23 ha continuato le operazioni di trasferimento di materiale. Una buona parte della giornata, invece, \u00e8 stata dedicata ad eventi mediatici. L'equipaggio ha avuto dei colloqui con i vertici dell'Agenzia Spaziale Russa, con il presidente russo Dmitrij Medvedev, con la JAXA e con alcuni studenti giapponesi. Il comandante Alan Poindexter, il pilota Jim Dutton e le specialiste di missione Dorothy Metcalf-Lindenburger e Stephanie Wilson hanno partecipato ad una intervista con alcune delle principali testate americane, tra cui Fox News, ABC World News e MSNBC.\nNel frattempo, Rick Mastracchio e Clay Anderson, hanno preparato le loro tute spaziali e l'attrezzatura per la terza e ultima EVA. Al termine della giornata si \u00e8 svolta una riunione tra l'equipaggio per rivedere le procedure per il giorno seguente. Dopo di ci\u00f2, i due \"spacewalkers\", si sono recati nell'airlock, hanno chiuso il portello e abbassato la pressione a 10.2 psi e respirato ossigeno puro, per prepararsi al giorno seguente.\n13 aprile (Flight day 9 - EVA 3).\nQuesta giornata \u00e8 stata dedicata alla terza ed ultima EVA programmata per STS-131. Come le precedenti, anche questa \u00e8 stata svolta dagli astronauti Mastracchio e Clayton Anderson.\nPer prima cosa \u00e8 stato terminato il lavoro incompiuto della precedente EVA con l'allacciamento delle tubazioni del nuovo contenitore dell'ammoniaca della stazione spaziale.\nFatto questo si \u00e8 provveduto a montare il vecchio contenitore nella stiva dello Shuttle. Questa operazione ha incontrato alcuni problemi, che sono stati comunque risolti causando per\u00f2 un ritardo sul programma. A causa di ci\u00f2 non \u00e8 stato quindi possibile prelevare alcuni strumenti dal modulo \"Columbus\". Gli astronauti sono rientrati nel modulo Quest alle 12,35 CEST, concludendo cos\u00ec l'EVA, che \u00e8 durata 6 ore e 24 minuti.\nNel frattempo, il comandante Alan Poindexter e lo specialista di missione Naoko Yamazaki hanno continuato il trasferimento di materiale dal MPLM alla ISS, ormai completo al 75%.\n14 aprile (Flight day 10).\nIn questo giorno l'equipaggio di STS-131 ha continuato l'attivit\u00e0 di trasferimento del materiale, completandola in tarda mattinata. Il resto della giornata \u00e8 stato impiegato in attivit\u00e0 mediatiche. Intanto, dal centro di controllo a terra comunicano che il problema riscontrato il giorno precedente con il contenitore dell'ammoniaca installato, non \u00e8 ritenuto cos\u00ec grave da dover pianificare un'ulteriore EVA. Il piano di volo, perci\u00f2, non subir\u00e0 alterazioni e il rientro del Discovery sulla Terra resta fissato per il 19 aprile.\n15 aprile (Flight day 11).\nNell'undicesimo giorno di missione alle ore 07:38 UTC (03:38 EDT) \u00e8 stato chiuso il portellone di accesso al modulo MPLM \"Leonardo\". Inoltre il MPLM \u00e8 stato spostato dalla posizione al nadir della stazione (la parte rivolta verso la Terra) verso la porta del modulo Harmony, alle 20:24 UTC (16:24 EDT). In questa posizione si trova a breve distanza dallo Space Shuttle (circa 0.91 metri). Queste operazioni sono state completate in leggero ritardo a causa di alcuni problemi nella disattivazione del MPLM. Nel giorno 12 di volo \u00e8 previsto lo spostamento definitivo nella stiva dello Shuttle, poco prima dell'ispezione finale. L'equipaggio ha poi provveduto al trasferimento di alcuni equipaggiamenti tra la ISS e il \"middle-deck\" della navetta.\n16 aprile (Flight day 12).\nDopo il risveglio l'equipaggio dello Space Shuttle ha compiuto, grazie al braccio robotico della navetta, le operazioni per completare lo stivaggio del modulo Leonardo. Questa operazione era stata iniziata gi\u00e0 nel giorno precedente ed ha avuto esito positivo.\nDopo essersi assicurati del corretto aggancio, gli astronauti Stephanie Wilson, Dorothy Metcalf-Lindenburger, James Dutton e Naoko Yamazaki hanno iniziato ad ispezionare il rivestimento termico dello Shuttle. Le immagini realizzate sono state spedite al centro di controllo per l'esame finalizzato al via libera allo sgancio della navetta dalla ISS. Un esame pi\u00f9 approfondito delle immagini verr\u00e0 comunque effettuato in tempo utile per permettere di riagganciare la navetta alla ISS prima del rientro sulla Terra, in caso si riscontrassero danni alla protezione termica.\n17 aprile (Flight day 13 - Undocking).\nAlle 11.56 CEST si \u00e8 svolta la cerimonia ufficiale di congedo tra i due equipaggi.\nPochi minuti dopo, alle 12.30, \u00e8 stato chiuso il portellone di comunicazione tra i due veicoli e alle 14.52 c'\u00e8 stato il distacco. Il pilota dello Space Shuttle, James Dutton, una volta che la navetta si \u00e8 spostata a sufficienza, ha effettuato la manovra di rotazione completa per permettere all'equipaggio della ISS di fare ulteriori fotografie allo scudo termico.\nSono stati poi accesi i motori dell'Orbital Maneuvering System per modificare l'orbita e proseguire il volo autonomamente. L'equipaggio si \u00e8 quindi preparato per il giorno seguente, l'ultimo completo in orbita secondo il programma.\nDopo di ci\u00f2, l'equipaggio ha stivato l'Orbiter Boom Sensor System (OBSS) e il Remote Manipulator System (SRMS) non essendo pi\u00f9 utili per la missione. L'equipaggio \u00e8 stato poi informato che lo scudo termico \u00e8 stato giudicato idoneo per il rientro nell'atmosfera terrestre.\n18 aprile (Flight day 14).\nSecondo il piano di volo, questo doveva essere l'ultimo giorno in orbita prima del rientro. Per questo l'equipaggio si \u00e8 dedicato a controllare tutti i sistemi relativi alla fase di rientro sulla Terra.\nI test effettuati hanno confermato le perfette condizioni dei sistemi, ma le previsioni meteorologiche negative hanno messo in dubbio il rientro per l'indomani. Il Discovery possiede comunque autonomia fino al mercoled\u00ec successivo.\n19 aprile (Flight day 15).\nIn questa giornata era previsto il rientro del Discovery, ma il maltempo che ha imperversato per tutta la giornata sulla Florida ha costretto i controllori di volo a rimandare l'atterraggio al giorno successivo.\nErano previste due possibilit\u00e0 di rientro alla Shuttle Landing Facility del Kennedy Space Center, ma l'astronauta Christopher Ferguson a bordo dello Shuttle Training Aircraft, sorvolando pi\u00f9 volte la pista d'atterraggio ha effettivamente constatato l'eccessiva nuvolosit\u00e0 dell'area.\n20 aprile (Flight day 16 - Atterraggio).\nAlle ore 09:08 EDT (13:08 UTC) lo Space Shuttle Discovery \u00e8 atterrato senza problemi sulla pista 33 del Kennedy Space Center, portando a termine con successo la missione STS-131.\nIn tutto la missione \u00e8 durata 15 giorni, 2 ore, 47 min, 11 secondi.\nRisveglio.\nCome tradizione per tutti i voli NASA a partire dal programma Gemini, per ogni giorno di missione, l'equipaggio della STS-131 ha ascoltato un particolare brano musicale scelto da un astronauta, che per lui ha un particolare significato.\nAttivit\u00e0 extraveicolari.\nLa missione ha previsto tre attivit\u00e0 extraveicolari:"}
{"id": "722768", "revid": "15756", "url": "https://it.wikipedia.org/wiki?curid=722768", "title": "STS-132", "text": "La STS-132 \u00e8 una missione spaziale del Programma Space Shuttle, la 34\u00aa per la Stazione Spaziale Internazionale e il volo di assemblaggio ULF4. Il lancio dell\"Atlantis\" \u00e8 avvenuto come previsto il 14 maggio 2010, mentre l'atterraggio ha avuto luogo senza rinvii il 26 maggio.\nL\"Atlantis\" ha trasportato sulla stazione il componente russo Rassvet (precedentemente noto come \"Mini-Research Module 1\") e l\"Integrated Cargo Carrier-Vertical Light Deployable (ICC-VLD)\".\nL'equipaggio ha installato anche un braccio robotico costruito dall'ESA sul modulo russo, una estensione per il braccio robotico \"Dextre\" e sei batterie di riserva. La missione STS-132 sarebbe dovuta essere l'ultima per l\"Atlantis\", e al suo termine la navetta \u00e8 stata preparata come shuttle di riserva, pronto alla partenza in caso di problemi critici nelle successive missioni STS-133 e STS-134, svolte rispettivamente dal \"Discovery\" e dall\"Endeavour\". Queste sarebbero dovute essere le ultime due missioni del programma Space Shuttle, tuttavia la NASA decise di aggiungere una ulteriore missione, la STS-135, come ultima missione del programma, e venne scelto come orbiter l\"Atlantis\".\nStemma.\nLa missione STS-132 \u00e8 il 32\u00b0 volo dello Space Shuttle \"Atlantis\", il cui scopo \u00e8 stato l'installazione del modulo russo \"Mini Research Module\" (MRM-1) sulla Spazione Spaziale Internazionale. L\"Atlantis\" ha trasportato anche una nuova antenna per le comunicazioni e un nuovo gruppo di batterie per uno dei pannelli solari della stazione. Nello stemma della missione \u00e8 rappresentato l\"Atlantis\" che vola verso l'alba, mentre si avvicina il termine del programma Space Shuttle. Tuttavia, il sole annuncia un nuovo giorno che sorge per la prima volta su un nuovo modulo, l'MRM-1, che \u00e8 chiamato anche \"Rassvet\", la parola in russo per \"alba\".\nMissione.\nCarico della missione.\nModulo Rassvet (MRM 1).\nLa missione STS-132 ha trasportato sulla stazione spaziale il modulo Rassvet. Il modulo, il cui nome significa \"alba\" in russo, \u00e8 stato costruito dalla azienda aerospaziale russa RKK Energija. Il modulo \u00e8 giunto al Kennedy Space Center (KSC) a bordo di un aereo cargo Antonov 124 il 17 dicembre 2009 alle 13:00 EST.. Successivamente \u00e8 stato trasportato in una struttura a Cape Canaveral per prepararlo al lancio sullo Shuttle.\nAll'interno del modulo sono state inseriti materiali e componenti come un airlock e uno radiatore per lo scambio di calore da installare sul modulo Nauka, che verr\u00e0 lanciato successivamente, un componente di ricambio e una piattaforma da lavoro portatile per lo European Robotic Arm (ERA). Il volume del modulo disponibile per stivare i materiali e gli strumenti per gli esperimenti scientifici \u00e8 . Il modulo contiene un aggancio esterno standard per poter essere afferrato e spostato tramite il braccio robotico della stazione spaziale.\nIntegrated Cargo Carrier-Vertical Light Deployable (ICC-VLD2).\nA bordo dell\"Atlantis\" \u00e8 stato portato un Integrated Cargo Carrier-Vertical Light Deployable (ICC-VLD2), un modulo in alluminio per il trasporto di materiali, lungo , largo e del peso a vuoto di . L'ICC-VLD2 conteneva un'antenna in banda Ku chiamata \"Space to Ground Antenna\" (SGANT), una piattaforma \"Enhanced Orbital replacement Unit\" (ORU), sei batterie di ricambio per la stazione spaziale e un \"Video and Power Grapple fixtures\" (PVGF). Le nuove batterie hanno sostituito quelle presenti nel segmento P6. L'ICC-VLD2 \u00e8 stato utilizzato per riportare a Terra le vecchie batterie.\nL'ICC\u2013VLD2 \u00e8 stato agganciato al centro della stiva di carico dello Shuttle sia per il lancio che per il rientro.\nPre-lancio.\nGli astronauti dell\"Atlantis\" sono giunti dal Johnson Space Center di Houston al Kennedy Space Center a bordo di quattro Northrop T-38 Talon alle 18:49 EDT del 10 maggio.\nIl giorno successivo alle 16:00 EDT \u00e8 stato avviato il countdown ufficiale per il lancio, previsto per il 14 maggio. Il Mission Management Team (MMT), dopo essersi riunito il 12 maggio, ha ufficialmente dato il via libera alla missione. Il 14 maggio alle 04:55 EDT \u00e8 iniziato il riempimento del serbatoio esterno dell\"Atlantis\", che si \u00e8 concluso alle 07:56 EDT. L'equipaggio ha iniziato a prepararsi per il lancio alle 05:00 EDT, ed ha indossato le tute spaziali per il lancio alle 10:00. Alle 10:30 EDT gli astronauti si sono diretti verso la piattaforma di lancio. A bordo dell\"Atlantis\" l'equipaggio ha effettuato i controlli di routine prima del decollo.\nCronologia.\nVenerd\u00ec 14 maggio (1\u00ba giorno, decollo).\nGrazie alle favorevoli condizioni meteorologiche, lo Shuttle \"Atlantis\" \u00e8 decollato regolarmente come da programma dalla rampa di lancio 39A del Kennedy Space Center alle 18:20 UTC.\nDopo 8 minuti e 32 secondi sono stati spenti i motori principali e 15 secondi dopo \u00e8 stato sganciato il serbatoio esterno. Una successiva accensione dei propulsori di manovra ha corretto l'orbita dello Shuttle per allinearsi con la stazione spaziale, aumentando la velocit\u00e0 della navetta di .\nUna volta in orbita, l'equipaggio ha aperto i portelloni della stiva di carico, dispiegato i radiatori e l'antenna in banda Ku. Successivamente sono state effettuati i controlli dello scudo termico con il braccio robotico, e tutte le immagini sono state trasmesse a Terra per ulteriori analisi. Questa prima ispezione ha mostrato che il lancio non ha causato eventi di rilievo, ma solo pochi e piccoli distacchi di rivestimento isolante dal serbatoio esterno.\nDopo il lancio, si \u00e8 scoperto che un detrito spaziale sarebbe passato vicino alla stazione spaziale. In questi casi, la stazione spaziale attiva i propulsori per spostarsi dal percorso dell'oggetto ed evitare il rischio di impatto. Questa manovra, che si sarebbe dovuta effettuare domenica 16 maggio, avrebbe costretto ad una modifica della traiettoria di avvicinamento dell\"Atlantis\".\nSabato 15 maggio (2\u00ba giorno).\nLa sveglia per l'equipaggio in orbita ha suonato alle 8:20 UTC. L'attivit\u00e0 principale della giornata \u00e8 stata l'ispezione dei profili alari, del muso e dello scudo termico della navetta alla ricerca di eventuali danni, effettuata con l'ausilio del braccio robotico e dell'Orbiter Boom Sensor System (OBSS). L'equipaggio ha incontrato un problema con il \"Laser Dynamic Range Imager\" (LDRI) e l\"Intensified TV Camera\" (ITVC), due componenti dell'OBSS, a causa di un cavo impigliato. Per questo motivo l'equipaggio ha impiegato dei sensori di riserva per effettuate l'ispezione. Le immagini dello scudo termico nel bordo anteriore delle ali e della parte frontale dello Shuttle sono state inviate a Terra per le analisi.\nIl comandante Kenneth Ham ha installato la telecamera nel sistema di attracco \"Orbiter Docking System\" (ODS), che viene impiegata per aiutare i piloti degli Shuttle nelle fasi di avvicinamento alla stazione spaziale.\nNel frattempo, nel ponte intermedio, Good e Bowen hanno trascorso diverse ore controllando le tute spaziali e prepararle per il trasferimento di esse sulla stazione. Reisman ha assistito Antonelli e Ham nell'ispezione allo scudo termico e ha fornito supporto per i controlli delle tute spaziali e degli strumenti da impiegare nelle passeggiate spaziali. L'equipaggio ha esteso l'anello di attracco ODS, e nell'ultima parte della giornata ha preparato e controllato gli strumenti da impiegare nella fase di rendezvous con la stazione.\nDurante la giornata sono state effettuate due accensioni del propulsori di manovra per correggere l'orbita della navetta. La prima accensione ha aumentato la velocit\u00e0 dello Shuttle di , e ha aumentato l'orbita di . La seconda accensione ha aumentato la velocit\u00e0 dello Shuttle di .\nIl controllo missione ha informato l'equipaggio che la ISS non avrebbe dovuto effettuare una manovra per evitare il detrito spaziale. Le nuove informazioni sulla traiettoria del detrito hanno infatti mostrato che sarebbe passato ad una distanza sufficiente da non richiedere manovre.\nDomenica 16 maggio (3\u00ba giorno).\nL'equipaggio ha svolto attivit\u00e0 di preparazione all'attracco con la stazione spaziale; il comandante Ken Ham ha effettuato altre due accensioni dei propulsori di manovra per le ultime correzioni orbitali dell\"Atlantis\", aumentando la velocit\u00e0 della navetta di , posizionando l\"Atlantis\" ad una distanza di dalla stazione.\nAlle 13:26 UTC, Ken Ham ha portato l\"Atalantis\" nei pressi della stazione e ha iniziato la consueta manovra chiamata rendezvous pitch maneuver. Durante la manovra, sulla stazione, gli astronauti Oleg Kotov, Timothy Creamer e Soichi Noguchi hanno scattato 398 fotografie della parte inferiore dello Shuttle, per stabilire lo stato dello scudo termico.\nAlle 14:28 UTC, l\"Atlantis\" ha attraccato alla stazione. Dopo una serie di verifiche da parte dei due equipaggi, il portello tra shuttle e stazione \u00e8 stato aperto alle 16:18 UTC. Dopo la cerimonia di benvenuto per l'equipaggio dello shuttle, gli astronauti si sono messi al lavoro con i primi trasferimenti di equipaggiamento e rifornimenti, come le tute spaziali da impiegare nelle passeggiate spaziali e gli esperimenti scientifici ad alta priorit\u00e0 .\nSeller e Tracy Caldwell Dyson hanno iniziato il trasferimento del contenitore \"ICC-VLD\" impiegando il braccio robotico della stazione spaziale.\nIn preparazione alla passeggiata spaziale prevista per il giorno successivo, i membri dell'equipaggio dell\"Atlantis\" hanno ripassato le procedure. Gli specialisti di missione Reisman e Bowen hanno passato la notte nel Joint Airlock ad una pressione inferiore ( invece dei normali ) e in una atmosfera di ossigeno per abituare il corpo umano alle tute spaziali ed evitare la malattia da decompressione.\nLuned\u00ec 17 maggio (4\u00ba giorno).\nIn questa giornata gli specialisti di missione Garret Reisman e Steve Bowen hanno compiuto la prima delle tre passeggiate spaziali previste. I due hanno installato una antenna di riserva chiamata \"Space To Ground Antenna\" (SGANT), una nuova piattaforma per lo Special Purpose Dexterous Manipulator e hanno preparato l'installazione delle nuove batterie del segmento P6. Bowen indossava una tuta spaziale con strisce rosse, mentre Reisman indossava una tuta spaziale completamente bianca.\nL'ingegnere di volo Creamer ha aiutato i due astronauti con le preparazioni per la passeggiata spaziale, mentre gli specialisti di missione Sellers e l'ingegnere di volo Caldwell Dyson hanno manovrato il braccio robotico. Le attivit\u00e0 extraveicolari sono state supportate anche dagli astronauti Mike Good e Antonelli, e supervisionate dal comandante Ken Ham.\nAlle 19:19 UTC sono terminate le attivit\u00e0 previste e i due astronauti sono rientrati nel Joint Airlock. Successivamente, il braccio robotico dello Shuttle \u00e8 stato utilizzato per afferrare il modulo \"Rassvet\" che era situato nella stiva di carico dell\"Atlantis\", in preparazione all'installazione del modulo che era prevista per il giorno successivo.\nMarted\u00ec 18 maggio (5\u00ba giorno).\nL'attivit\u00e0 principale della giornata \u00e8 stato l'aggancio del nuovo modulo \"Rassvet\" alla stazione spaziale. Il comandante Ken Ham e il pilota Tony Antonelli hanno manovrato il braccio robotico dello shuttle per sganciare il modulo situato nella stiva di carico dell\"Atlantis\" e l'hanno passato al braccio robotico della stazione spaziale, operato dagli specialisti di missione Garrett Reisman e Piers Sellers. Il modulo \u00e8 stato portato nella nuova posizione, nel lato rivolto verso la Terra del modulo \"Zarya\". L'aggancio \u00e8 avvenuto alle 12:20 UTC.\nIl comandante dell'Expedition 23 Oleg Kotov ha monitorato l'aggancio del modulo, che \u00e8 stato effettuato in modo automatico al modulo \"Zarya\".\nAlle 17:20 UTC, i membri della missione STS-132 Ham, Reisman, Sellers e i membri della stazione spaziale Kotov, Skvortsov e Caldwell Dyson hanno partecipato a interviste con i giornalisti.\nGli specialisti di missione Bowen e Hood hanno effettuato i preparativi per l'attivit\u00e0 extraveicolare prevista nella giornata successiva, e al termine della giornata tutto l'equipaggio dell\"Atlantis\" e i tre membri della stazione spaziale hanno ripassato le procedure per la passeggiata spaziale.\nAlle 21:45 UTC Good e Bown sono entrati nel Joint Airlock dove \u00e8 stata creata una atmosfera di ossigeno a bassa pressione () per abituare il corpo umano alle tute spaziali e ridurre i rischi legati alla malattia da decompressione.\nMercoled\u00ec 19 maggio (6\u00ba giorno).\nIl compito primario della seconda passeggiata spaziale della missione \u00e8 stato quello di rimuovere e sostituire alcune batterie. La passeggiata nello spazio ha preso il via alle 10:38 UTC, pi\u00f9 di 25 minuti prima del previsto. Bowen ha inizialmente risolto il problema del cavo impigliato nell'Orbiter Boom Sensor System dello shuttle, mentre Good ha iniziato le operazioni con le batterie da sostituire. Anche se era prevista la sostituzione di tre batterie, i due astronauti sono riusciti a sostituire una batteria in pi\u00f9. Successivamente hanno terminato l'installazione dell'antenna SGANT, risolvendo un problema di fissaggio che era emerso nella passeggiata spaziale precedente.\nDurante la EVA 2 il comandante Ken Ham e il pilota Tony Antonelli hanno fornito supporto ai due astronauti. La EVA 2 \u00e8 stata la 238\u00b0 condotta da astronauti americani, la quinta per Bowen e la terza per Good. \u00c8 stata anche la 145-esima finalizzata all'assemblaggio della Stazione Spaziale Internazionale ed alla sua manutenzione.\nGioved\u00ec 20 maggio (7\u00ba giorno).\nNella settima giornata di missione, l'equipaggio ha trascorso alcune ore di riposo, per poi concentrarsi sui preparativi per la terza passeggiata spaziale. Nella prima parte della giornata, alle 10:52 UTC, il comandante della stazione Oleg Kotov e l'ingegnere di volo Alexander Skvortsov hanno aperto il portello che collega al nuovo modulo \"Rassvet\".\nAlle 12:25 UTC gli astronauti dell\"Atlantis\" Ken Ham, Tony Antonelli, Piers Sellers, e l'ingegnere di volo della stazione spaziale Tracy Caldwell Dyson hanno partecipato a interviste con la stampa.\nDurante la giornata gli astronauti Ham, Antonelli e Sellers hanno trasferito equipaggiamento, rifornimenti ed esperimenti scientifici dall\"Atlantis\" con la stazione spaziale, mentre gli specialisti di missione Mike Good e Garrett Reisman hanno iniziato i preparativi per la passeggiata spaziale prevista per il giorno successivo. Come in precedenza, hanno trascorso la notte nel Joint Airlock ad una pressione di .\nVenerd\u00ec 21 maggio (8\u00ba giorno).\nGli astronauti Mike Good e Garret Reisman hanno completato la terza e ultima passeggiata spaziale della missione, sostituendo le ultime due batterie del segmento P6. Successivamente hanno recuperato un dispositivo di aggancio per essere installato sul Joint Airlock.\nIl pilota Tony Antonelly ha coordinato le attivit\u00e0 dall'interno della stazione, mentre Piers Sellers e Tracy Caldwell Dyson hanno manovrato il braccio robotico della stazione. Nel frattempo, il comandante Ken Ham e lo specialista di missione Steve Bown hanno continuato i trasferimenti di equipaggiamento dallo shuttle alla stazione.\nSabato 22 maggio (9\u00ba giorno).\nL'equipaggio dell\"Atlantis\" ha avuto un periodo di riposo nel pomeriggio. Nella mattinata, tutto l'equipaggio ha partecipato ad attivit\u00e0 di manutenzione e di trasferimento di materiali. L'ICC-VLD \u00e8 stato riagganciato nella stiva di carico dell\"Atlantis\" per essere riportato a Terra. Nel pomeriggio l'equipaggio ha risposto a domande poste da alunni di varie scuole elementari e medie statunitensi.\nDomenica 23 maggio (10\u00ba giorno).\nNel decimo giorno di missione, gli equipaggi hanno completato i trasferimenti di materiali ed esperimenti scientifici. In seguito hanno partecipato ad una conferenza stampa unificata. Dopo la consueta cerimonia di commiato, l'equipaggio della missione STS-132 \u00e8 rientrato nell\"Atlantis\". Lo shuttle si \u00e8 sganciato dalla stazione alle 15:22 UTC, dopo pi\u00f9 di due ore dopo la chiusura dei portelli.\nLo shuttle, pilotato da Tony Antonelli, si \u00e8 allontanato di dalla stazione e ha effettuato un giro attorno alla stazione, in modo che il resto dell'equipaggio potesse scattare delle foto. In seguito \u00e8 stata effettuata la manovra di allontanamento dalla stazione.\nLuned\u00ec 24 maggio (11\u00ba giorno).\nNella giornata, l'equipaggio dell\"Atlantis\" ha effettuato l'ispezione del bordo anteriore delle ali e della parte anteriore dello shuttle, attraverso l'OBSS e il braccio robotico dello shuttle. Durante l'ispezione, altri membri dell'equipaggio hanno stivato strumenti e materiali che non erano pi\u00f9 necessari. L'ultima parte della giornata \u00e8 stata dedicata al tempo libero.\nMarted\u00ec 25 maggio (12\u00ba giorno).\nLa giornata \u00e8 stata dedicata ai preparativi per l'atterraggio. Il comandante Ham, il pilota Antonelli e lo specialista di missione Good hanno eseguito test del \"Flight Control System\" e il propulsori di manovra dello shuttle.\nSuccessivamente, l'equipaggio \u00e8 stato intervistato da giornalisti appartenenti a varie emittenti radiotelevisive.\nMercoled\u00ec 26 maggio (13\u00ba giorno).\nAlle 07:40 UTC sono iniziati i preparativi per l'uscita dall'orbita, e alle 09:01 UTC sono stati chiusi i portelloni della stiva di carico. L'accensione dei propulsori per l'uscita dall'orbita \u00e8 iniziata alle 11:42 UTC, ed \u00e8 terminata 3 minuti pi\u00f9 tardi. Alle 12:16 UTC, l\"Atlantis\" ha iniziato l'ingresso atmosferico, ad una altezza di e ad una velocit\u00e0 di Mach 25. Alle 12:23 UTC lo shuttle ha iniziato una serie di virate a S, per diminuire la velocit\u00e0. Sei minuti pi\u00f9 tardi si trovava a di altezza e a dalla pista del Kennedy Space Center, viaggiando a Mach 22. Alle 12:34 la navetta ha oltrepassato il punto del rientro atmosferico dove viene generato maggior calore, resistendo ad una temperatura di .\nL\"Atlantis\" ha toccato terra sulla pista 33 della Shuttle Landing Facility del \"Kennedy Space Center\" alle 12:48:11 UTC, arrestandosi alle 12:49:18.\nRisveglio.\nCome tradizione per tutti i voli NASA a partire dal programma Gemini, per ogni giorno di missione, l'equipaggio della STS-132 ha ascoltato un particolare brano musicale scelto da un astronauta, che per lui ha un particolare significato."}
{"id": "722769", "revid": "47767", "url": "https://it.wikipedia.org/wiki?curid=722769", "title": "Federico III di Hohenstaufen", "text": ""}
{"id": "722771", "revid": "73843", "url": "https://it.wikipedia.org/wiki?curid=722771", "title": "STS-133", "text": "La STS-133 \u00e8 una missione spaziale del Programma Space Shuttle (STS), la 35\u00aa di assemblaggio della Stazione Spaziale Internazionale e il volo di assemblaggio ULF5. Il lancio del Discovery \u00e8 stato il terzultimo del programma STS.\nIl Discovery ha portato a bordo della stazione alcuni fra gli ultimi componenti, tra cui il quarto EXPRESS Logistics Carrier; il PMM (Permanent Multipurpose Module, versione modificata del MPLM per essere lasciata permanentemente connessa all'ISS) \"Leonardo\" e Robonaut 2.\nLa NASA sta studiando la possibilit\u00e0 di lasciare a bordo della stazione l'Orbiter Boom Sensor System dopo l'ultima missione Shuttle. L'utilit\u00e0 dell\"OBSS\" \u00e8 stata dimostrata durante le riparazione del segmento P6 durante la missione STS-120. La possibilit\u00e0 di lasciare per lungo tempo questo componente sulla stazione \u00e8 stata dimostrata quando l'equipaggio della missione STS-123 lo lasci\u00f2 sulla ISS per farlo recuperare due mesi dopo dall'equipaggio della missione STS-124, che non poteva portarlo a bordo a causa di problemi di spazio.\nStemma.\nLo stemma \u00e8 basato su disegni dell'artista Robert McCall, tra le ultime creazione della sua lunga carriera. In primo piano un'orbiter solitario sale in un cielo blu scuro lasciando una scia infuocata e turbolenta. L'orbiter \u00e8 circondato da stelle e dalla forma a falce del pianeta Terra. Il numero di missione, \"STS-133\" \u00e8 scritto al centro dello stemma, e l'orbiter sembra fase di decollo. Tuttavia, il \"Discovery\" \u00e8 rappresentato senza i solid boosters e senza il serbatoio esterno, come se fosse al termine della missione. Questo rappresenta il completamento della vita operativa del \"Discovery\" e l'inizio di un nuovo ruolo come simbolo della NASA e fiero lascito della nazione nel volo spaziale.\nMissione.\nCarico della missione.\nPermanent Multipurpose Module.\nLa missione STS-133 ha trasportato sulla stazione il modulo \"Leonardo\", che \u00e8 stato trasformato da Multi-Purpose Logistics Module (MPLM) a Permanent Multipurpose Module (PMM).\nL'Agenzia Spaziale Italiana ha iniziato a costruire il modulo MPLM \"Leonardo\" ad aprile 1996 e ad agosto 1998 \u00e8 stato portato al Kennedy Space Center. Il modulo \u00e8 stato utilizzato per portare equipaggiamento e materiali sulla stazione spaziale per la prima volta con la missione STS-102 tremite lo Shuttle \"Discovery\". Successivamente \u00e8 stato utilizzato altre sette volte prima dellamissione STS-133.\nAl termine della missione STS-131, il modulo \"Leonardo\" \u00e8 stato trasferito alla Space Station Processing Facility del \"Kennedy Space Center\", dove \u00e8 stato riconfigurato e modificato per diventare un modulo permanente della stazione spaziale e per rendere pi\u00f9 facile la sua manutenzione. Tra le modifiche effettuate c'\u00e8 stata l'alleggerimento di ottenuta tramite la rimozione di alcuni equipaggiamenti, l'installazione di un nuovo isolamento multistrato e una protezione chiamata scudo di Whipple da micrometeoriti e detriti spaziali.\nExPRESS Logistics Carrier 4.\nL'ExPRESS Logistic Carrier (ELC) \u00e8 una piattaforma in acciaio progettata per supportare equipaggiamento da agganciare esternamente alla stazione spaziale. Nella missione STS-133, il \"Discovery\" ha trasportato la terza piattaforma che \u00e8 stata agganciata al \"Passive Attachment System\" sul segmento S3. Le prime due, \"ELC-1\" ed \"ELC-2\" sono state portate sulla stazione dalla missione STS-129 e l'ultima, la \"ELC-3\" \u00e8 stata portata dalla missione STS-134. Il peso dell'ELC-4 \u00e8 di circa .\nSull'ECL-4 sono stati caricati diversi componenti di ricambio, chiamati \"Orbital Replacement Units\" (ORU), tra cui un radiatore \"Heat Rejection System Radiator\" di riserva.\nRobonauta.\nIl \"Discovery\" ha portato a bordo della stazione spaziale il robot umanoide Robonaut 2. Anche se il suo scopo iniziale \u00e8 stato di mostrare agli ingegneri il comportamento di un robot in ambiente di microgravit\u00e0, potr\u00e0 attraverso aggiornamenti eventualmente assistere gli astronauti durante le passeggiate spaziali.\nDopo essere stato installato, \"Robonauta\" ha iniziato le sue operazioni all'interno del modulo \"Destiny\".\nInizialmente era stato progettato come prototipo da utilizzare sulla Terra, e per il suo viaggio sulla stazione spaziale ha ricevuto diversi aggiornamenti. Ad esempio \u00e8 stato cambiato il materiale di rivestimento del robot per adeguarsi agli stretti requisiti di anti-infiammabilit\u00e0 della stazione, \u00e8 stato aggiunta una protezione per la compatibilit\u00e0 elettromagnetica, sono stati cambiati i processori con una loro versione pi\u00f9 resistente alle radiazioni. Le ventole di raffreddamento originali sono state sostituite con ventole meno rumorose e il sistema di alimentazione elettrica \u00e8 stato modificato per adattarsi al sistema elettrico della stazione spaziale.\nIl \"Robonauta\" \u00e8 stato anche sottoposto a severi test per accertarsi che il lancio sul \"Discovery\" non lo danneggi e che possa operare nell'ambiente spaziale.\nIl robot pesa e la sua struttura \u00e8 di fibre di carbonio e alluminio, rivestita di nickel. L'altezza \u00e8 di e la larghezza all'altezza delle spalle \u00e8 di . Il robot \u00e8 equipaggiato con 54 servomotori e ha 42 gradi di libert\u00e0. Ha 38 processori di tipo PowerPC ed \u00e8 alimentato da corrente continua a .\nSpaceX DragonEye.\nIl \"Discovery\" \u00e8 stato equipaggiato con un sensore chiamato \"DragonEye\" Developmental Test Objective (DTO), sviluppato dalla \"Advanced Scientific Concepts Inc.\". Si tratta di un sensore LIDAR di navigazione che fornisce una immagine tridimensionale a partire dalla luce laser riflessa da un oggetto. Il sensore \u00e8 infatti dotato di una griglia di 128 per 128 pixel che riceve la luce laser riflessa. Conoscendo la posizione del pixel e il tempo impiegato dalla luce riflessa dall'oggetto \u00e8 possibile creare una mappa tridimensionale.\nIl DragonEye DTO \u00e8 stato installato sul sistema Trajectory Control Sensor (TCS) esistente del \"Discovery\", che \u00e8 installato sul sistema di attracco dello shuttle. Sia il TCS che il sensore DragonEye funzionano con un dispositivo retroriflettente installato sul Pressurized Mating Adapter 2, sul modulo \"Kibo\".\nIl sensore \u00e8 stato testato durante questa missione per il suo futuro utilizzo sulla navetta Dragon di SpaceX.\nPre-lancio.\nIl lancio, inizialmente previsto per il 1\u00ba novembre, \u00e8 stato pi\u00f9 volte rinviato: inizialmente la data era stata spostata al 2 e al 3 novembre, per delle perdite ai motori OMS. Il lancio \u00e8 stato ancora rinviato fino al 5 novembre per dei problemi elettrici ai motori SSME. A 6 ore dal lancio, durante le normali procedure pre-lancio, \u00e8 stata trovata una perdita di idrogeno al GUCP e il lancio \u00e8 stato nuovamente rinviato. Nelle riparazioni, inoltre, si sono scoperte crepe nell'external tank, che hanno portato alla decisione di riportare il Discovery nel VAB.\nUn'ulteriore preoccupazione si \u00e8 verificata quando il membro ufficiale dell'equipaggio Timothy Lennart Kopra si \u00e8 infortunato in un incidente in bicicletta. Per evitare ulteriori rinvii della missione la NASA ha quindi deciso di sostituirlo con Stephen Bowen.\nIl 24 febbraio, alle ore 16:53, Discovery decolla da Cape Canaveral.\nCronologia.\nGioved\u00ec 24 febbraio (1\u00ba giorno, decollo).\nLo Space Shuttle Discovery \u00e8 decollato con successo dal Kennedy Space Center rampa di lancio 39A alle 16:53:24 EST del 24 febbraio 2011. Il decollo \u00e8 stato inizialmente fissato per 16:50:24 ma \u00e8 stato ritardato di 3 minuti a causa di un difetto minore in un sistema informatico utilizzato dal Range Safety Officer (RSO). Una volta risolto il problema \u00e8 stato autorizzato il lancio. Discovery ha impiegato 8 minuti e 34 secondi per raggiungere l'orbita. A circa quattro minuti di volo, un pezzo di schiuma \u00e8 stato visto staccarsi dall'External Tank. Questo evento non \u00e8 stato comunque giudicato pericoloso per il prosieguo del volo dal momento che \u00e8 avvenuto dopo che la navetta aveva lasciato l'atmosfera terrestre. Durante l'ascesa del Discovery, i manager della NASA hanno anche riferito di aver visto altre tre pezzi di schiuma staccarsi dal serbatoio e che avrebbero potuto danneggiare seriamente lo shuttle. Gli ingegneri della NASA hanno spiegato che le perdite di schiuma si hanno a causa di una condizione chiamata \"crio-pompaggio\". Quando il serbatoio esterno viene caricato con idrogeno liquido, l'aria rimane intrappolata nella schiuma. Durante il viaggio verso l'orbita, come il livello di idrogeno nel serbatoio scende, si riscalda e l'aria liquefatta torna ad essere un gas. La pressione generata a causa del cambiamento di stato di idrogeno pu\u00f2 provocare che parti di schiuma del serbatoio possano staccarsi.\nUna volta in orbita, l'equipaggio della missione STS-133 ha aperto le porte stiva di carico e attivato l'antenna di banda Ku per le comunicazioni ad alta velocit\u00e0 con il controllo di missione. Mentre l'antenna era in corso di attivazione, Al Drew e il pilota Eric Boe hanno attivato il Remote Manipulator System (SRMS), noto anche come Canadarm. Pi\u00f9 tardi nella giornata l'equipaggio ha inviato a terra le immagini riprese durante il lancio perch\u00e9 siano analizzate.\nVenerd\u00ec 25 febbraio (2\u00ba giorno).\nIl secondo giorno ha visto l'equipaggio della navetta spaziale Discovery iniziare i preparativi di attracco con la Stazione Spaziale Internazionale (ISS). La giornata \u00e8 iniziata con l'accensione dei motori Orbital Maneuvering System (OMS), accensione chiamata \"NC2 burn\", per immettersi in una traiettoria adatta a raggiungere la ISS. Il comandante Steven Lindsey, il pilota Eric Boe e lo specialista di missione Al Drew hanno poi proseguito la giornata eseguendo un controllo dei pannelli con l'Orbiter Boom Sensor System (OBSS). Lindsey e Boe hanno poi iniziato l'ispezione sulla fascia destra e del resto della navetta. L'intera ispezione ha richiesto circa sei ore per essere completata. Nel corso della giornata, l'equipaggio ha inoltre verificato gli strumenti per il rendezvous al fine di garantire la loro operativit\u00e0. Alla fine della giornata, \u00e8 stata eseguita un'ulteriore accensione dei motori OMS, chiamata \"NC3 burn\".\nSabato 26 febbraio (3\u00ba giorno).\nIl terzo giorno di volo \u00e8 stato dedicato all'aggancio del Discovery alla ISS: L'aggancio \u00e8 avvenuto alle 19:14 UTC. La manovra \u00e8 stata portata a termine con alcune difficolt\u00e0 dovute al moto relativo tra i due corpi che hanno causato un ritardo di circa 40 minuti rispetto alle previsione. I portelli di comunicazione sono stati comunque aperti alle 21:16 UTC, e l'equipaggio di Expedition 26 ha potuto dare il benvenuto sulla stazione all'equipaggio della missione STS-133. Dopo la cerimonia di benvenuto e un briefing di sicurezza, gli astronauti hanno iniziato a trasferire l'Express Logistics Carrier 4 (ELC4). ELC4 \u00e8 stato preso dalla stiva del Discovery dal Remote Manipulator System, pilotato da Nicole Stott e Michael Barratt.\nDomenica 27 febbraio (4\u00ba giorno).\nNel quarto giorno di volo, Nicole Stott e Michael Barratt hanno compiuto alcuni lavori con l'Orbiter Boom Sensor System usando il Canadarm2. Dopo aver eseguito questi lavori, l'equipaggio di STS 133 \u00e8 stato raggiunto dal comandante della Expedition 26 Scott Kelly e dall'ingegnere di volo Paolo Nespoli per una serie di interviste. L'equipaggio ha anche avuto tempo per completare il trasferimento di alcuni materiali dallo Shuttle alla ISS. Sono state inoltre riviste le procedure per la passeggiata spaziale del giorno successivo. Dopo la revisione, Bowen e Drew hanno indossato le maschere di ossigeno e sono entrati nell'airlock dove hanno trascorso la notte ad una pressione di 10,2 psi. Questo viene fatto per aiutare l'espulsione di azoto dal loro sangue e per prevenire la malattia da decompressione.\nLuned\u00ec 28 febbraio (5\u00ba giorno).\nDopo il risveglio alle 06:23 EST, sono cominciati subito i preparativi per l'EVA; alle 08:20 si \u00e8 tenuta una conferenza tra l'equipaggio della stazione e il controllo missione e alle 10:46 \u00e8 iniziata l'attivit\u00e0 extra-veicolare. Durante l'EVA gli astronauti Bowen e Drew hanno installato un cavo di alimentazione tra dei moduli al fine di fornire una fonte di energia di emergenza, qualora risultasse necessario. Le attivit\u00e0 con il braccio robotico SSRMS sono state ritardate a causa di un problema tecnico. Dopo un esperimento giapponese chiamato \"Message in a Bottle\", per raccogliere un campione di vuoto, l'EVA \u00e8 terminata alle 05:20 PM EST, dopo 6 ore e 34 minuti.\nMarted\u00ec 1 marzo (6\u00ba giorno).\nL'attivit\u00e0 principale della giornata \u00e8 stata l'installazione del \"Permanent Multipurpose Module\" \"Leonardo\". Il modulo \u00e8 stato rimosso dalla stiva di carico del \"Discovery\" alle 07:26 CST tramite il braccio robotico della stazione spaziale, operato dagli specialisti di missione Mike Barratt e Nicole Stott, ed \u00e8 stato installato alle 09:05 CST. Il modulo aggiunge di spazio sulla stazione, e include il robot umanoide Robonaut 2.\nBarratt, Stott, il comandante dello shuttle Steve Lindsey e il comandante della stazione Scott Kelly hanno partecipato a interviste con i giornalisti. Gli altri astronauti hanno continuato il trasferimento di equipaggiamento e materiali dallo shuttle alla stazione.\nTutto l'equipaggio ha ripassato le procedure per la passeggiata spaziale prevista per il giorno successivo, e gli specialisti di missione Steve Bown e Al Drew hanno effettuato i preparativi come la configurazione degli strumenti. Successivamente, hanno trascorso la notte nel Joint Airlock, che \u00e8 stato pressurizzato ad una pressione inferiore ( invece della normale pressione di ) per abituare il corpo umano alle tute spaziali ed evitare la malattia da decompressione.\nGli astronauti sono stati informati che la missione \u00e8 stata allungata di un giorno, che \u00e8 stato impiegato per l'allestimento del modulo \"Leonardo\"\nMercoled\u00ec 2 marzo (7\u00ba giorno).\nGli astronauti Steve Bowen e Alvin Drew hanno effettuato la seconda passeggiata spaziale della missione.\nNel frattempo sono continuati i trasferimenti di equipaggiamento e materiali dal \"Discovery\" alla stazione spaziale e lo stivaggio dei rifiuti sulla navetta H-II Transfer Vehicle.\nL'attivit\u00e0 extraveicolare \u00e8 coordinata dalla specialista di missione Nicole Stott, mentre lo specialista Mike Barratt e i comandante della stazione Scott Kelly hanno manovrato il braccio robotico della stazione spaziale.\nDrew ha proceduto a svuotare l'ammoniaca dalla pompa che era stata sostituita nella precedente attivit\u00e0 extraveicolare.\nBowen ha rimosso un \"Lightweight Adapter Plate Assembly\", un dispositivo utilizzato per agganciare esperimenti scientifici all'esterno del laboratorio \"Columbus\" e lo ha portato nella stiva di carico del \"Discovery\" per essere riportato a Terra. Successivamente ha effettuato manutenzione allo Special Purpose Dexterous Manipulator. Drew ha riparato un dispositivo di aggancio.\nGioved\u00ec 3 marzo (8\u00ba giorno).\nNella prima parte della giornata sono continuati i trasferimenti di equipaggiamento e materiali dal \"Discovery\" alla stazione spaziale. L'equipaggio ha partecipato a due interviste con giornalisti di varie emittenti radiotelevisive.\nIl comandante della stazione Scott Kelly e l'ingegnere di volo Cady Coleman hanno effettuato manutenzione su un dispositivo per rimuovere l'anidride carbonica dall'aria (\"Carbon Dioxide Removal Assembly\").\nGli equipaggi hanno ricevuto una telefonata dal Presidente degli Stati Uniti Barak Obama, che si \u00e8 complimentato con l'equipaggio. \"Siete un grande esempio, con la vostra dedizione, il vostro coraggio e il vostro impegno nell'esplorazione. Colonnello Lindsey, deve essere un grande onore essere l'ultimo comandante del Discovery\" ha commentato Obama. \"A nome dell'equipaggio, \u00e8 un vero privilegio far volare il Discovery nella sua ultima missione. Pensiamo che, quando atterreremo, il Discovery avr\u00e0 volato nello spazio per 365 giorni\" ha riposto il comandante Steve Lindsey.\nI responsabili di missione hanno deciso di estendere la missione di un ulteriore giorno, per fornire all'equipaggio dello shuttle pi\u00f9 tempo per allestire il modulo \"Leonardo\".\nNel resto della giornata, Linsdey e il pilota Eric Boe hanno attivato il propulsori di manovra dello Shuttle per aumentare l'orbita della stazione spaziale di circa .\nVenerd\u00ec 4 marzo (9\u00ba giorno).\nIl nono giorno di missione \u00e8 il primo dei due giorni aggiuntivi della missione, e la maggior parte dell'equipaggio dello shuttle \u00e8 stato impegnato con attivit\u00e0 relative al modulo \"Leonardo\", trasferendo equipaggiamento e materiali dal nuovo modulo alla stazione e allestendo il suo interno.\nIl comandante del \"Discovery\" Steve Lindsey, il pilota Eric Boe, gli specialisti di missione Alvin Drew, Steve Bowen, Nicole Stott e Michael Barratt assieme ai loro colleghi della Expedition 26 Kelly, Oleg Skripochka, Alexander Kaleri, Dmitry Kondratyev, Paolo Nespoli e Coleman hanno partecipato ad una conferenza stampa congiunta.\nDurante il pomeriggio, Bowen e Drew hanno stivato gli strumenti impiegati durante le passeggiate spaziali.\nSabato 5 marzo (10\u00ba giorno).\nIl decimo giorno di missione \u00e8 il secondo dei due giorni aggiuntivi della missione. Gli astronauti hanno completato i trasferimenti di equipaggiamento e materiali.\nL'ingegnere di volo Paolo Nespoli e lo specialista di missione Michael Barratt hanno riparato il dispositivo che rimuove l'anidride carbonica dall'aria, chiamato \"Carbon Dioxide Removal Assembly\", mentre il comandante Scott Kelly ha installato un nuovo filtro su un dispositivo di generazione dell'ossigeno chiamato \"Oxigen Generation Assembly\".\nDomenica 6 marzo (11\u00ba giorno).\nIl comandante Lindsey assieme a Boe, Stott e Barratt hanno terminato di trasferire gli ultimi equipaggiamenti da riportare a Terra a bordo del \"Discovery\". Successivamente Bowen e Barratt hanno effettuato dei controlli su alcuni dei sistemi e degli strumenti che saranno impiegati durante la fase di sgancio dalla stazione spaziale, prevista per il giorno successivo.\nDurante gli otto giorni, l'equipaggio del \"Discovery\" ha aiutato ad installare il modulo \"Leonardo\" con di equipaggiamento per la stazione spaziale, ad installare sull'esterno della stazione l'ExPRESS Logistic Rack 4 e portato ulteriori di equipaggiamento trasportato sul ponte intermedio dello shuttle. Tra gli ultimi equipaggiamenti trasportati ci sono le tute spaziali impiegate da Drew e Bowen.\nLa consueta cerimonia di commiato si \u00e8 tenuta alle 14:33 CST, e successivamente \u00e8 stato chiuso il portello tra lo shuttle e la stazione spaziale.\nLuned\u00ec 7 marzo (12\u00ba giorno).\nL'equipaggio si \u00e8 svegliato con la colonna sonora di Star Trek, introdotta da una frase recitata dall'attore William Shatner: \"Spazio, ultima frontiera. Questi sono stati i viaggi dello Space Shuttle Discovery. La sua missione trentennale \u00e8 cercare nuove scoperte scientifiche, costruire avamposti, unire le nazioni nell'ultima frontiera. Per andare coraggiosamente, e fare quello che nessuna astronave ha mai fatto prima\".\nAlle 06:00 CST il \"Discovery\" si \u00e8 sganciato dalla stazione spaziale. Il pilota Eric Boe ha effettuato un giro attorno alla stazione per permettere all'equipaggio di scattare foto alla stazione spaziale. Successivamente \u00e8 stata effettuata la manovra di allontanamento della stazione.\nNel resto della giornata, Lindsey, Boe e Drew hanno effettuato l'ispezione dello scudo termico attraverso il braccio robotico dello shuttle e l'Orbiter Boom Sensor System. Le immagini sono state inviate a Terra per ulteriori analisi e assicurarsi che lo scudo termico dell'orbiter non sia stato danneggiato durante il periodo di attracco alla stazione.\nMarted\u00ec 8 marzo (13\u00ba giorno).\nL'equipaggio ha trascorso la maggior parte della giornata preparandosi per il rientro: il comandante Lindsey, il pilota Boe e lo specialista di missione Stott hanno effettuato i test del \"Flight Control System\" e dei propulsori di manovra dello shuttle.\nSuccessivamente il comandante e il pilota hanno condotto l'esperimento \"Ram Burn Observations\" (RAMBO). \nDopo pranzo, l'equipaggio ha partecipato a interviste con giornalisti di varie emittenti radiotelevisive.\nMercoledi 9 marzo (14\u00ba giorno, atterraggio).\nL'equipaggio ha iniziato i preparativi per uscire dall'orbita alle 05:53 CST, e alle 07:12 sono stati chiusi i portelloni della stiva di carico. Alle 08:52 l'equipaggio ha terminato di indossare le tute impiegate durante il lancio e il rientro.\nAlle 9:42 \u00e8 stato fornito il via libera dal controllo missione per l'uscita dall'orbita e l'accensione dei propulsori \u00e8 avvenuta 10 minuti pi\u00f9 tardi.\nIl \"Discovery\" ha toccato terra alle 10:57 CST sulla pista 15 della Shuttle Landing Facility del Kennedy Space Center.\nCon questa ultima missione, il \"Discovery\" ha orbitato attorno alla terra 5380 volte, percorrendo un totale di .\nRisveglio.\nCome tradizione per tutti i voli NASA a partire dal programma Gemini, per ogni giorno di missione, l'equipaggio della STS-133 ha ascoltato un particolare brano musicale scelto da un astronauta, che per lui ha un particolare significato."}
{"id": "722773", "revid": "74801", "url": "https://it.wikipedia.org/wiki?curid=722773", "title": "Hedemora (comune)", "text": "Hedemora \u00e8 un comune svedese di abitanti, situato nella contea di Dalarna. Il suo capoluogo \u00e8 la cittadina omonima, che conta circa abitanti.\nLocalit\u00e0.\nNel territorio comunale sono comprese le seguenti aree urbane (\"t\u00e4tort\"):"}
{"id": "722780", "revid": "74801", "url": "https://it.wikipedia.org/wiki?curid=722780", "title": "Hedemora", "text": "Hedemora \u00e8 una cittadina della Svezia centrale, capoluogo del comune omonimo, nella contea di Dalarna; nel 2005 aveva una popolazione di abitanti."}
{"id": "722781", "revid": "599013", "url": "https://it.wikipedia.org/wiki?curid=722781", "title": "Gtd", "text": ""}
{"id": "722785", "revid": "834", "url": "https://it.wikipedia.org/wiki?curid=722785", "title": "Megaparsec", "text": ""}
{"id": "722788", "revid": "2069609", "url": "https://it.wikipedia.org/wiki?curid=722788", "title": "Zamenis longissimus", "text": "Il colubro di Esculapio ( o Zamenis longissimus) o saettone \u00e8 un serpente non velenoso della famiglia dei colubridi.\nEtimologia.\nIl nome scientifico della specie si riferisce alle dimensioni: \"longissimus\" \u00e8 superlativo latino di \"longus\" (\"lungo\"). Il suo nome volgare \u00e8 dovuto a Esculapio, dio greco della medicina, rappresentato con un bastone sul quale \u00e8 intrecciato un serpente, simbolo della forza vitale che guarisce i mali.\nTassonomia.\nQuesta specie fu descritta per la prima volta da Laurenti nel 1768 e classificata come \"Natrix longissima\". Singole popolazioni nel tempo furono descritte con una variet\u00e0 di nomi scientifici; il nome di genere \"Zamenis\" compare nel 1841. Per lungo tempo (dal 1926 al 2002) il nome scientifico riconosciuto ufficialmente fu \"Elaphe longissima\", fino a quando un'accurata indagine filogenetica rivoluzion\u00f2 la tassonomia del colubro di Esculapio: dall'analisi del DNA fu stabilita l'appartenenza della specie al genere \"Zamenis\" con l'evidenza della monofilia della stessa. Anche la precedente sottospecie \"Elaphe longissima longissima\" \u00e8 stata omologata a \"Zamenis longissimus\".\nDescrizione.\nIl colubro di Esculapio normalmente raggiunge gli 1,2-1,4 m, raramente oltre 1,6 m nella parte meridionale del suo areale. La slanciata coda costituisce il 20-25 % della lunghezza totale. Esiste un dimorfismo sessuale nelle dimensioni: il maschio \u00e8 pi\u00f9 grande e lungo (pesa circa 900 g, mentre la femmina circa 600 g). La testa \u00e8 lunga, affusolata e non ben distinta dal collo, con occhi di medie dimensioni a pupilla rotonda.La pelle presenta 23 file di squame a met\u00e0 corpo, fino a 250 squame ventrali e 60-90 coppie di squame subcaudali.Non vi \u00e8 dimorfismo sessuale nella livrea: gli adulti sono uniformemente grigio-marroni, giallo-marroni o olivastri, con la parte anteriore del corpo generalmente pi\u00f9 chiara. Alcune squame dorsali possono essere bianche, disposte in bande; in Italia, a causa della variabilit\u00e0 genetica di questa specie, si possono rinvenire esemplari con strisce pi\u00f9 chiare o pi\u00f9 scure lungo il corpo. Le squame della regione mascellare superiore di solito sono gialle e possono esserci due chiazze gialle nel retro del capo. La superficie ventrale \u00e8 gialla o biancastra, e in alcuni individui marcata da poche macchie grigiastre. I giovani sono di colore pi\u00f9 brillante rispetto agli adulti e possiedono da 4 a 7 file di macchie marroni lungo il corpo; da ciascun occhio diparte una striscia scura posteriormente alla mascella.\nBiologia.\n\u00c8 di abitudini prevalentemente diurne, sebbene nei mesi pi\u00f9 caldi compaia anche al crepuscolo; la temperatura ottimale per la sua attivit\u00e0 \u00e8 di 20-22 \u00b0C, raramente al di sotto dei 16 \u00b0C o al di sopra dei 25 \u00b0C. Si nutre di piccoli vertebrati come roditori, lucertole, passeracei, predando anche le uova e i nidiacei. Non possiede veleno, ma \u00e8 un abile costrittore che soffoca le prede tra le spire. \u00c8 predato a sua volta da diversi mammiferi (mustelidi, volpi, cinghiali, ricci) e da varie specie di rapaci; tra i suoi predatori figura anche il biacco.\nTrascorre il letargo, che nelle zone meridionali del suo areale va da ottobre a marzo e nelle zone settentrionali \u00e8 un po' anticipato in autunno e posticipato in primavera, in anfratti, incavi dei muri e in tane ricavate nel terreno o in cavit\u00e0 dei tronchi. \u00c8 un abilissimo arrampicatore, sia di alberi che, a volte, di edifici: raggiunge anche diversi metri di altezza; tollera molto la presenza antropica e non \u00e8 raro incontrarlo vicino a paesi o in parchi e giardini dei centri urbani.\nIl suo territorio \u00e8 in genere poco superiore a un ettaro, ma un maschio pu\u00f2 percorrere anche 2 km alla ricerca di una femmina per l'accoppiamento. Quest'ultimo ha cadenza annuale con circa il 77 % delle femmine che si riproducono annualmente. La maturit\u00e0 sessuale nei maschi si riscontra in esemplari di 75 cm e nelle femmine in esemplari di 85 cm. L'accoppiamento avviene tra maggio e giugno e pu\u00f2 essere preceduto da un combattimento tra maschi rivali; il corteggiamento consiste in una \"danza\" elegante, in cui la coppia assume la forma ad \"esse\" con le code intrecciate. Dopo circa un mese e mezzo, la femmina depone da 2 a 18 uova di forma allungata (6 \u00d7 2,5 cm) tra i detriti vegetali o in cavit\u00e0 di vecchi tronchi caduti. La schiusa avviene tra fine agosto e i primi di settembre; i giovani nati, lunghi dai 12 ai 37 cm, sono subito indipendenti e normalmente vanno in letargo poche settimane dopo gli adulti.\nDistribuzione e habitat.\nIl colubro di Esculapio \u00e8 presente in numerosi stati europei quali Francia, Spagna, Germania, Cechia, Slovacchia, Ungheria, Bulgaria, Romania, Polonia, Svizzera, Italia, nei Balcani, Russia, Moldavia, Ucraina, nonch\u00e9 nella regione anatolica (Turchia) e caucasica (Georgia, Azerbaigian e nord-ovest dell'Iran).\nL'habitat ideale \u00e8 rappresentato dai boschi di caducifoglie e aree rurali ricche di vegetazione arbustiva e di siepi, purch\u00e9 non umide. Si rinviene anche in zone rocciose o nei pressi di costruzioni umane (muri, edifici diroccati). Si trova dal livello del mare sino, in alcuni casi, a 2000 m di altitudine.\nSpecie simili.\nLe popolazioni della specie in Italia meridionale e Sicilia sono state recentemente ascritte ad una specie distinta, \"Zamenis lineatus\" (Camerano, 1891), chiamata in italiano saettone occhirossi.\nIl cervone (\"Elaphe quatuorlineata\") \u00e8 meno slanciato, presenta carenatura sulle squame dorsali e ha due squame preoculari mentre il saettone ne ha una.\nI giovani di \"Zamenis longissimus\" possono assomigliare alla biscia dal collare (\"Natrix natrix\").\nConservazione.\nNon \u00e8 classificato tra le specie in pericolo di estinzione nella Lista rossa IUCN a causa del suo areale molto vasto nel quale \u00e8 molto comune e ubiquitario. Tuttavia in alcune nazioni dove la sua presenza \u00e8 sporadica (Russia, Germania, Georgia, Ucraina, Polonia e Svizzera) \u00e8 considerata localmente una specie a rischio di estinzione."}
{"id": "722790", "revid": "62015", "url": "https://it.wikipedia.org/wiki?curid=722790", "title": "Elaphe longissima", "text": ""}
{"id": "722792", "revid": "169529", "url": "https://it.wikipedia.org/wiki?curid=722792", "title": "Salvatore Mannuzzu", "text": "Biografia.\nFu magistrato fino al 1976 e in seguito deputato per tre legislature consecutive, come indipendente nelle liste del PCI. Visse a Sassari.\nIn et\u00e0 giovanile, nel 1960, pubblic\u00f2 un romanzo sotto lo pseudonimo di Giuseppe Zuri: \"Un Dodge a fari spenti\" (ora Ilisso 2007). Dal 1988, a partire da \"Procedura\" (Premio Viareggio) 1989, diede alle stampe con successo una decina di romanzi presso Einaudi.\nNel 2000 il regista Antonello Grimaldi trasse il film \"Un delitto impossibile\" dal suo romanzo \"Procedura\", che \u00e8 pure considerato (con il coevo \"L'oro di Fraus\" di Giulio Angioni), all'origine di un filone di narrativa sarda gialla (o \"noir\" sardo)."}
{"id": "722794", "revid": "110157", "url": "https://it.wikipedia.org/wiki?curid=722794", "title": "David Doubilet", "text": "Biografia.\nNacque nel 1946 a New York e inizi\u00f2 a scattare foto subacquee all'et\u00e0 di 12 anni. I suoi primi lavori furono eseguiti con una \"Brownie Hawkeye\" protetta dall'acqua da una sacca di gomma. Quasi per caso invent\u00f2 la tecnica dell'Over/Under, utilizzando particolari filtri con punti di fuoco separati.\nCon il National Geographic realizza il libro \"Australia's Great Barrier Reef\", un reportage fotografico sulla barriera corallina australiana. Ha ricevuto negli anni svariati riconoscimenti per il suo lavoro, tra cui il \"The Explorers Club's Lowell Thomas Awards\" e il \"Lennart Nilsson Award\" nel 2001 per la fotografia scientifica."}
{"id": "722795", "revid": "827882", "url": "https://it.wikipedia.org/wiki?curid=722795", "title": "Canino", "text": "Il canino \u00e8 l'unico dente ad essere unico nella propria serie: l'uomo possiede infatti quattro canini, due nell'arcata superiore o mascellare (chiamato canino superiore) e due nell'inferiore o mandibolare (chiamato canino inferiore).\n\u00c8 l'elemento dentario lungo, specialmente a livello radicolare, e ha uno spessore vestibolo-palatale relativamente grande, per ottenere il maggior ancoraggio possibile.\nOdontogenesi.\nIl canino \u00e8 un dente succedaneo, ovvero il proprio sviluppo prevede la formazione di un primo dente deciduo (comunemente detto \"da latte\"), che verr\u00e0 utilizzato nell'infanzia. Nel frattempo avviene la formazione intraossea del dente permanente (definitivo), che durante l'eruzione sfrutter\u00e0 la spinta della radice in corso di formazione e la trazione di fibre gengivali per stimolare l'attivit\u00e0 osteoclastica capace di riassorbire la radice del dentino deciduo fino a farlo vacillare e cadere per far posto al definitivo.\nFunzione.\nQuest'elemento dentale svolge tre funzioni principali:\nI canini sono particolarmente importanti per i mammiferi carnivori; anche mammiferi erbivori (come il panda gigante) possiedono canini aguzzi e ben sviluppati. Essi hanno il compito di afferrare (e uccidere) la preda. Inoltre vengono mostrati per intimidire gli avversari."}
{"id": "722799", "revid": "92723", "url": "https://it.wikipedia.org/wiki?curid=722799", "title": "Loikaw", "text": "Loikaw o Loi-kaw (in birmano: \u101c\u1039\u101d\u102f\u102d\u1004\u1039\u200c\u1031\u1000\u102c\u1039\u200c\u1019\u1039\u101b\u102f\u102d\u1037; MLCTS: \"lwing kaw mrui.\") con una popolazione di 51.249 abitanti secondo il censimento del 2014 \u00e8 la capitale dello stato Kayah della Birmania (Myanmar) oltre ad esserne l'unico centro di rilievo.\nSi trova vicino al confine settentrionale dello stato, ad un'altezza di circa 1200 metri sopra il livello del mare. Gli abitanti sono principalmente Karenni (o Kayah) con minoranze Bamar e Karen.\nLa pi\u00f9 grande centrale idroelettrica della Birmania si trova a 20\u00a0km a est di Loikaw, alle cascate di Lawpita."}
{"id": "722800", "revid": "1987129", "url": "https://it.wikipedia.org/wiki?curid=722800", "title": "Scuropasso", "text": "Lo Scuropasso \u00e8 un torrente dell'Oltrep\u00f2 Pavese, scorre nell'omonima valle in provincia di Pavia.\nEtimologia.\nIl nome \"Scuropasso\" appare una italianizzazione del dialettale \"S'ciarp\u00e0ss\" che si ricollega ai pi\u00f9 antichi \"Schiripasso\", \"Scarampazio\" e \"Crispassus\", che fanno presumere un originario \"*Carispasso\", di probabile origine preromana.\nPercorso.\nNasce nel comune di Colli Verdi, presso la localit\u00e0 \"Pometo\", e scorre verso nord, in una valle piuttosto stretta e profonda tra le colline dell'Oltrep\u00f2 (particolarmente ripido il lato destro della vallata), attraversando i comuni di Rocca de' Giorgi, Montalto Pavese, Montecalvo Versiggia, Lirio, Pietra de' Giorgi e Cigognola. La vallata \u00e8 coltivata in parte a vigneti, e per il resto boscosa.\nIl corso d'acqua sbocca successivamente in pianura tra Cigognola e Broni. Dopo aver sfiorato questa cittadina, si dirige verso il Po, in cui sfocia presso Mezzanino dopo alcuni chilometri in pianura nei quali il corso del torrente \u00e8 arginato. \nGli affluenti del torrente Scuropasso sono, procedendo da monte verso valle e cio\u00e8 da sud verso nord, il Fosso Pezzolo, il Rio Mattasca ed il Rio Pragone. La lunghezza del torrente \u00e8 intorno ai 30\u00a0km, il bacino idrografico si estende su circa 70\u00a0km\u00b2; la portata, a causa della scarsit\u00e0 di affluenti e alla ristrettezza della vallata, \u00e8 modesta.\nIn occasione di forti piogge il torrente, raccogliendo l'acqua dei due versanti delle colline che lo accompagnano per circa 20\u00a0km, pu\u00f2 diventare tumultuoso e tracimare anche in relazione al fatto che la pendenza \u00e8 molto elevata: l'altitudine si abbassa in pochi chilometri di circa 400 metri dal punto in cui nasce.\nAlluvioni.\nNonostante l'apparente tranquillit\u00e0, nel 1945, il torrente inond\u00f2 la vallata in cui sbocca (che prende il nome dal torrente) arrivando a raggiungere una altezza di oltre due metri e mezzo in prossimit\u00e0 delle abitazioni immediatamente vicine.\nNei giorni 17 e 18 giugno 1957 una alluvione caus\u00f2 la morte di cinque persone e ingenti danni."}
{"id": "722805", "revid": "38120", "url": "https://it.wikipedia.org/wiki?curid=722805", "title": "Premiata ditta", "text": ""}
{"id": "722806", "revid": "484362", "url": "https://it.wikipedia.org/wiki?curid=722806", "title": "Premiata teleditta", "text": ""}
{"id": "722808", "revid": "287204", "url": "https://it.wikipedia.org/wiki?curid=722808", "title": "Hollywood (film 1980)", "text": "Hollywood \u00e8 una serie TV del 1980 diretta da Kevin Brownlow e David Gill.\nConsiste in un documentario di 11 ore - diviso in 13 parti - che racconta gli alti e bassi dell'industria cinematografia americana, con numerosi spezzoni e scarti di tanti film degli anni '10 e '20, interviste ai familiari o conoscenti degli attori, oltre a numerose sequenze degli anni '30, '40 e '50, numerose fotografie di scena e molte curiosit\u00e0 sulla vita degli artisti.\nHome video.\nNel Nord America, la serie \u00e8 stata rilasciata in VHS e laserdisc nel 1990 da \"HBO Video\"."}
{"id": "722809", "revid": "31886", "url": "https://it.wikipedia.org/wiki?curid=722809", "title": "Canino superiore", "text": "Il canino superiore \u00e8 il terzo dente dell'arcata dentaria. \u00c8 l'elemento pi\u00f9 lungo: misura 27 mm di cui 10 coronali e 17 radicolari. Ha un diametro mesiodistale piuttosto stretto (7,5 mm), mentre quello vastibolo-palatale \u00e8 relativamente ampio (8 mm); le misure al colletto, in senso mesiodistale e vestibolo-palatale, sono rispettivamente 5,5 mm e 7 mm. Presenta caratteristiche che ricordano gli incisivi nella parte mesiale, ed i premolari nella parte distale.\n\u00c8 un elemento di transizione tra gli incisivi e i premolari: la met\u00e0 mesiale risulta regolarmente convessa, pi\u00f9 simile all'incisivo laterale; la met\u00e0 distale \u00e8 caratterizzata da convessit\u00e0 che la fanno somigliare al premolare. \nDisposizione e rapporti.\nIl canino mesialmente prende contatto con la faccia distale dell'incisivo laterale piuttosto in alto, a livello del terzo coronale; viceversa il contatto distale \u00e8 nel terzo medio, e rivolto al primo premolare. Con il tempo e con l'usura dei denti questo contatto diventa mesialmente una superficie ellittica piuttosto allungata in senso corono-cervicale, mentre distalmente la superficie di contatto \u00e8 piuttosto rotondeggiante.\nMorfologia coronale.\n\"Vestibolarmente\" ha generalmente la forma di una lancia: stretto a livello cervicale, si allarga nel terzo medio per terminare quasi appuntito nella sommit\u00e0 cuspidale. La superficie \u00e8 piuttosto convessa, con l'eccezione di un solco mesiale che dalla met\u00e0 coronale si allarga verso la cuspide; una depressione distale che nasce dalla giunzione amelocementizia, si stringe nel terzo medio e si allarga sul versante distale della cuspide. Queste due evidenti incisure o depressioni, delimitano 3 lobi coronali: il centrale \u00e8 il pi\u00f9 importante ed \u00e8 diviso un due versanti da una costa cervico occlusale che termina con la cuspide del canino. Il versante distale di detta cuspide \u00e8 pi\u00f9 lungo di quello mesiale per cui essa \u00e8 spostata in senso mesiale rispetto all'asse centrale del dente. L'angolo mesiale risulta meno arrotondato del distale e anche i punti di contatto sono pi\u00f9 in basso nella mesiale e pi\u00f9 in alto nella distale. Nella zona del colletto, cio\u00e8 il terzo cervicale si notano le creste cervicali delle rugosit\u00e0 che ripetono la forma semicircolare del colletto.\n\"Palatalmente\" presenta rilievi pi\u00f9 o meno marcati da individuo a individuo: un cingolo occlusale allungato in senso cervico-occlusale, congiunto alla cuspide da una cresta di smalto che prende il nome di \"cresta orale\" o rilievo longitudinale, le creste marginali sono ben disegnate e molto convesse fanno da \"rinforzo\" ai bordi prossimali del dente. Distinguiamo dunque due fosse laterali (una mesiale ed una distale) delimitate da un lato dalle creste marginali, dall'altro dalla cresta orale. \n\"Distalmente\" e \"mesialmente\" il canino ha forma di cuneo, con contorno linguale a forma di \"S\". Da questa prospettiva \u00e8 evidente la convessit\u00e0 delle creste marginali. La linea cervicale presenta la convessit\u00e0 rivolta in senso cuspidale tuttavia il versante distale mostra una linea cervicale meno accentuata rispetto a quella osservabile dalla faccia mesiale. Da questi aspetti si nota lo spostamento vestibolare della cuspide.\n\"Occlusalmente\" mostra una superficie ben distinta dalle coste cuspidali in una porzione vestibolare e una palatale. Il contorno mesiale \u00e8 piuttosto convesso, mentre distalmente sono presenti concavit\u00e0 sia vestibolari sia palatali. La sommit\u00e0 della cuspide \u00e8 spostata verso il lato mesiale.\nMorfologia radicolare.\nIl canino \u00e8 monoradicolato: il tronco radicolare \u00e8 piuttosto largo per i 2/3 cervicali, poi si assottiglia bruscamente fino all'apice, che risulta lievemente piegato in senso distale o, pi\u00f9 raramente, mesiale. Sia la faccia mesiale sia quella distale della radice sono attraversate per tutta la loro lunghezza, da una depressione longitudinale (pi\u00f9 marcata sul lato distale). La presenza di queste depressioni \u00e8 caratteristica dei canini, contribuiscono a conferire a questi elementi dentari una grande stabilit\u00e0 e ritenzione all'interno dell'alveolo: inoltre impediscono che il dente ruoti sul suo asse centrale.\nLa radice \u00e8 attraversata da un unico canale radicolare, generalmente piuttosto ampio. Nel 24% dei casi dal canale principale si dipartono canali laterali, nell'8% dei casi le ramificazioni sono solo apicali.\nNel dente giovane la camera pulpare \u00e8 molto ampia, specialmente in senso mesio-distale. Col passare del tempo, l'apposizione di dentina terziaria riduce la cavit\u00e0 pulpare tendendo ad arrotondarne la sezione.\nOdontogenesi.\nLa calcificazione della corona comincia verso i 4-5 mesi e viene completata verso i 6-7 anni. Il dente erompe verso i 12 anni, sostituendo il deciduo, e la rizogenesi \u00e8 completata tra i 13 e i 15 anni.\nIl deciduo erompe tra i 16 e i 20 mesi."}
{"id": "722812", "revid": "1543377", "url": "https://it.wikipedia.org/wiki?curid=722812", "title": "Cromosoma 22", "text": "Con il nome di cromosoma 22 si indica per convenzione il secondo pi\u00f9 piccolo cromosoma umano in ordine di grandezza, con quasi 50 milioni di nucleotidi. Gli individui presentano solitamente due copie del cromosoma 22, come di ogni autosoma, che rappresentano oltre l'1,5% del DNA totale nella cellula.\nNel 1999, i ricercatori del Progetto Genoma Umano annunciarono di aver completato il sequenziamento del cromosoma. Il cromosoma 22 fu il primo cromosoma umano ad essere completamente sequenziato.\nPoich\u00e9 i ricercatori usano differenti approcci per prevedere il numero di geni sui singoli cromosomi, le stime di questi sono variabili. In questo caso, il cromosoma 22 potrebbe contenere dai 600 agli 800 geni.\nGeni.\nAlcuni importanti geni localizzati nel cromosoma 22.\nMalattie.\nLe seguenti malattie hanno una qualche correlazione con i geni del \nAberrazioni cromosomiche e genomiche.\nLe seguenti condizioni sono causate da cambiamenti nella struttura o nel numero di copie del cromosoma 22."}
{"id": "722815", "revid": "2122884", "url": "https://it.wikipedia.org/wiki?curid=722815", "title": "Michele Gammino", "text": "Nato a Roma da genitori trasferitisi da Palermo, \u00e8 padre di un altro doppiatore, Roberto Gammino, e zio della doppiatrice Letizia Scifoni.\nCarriera.\nDoppiaggio.\n\u00c8 noto soprattutto per essere il doppiatore ufficiale di Harrison Ford e Steven Seagal, e per aver prestato voce a Kevin Costner, Jack Nicholson, Bill Murray, Bob Hoskins, Richard Gere e Bruce Campbell in alcune significative interpretazioni.\nTra gli attori doppiati vi sono Kris Kristofferson in \"Blade\", Timothy Dalton in due film di James Bond, Chevy Chase in \"Spie come noi\", Tom Wilkinson in \"The Exorcism of Emily Rose\", Paul Sorvino in \"Quei bravi ragazzi\", Dustin Hoffman in \"Oggi \u00e8 gi\u00e0 domani\" e Alan Rickman in \"Sweeney Todd - Il diabolico barbiere di Fleet Street\", oltre a Cary Grant e Gary Cooper nei ridoppiaggi di \"La dama e l'avventuriero\" e \"L'idolo delle folle\".\nPer la televisione, ha doppiato Danny Aiello ne \"L'ultimo padrino\", Tim Allen ne \"L'uomo di casa\", Fran\u00e7ois P\u00e9rier ne \"La piovra\" e Timothy Dalton in \"Chuck\".\nNel 1995 riceve un riconoscimento speciale intitolato a \"Pino Locchi\" nella prima edizione del Leggio d'oro, dopo nove anni di distanza, nel luglio 2014, riceve un altro riconoscimento speciale, questa volta alla carriera, e il premio della critica all'undicesima edizione del Leggio d'oro.\nTelevisione.\nIl volto di Michele Gammino \u00e8 noto al grande pubblico per la sua esperienza come conduttore della popolare trasmissione televisiva \"Giochi senza frontiere\" per quattro stagioni, dal 1979 al 1982. Era subentrato allo storico presentatore Ettore Andenna, e nei suoi primi due anni fu affiancato da Milly Carlucci. Rimase poi fino alla prima sospensione del programma.\nNell'estate del 1978 aveva presentato il gioco a premi \"Il sesso forte\" in coppia con Enrica Bonaccorti; nella primavera del 1980 ha commentato per la Rai l'Eurofestival.\nNei primi anni ottanta ha condotto il gioco \"Un terno al lotto\" su Primarete.\nPartecip\u00f2 alla famosa trasmissione \"Portobello\" condotta da Enzo Tortora in qualit\u00e0 di inviato in giro per l'Italia alla scoperta di specialit\u00e0 eno-gastronomiche.\nHa recitato anche negli sceneggiati TV \"Le ragazze di piazza di Spagna\", \"Carabinieri 7\", \"Una donna per amico\", \"Linda e il brigadiere\", \"Un medico in famiglia\" e nella terza stagione de \"I Cesaroni\".\n\u00c8 stato anche telecronista RAI di alcune edizioni del Concerto di Capodanno di Venezia ospitato dal Teatro La Fenice e trasmesso in Mondovisione.\nCinema.\nLa carriera cinematografica di Gammino si \u00e8 svolta per lo pi\u00f9 nel corso degli anni '70 e all'inizio degli anni ottanta.\nTeatro.\nMolte sono anche le produzioni teatrali a cui Gammino ha preso parte. Tra le altre si possono ricordare le recenti \"Fantasma d'amore\" con Anna Mazzamauro per la regia di Pino Strabioli, \"\u00c8 ricca, la sposo e l'ammazzo\" e \"La signora in rosso\" entrambi con Gianfranco D'Angelo.\nNel 1974 ricopre il ruolo di Ponzio Pilato nel musical \"Uomo\" di Franco Chillemi e Uccio Sanacore, prodotto da Corrado Mantoni ed ispirato alla vita di Ges\u00f9 Cristo. In questa occasione dimostra doti canore oltre a quelle recitative. A novembre del 2010 impersona al Teatro Sistina il principe Nicol\u00f2 Paritelli nella commedia musicale di Garinei e Giovannini \"Rugantino\", diretta da Enrico Brignano.\nDoppiaggio.\nDirettore del doppiaggio.\n\"Potenza virtuale\", \"Non aprite quella porta 3\", \"Desperado\", \"Belva di guerra\", \"Panarea\", \"Poliziotto in blue jeans\", \n\"Amore estremo - Tough Love\", \"Levity\", \"The Butterfly Effect\", \"I fiumi di porpora 2 - Gli angeli dell'Apocalisse\", \"Due candidati per una poltrona\", \"\", \"Dark Woods\", \"Crime Party\", \"Sballati d'amore\", \"Pulse\", \"Down in the Valley\", \"The Last Kiss\", \"Ol\u00e9\", \"Lettere da Iwo Jima\", \"Una squadra molto speciale\", \"Nessuno pu\u00f2 sentirti\", \"The Queen and I\", \"The Sessions - Gli incontri\", \"Dream Team\", \"Un piano perfetto\", \"Beyond\", \"A testa alta\", \"Momentum\", \"The Broken Key\", \"Il giustiziere della notte - Death Wish\", \"The Crew - Missione impossibile\", \"Un'ultima risata\", \"Falling In Love - Ristrutturazione con amore\", \"Fractured\", \"I due papi\", \"Lucky Luke\"."}
{"id": "722817", "revid": "1610933", "url": "https://it.wikipedia.org/wiki?curid=722817", "title": "Gatto dai piedi neri", "text": ""}
{"id": "722820", "revid": "1821847", "url": "https://it.wikipedia.org/wiki?curid=722820", "title": "Convenzione di Aguascalientes", "text": "La Convenzione di Aguascalientes venne formata in Messico durante la rivoluzione messicana.\nDopo la sconfitta di Victoriano Huerta, i diversi gruppi rivoluzionari guidati da Pancho Villa, Emiliano Zapata e Venustiano Carranza si riunirono ad Aguacalientes (1914) con il fine di elaborare un programma di governo nazionale.\nAguascalientes divenne cos\u00ec il luogo in cui avvennero gli accordi pi\u00f9 importanti tra le diverse parti rivoluzionarie, tra cui la costituzione della Convenzione Rivoluzionaria come organo sovrano, l'attuazione del piano di Ayala e la nomina di Eulalio Guti\u00e9rrez come presidente provvisorio della repubblica.\nLa Convenzione tuttavia non riusc\u00ec a trovare un accordo definitivo e molto presto gi\u00e0 nel 1914 si spacc\u00f2 tra i sostenitori della sua assoluta legittima autorit\u00e0 democratica, i Convenzionalisti, guidati dai generali Villa e Zapata e la fazione costituzionalista che stava prendendo un via sempre pi\u00f9 autoritaria guidata da Carranza e dal generale \u00c1lvaro Obreg\u00f3n, dando il via cos\u00ec a una nuova fase della guerra civile, che sarebbe stata vinta dai Costituzionalisti nel 1920."}
{"id": "722821", "revid": "104825393", "url": "https://it.wikipedia.org/wiki?curid=722821", "title": "Canino inferiore", "text": "Il canino inferiore \u00e8 il terzo dente dell'arcata dentaria. \u00c8 l'elemento pi\u00f9 lungo dopo l'omologo superiore: misura 27 mm di cui 11 coronali e 16 radicolari. Ha un diametro mesiodistale piuttosto stretto (7 mm), mentre quello vastibolo-linguale \u00e8 relativamente ampio (7.5 mm) le misure dei diametri al colletto in senso mesiodistale e vestibolo-linguale sono rispettivamente 5.5 mm e 7 mm. \n\u00c8 un elemento di transizione tra gli incisivi e i premolari, ma a differenza del superiore risulta pi\u00f9 slanciato e quindi pi\u00f9 simile all'incisivo, con la corona che sembra, nelle diverse facce, prolungare la radice.\nDisposizione e rapporti.\nIl canino mesialmente prende contatto con la faccia distale dell'incisivo laterale piuttosto in alto, a livello del terzo coronale; viceversa il contatto distale \u00e8 nel terzo medio, e rivolto al primo premolare inferiore. Con il tempo e con l'usura dei denti questo contatto diventa mesialmente una superficie ellittica piuttosto allungata in senso corono-cervicale, mentre distalmente la superficie di contatto \u00e8 piuttosto rotondeggiante. \nMorfologia coronale.\n\"Vestibolarmente\" (quindi frontalmente) la corona \u00e8 a forma di lancia, allungata verticalmente, le due depressioni longitudinali della corona risultano meno accentuate di quelle del canino superiore, di conseguenza risulta meno accentuata la suddivisione in tre lobi. Nel terzo cervicale, come gli incisivi, si notano le creste cervicali, delle rugosit\u00e0 che ripetono la forma semicircolare del colletto. Mesialmente il contorno coronale \u00e8 pressoch\u00e9 allineato a quello radicolare, e il punto di contatto molto alto fa s\u00ec che la costa marginale mesiale sia pi\u00f9 corta e meno inclinata di quella distale quindi anche in questo caso, al pari del canino superiore, la cuspide risulta spostata mesialmente all'asse centrale dell'elemento. Viceversa il contorno distale risulta pi\u00f9 arrotondato.\nLingualmente (la faccia rivolta verso l'interno della cavit\u00e0 orale) presenta gli stessi rilievi del superiore, seppur meno marcati: un cingolo occlusale, congiunto alla cuspide dalla cresta longitudinale meno marcata; le creste marginali sono ben disegnate e molto convesse. Distinguiamo dunque due fosse laterali (una mesiale e una distale) delimitate da un lato dalle creste marginali, dall'altro dalla cresta orale.\n\"Distalmente\" e \"mesialmente\" presenta un contorno vestibolare decisamente convesso, con una bombatura cervicale poco marcato sulla corona, lingualmente osserviamo un cingolo piuttosto eviddente, da questi aspetti infine si nota lo spostamento linguale della cuspide.\n\"Occlusalmente\" la superficie \u00e8 ben distinta dalle coste cuspidali in una porzione vestibolare e una palatale. Il contorno mesiale \u00e8 piuttosto convesso, mentre distalmente sono presenti concavit\u00e0 sia vestibolari sia palatali, seppure meno marcate rispetto all'omologo superiore, cos\u00ec come avviene per gli incisivi superiori e inferiori. La sommit\u00e0 della cuspide \u00e8 spostata verso il lato mesiale.\nMorfologia radicolare.\nIl canino \u00e8 monoradicolato: il tronco radicolare \u00e8 piuttosto largo per i 2/3 cervicali, poi si assottiglia dolcemente fino all'apice, che risulta allineato all'asse maggiore radicolare nel 60% dei casi, oppure lievemente piegato in senso distale o, pi\u00f9 raramente, linguale. Anche in questo caso, sia la faccia mesiale sia quella distale della radice \u00e8 attraversata da un'area depressiva longitudinale. La funzione anatomica di queste depressioni \u00e8 quella di conferire all'elemento dentale maggiore stabilit\u00e0 all'interno della cavit\u00e0 alveolare impedendo anche che il dente ruoti su s\u00e9 stesso.\nLa radice \u00e8 attraversata da un unico canale radicolare nel 94% dei casi, oppure da due canali distinti. Nel 10% dei casi dal canale principale si dipartono canali laterali o ramificazioni apicali.\nNel dente giovane la polpa \u00e8 molto ampia, specialmente in senso mesio-distale. Col passare del tempo, la apposizione di dentina terziaria riduce la cavit\u00e0 pulpare tendendo ad arrotondarne la sezione.\nOdontogenesi.\nLa calcificazione della corona comincia verso i 4-5 mesi e viene completata verso i 6-7 anni. Il dente erompe verso i 10 anni, sostituendo il deciduo, e la rizogenesi \u00e8 completata tra i 12 e i 14 anni.\nIl deciduo erompe tra i 16 e i 20 mesi."}
{"id": "722826", "revid": "1305772", "url": "https://it.wikipedia.org/wiki?curid=722826", "title": "Tavernelle (Panicale)", "text": "Tavernelle \u00e8 una frazione del Comune di Panicale (PG).\nIl paese si sviluppa lungo la Strada statale 220 Pievaiola, che collega Perugia a Citt\u00e0 della Pieve, ed \u00e8 attraversato dal fiume Nestore. Sorge ad un'altitudine di 236 e per densit\u00e0 demografica rappresenta il centro pi\u00f9 popoloso del territorio comunale, ben pi\u00f9 della stessa citt\u00e0 di Panicale. Secondo il censimento Istat del 2001, conta 2.864 abitanti.\nStoria.\nIl paese ha origine nel XIV secolo in epoca coeva alla costruzione del castello di Mongiovino Vecchio, diventando importante luogo di passaggio e di sosta per quanti da Perugia si recavano verso Citt\u00e0 della Pieve e Chiusi. Il nucleo originario dell'abitato, inizialmente denominato \"Le taverne di Bartuccio\", dal nome di un oste che per primo vi apr\u00ec la sua locanda, si \u00e8 sviluppato intorno ad osterie e stazioni di posta che numerose offrivano ristoro e pernottamento a uomini e cavalli.\nVi fu edificata nel 1490 una \"domus hospitalis\" per il ricovero dei forestieri e, successivamente, nel 1579 una chiesetta, al fine di seppellirvi i morti ed erigervi una Compagnia sotto il titolo di Compagnia della Morte. Tuttavia i tavernellesi, ritenendo pi\u00f9 decoroso officiare il rito della sepoltura presso il Santuario della Madonna di Mongiovino, non avviarono mai questa pratica.\nLa chiesetta inglob\u00f2 un'edicola con immagine tardocinquecentesca di autore ignoto raffigurante la Vergine con Bambino ed angeli sopra un unico altare. Oggetto di devozione popolare per molti secoli, l'affresco rappresenta la pi\u00f9 antica testimonianza del paese ed \u00e8 oggi conservato nella chiesa di San Luigi Gonzaga, fatto restaurare nel 1943 dal proprietario terriero Giuseppe Bucci.\nLa collina che sovrasta Tavernelle fu teatro della battaglia di Mongiovino che nel 1643 vide scontrarsi le truppe medicee e quelle papali. Il conflitto \u00e8 stato raffigurato in un dipinto del pittore francese Jacques Courtois, oggi visibile presso la Galleria degli Uffizi di Firenze.\nConsiderata la sua posizione di transito, Tavernelle ha ospitato numerose personalit\u00e0. Si ricordano le visite, nel 1741, di San Paolo della Croce, cui la tradizione cattolica attribuisce un miracolo proprio in questo luogo, e quella di papa Gregorio XVI, il 28 settembre 1841, accolto con onori solenni in occasione della sua visita alle diocesi dello Stato Pontificio.\nNel 1816, con l'occupazione Napoleonica, i territori di Missiano, Tavernelle, Mongiovino, Colle San Paolo e Montali vengono annessi a Panicale .\nIl paese \u00e8 soggetto per met\u00e0 alla giurisdizione della Parrocchia di Oro, nella diocesi di Perugia, e per met\u00e0 a quella della Parrocchia di Mongiovino, nella diocesi di Citt\u00e0 della Pieve.\nCon il passaggio della chiesetta, denominata originariamente \"Annunziata\" e poi \"Beata Vergine delle Grazie\", dalla parrocchia di Oro a quella di Mongiovino, avvenuto in data 7 settembre 1836, Tavernelle viene unificata e da questo momento registra un crescente sviluppo.\nLa chiesa di San Luigi Gonzaga viene edificata sulle macerie della preesistente chiesetta nel 1857 con un fondo di 600 scudi, \"contribuiti dal Comune per lo zelo dei deputati Sig. Giovanni Businelli, Don Luigi Giudarelli e Dott. Luigi Boccardi\", su disegno dell'Ing. Giovanni Caproni di Fontignano, e restaurata con concorso di popolo nel 1943.\nDalla seconda met\u00e0 del XIX secolo, grazie all'insediamento di numerosi forestieri, il paese conosce un notevole sviluppo commerciale e agricolo e vi si insediano le prime industrie, attirate anche dai primi ritrovamenti di lignite nel bacino di Pietrafitta.\nDal 1942 al 1943, a Tavernelle fu istituito un campo di internamento fascista, destinato anche ai prigionieri provenienti dalla Jugoslavia .\nLa frazione subisce una profonda trasformazione a partire dai primi anni Cinquanta del XX secolo quando la costruzione di una centrale termoelettrica presso il bacino di Pietrafitta, su iniziativa dell'imprenditore Angelo Moratti, attira centinaia di tecnici e maestranze provenienti da tutta Italia che si insediano a Tavernelle. Parallelamente si sviluppa un tessuto industriale e artigianale.\nDal 1953 al 1960 il paese \u00e8 stato capolinea del tratto ferroviario Ellera Corciano - Tavernelle Val Nestore.\nNelle vicinanze si trova il santuario della Madonna delle Grondici, dedicato al culto di Maria. Il nome deriva dal termine \"suggrundarium\", che in latino indica il luogo ove venivano sepolti i bambini morti senza essere stati ancora battezzati (\"sub grunda\", cio\u00e8 sotto le gronde di un tetto); all'interno della chiesa si conserva un gonfalone che ricorda un episodio miracoloso che ha consentito la nascita del santuario nel XV secolo, per proteggere una edicola sacra contenente l'immagine della Madonna. Custodito per quattro secoli da eremiti, il santuario viene identificato nella tradizione popolare come miracoloso per le donne che non possono avere bambini. Dal 1870 venne guidato da \"affittuari\", che per\u00f2 compirono irregolarit\u00e0 nella gestione delle offerte dei fedeli. Infine, nel 1924, il santuario pass\u00f2 direttamente alle dipendenze dell'arcidiocesi di Perugia-Citt\u00e0 della Pieve, che ne modific\u00f2 la struttura architettonica.\nSul versante nord della Valnestore, adagiato sulla collina che sovrasta Tavernelle, si trova il Santuario della Madonna di Mongiovino, progettato dall'architetto Rocco da Vicenza nel 1524, in seguito all'approvazione da parte di Leone X di eventi prodigiosi che si sarebbero manifestati alla pastorella Andreana.\nEconomia.\nIl paese, sin dal XV secolo, \u00e8 stato sede di importanti fiere di bestiame. I settori tradizionali dell'economia sono l'agricoltura, l'artigianato e il commercio. Nel XX secolo il ritrovamento del bacino lignitifero e la realizzazione della centrale termoelettrica di Pietrafitta hanno rappresentato un elemento trainante per lo sviluppo economico di Tavernelle, che oggi costituisce il nucleo produttivo e commerciale del territorio di Panicale. Il settore tessile, chimico, elettromeccanico ed edilizio hanno prosperato fino alla crisi del 2008.\nNel 2014 si \u00e8 costituito a Tavernelle uno dei primi Centri Commerciali Naturali (CCN) in Umbria. I recenti progetti innovativi sono rivolti ai turisti col l'intento di rivitalizzare il centro storico.\nManifestazioni.\nOgni anno, si svolgono a Tavernelle le seguenti manifestazioni:\nFerrovie.\nDal 1953 al 1960 era in funzione la ferrovia Ellera-Tavernelle e Tavernelle aveva la sua stazione ferroviaria. Fu chiusa a seguito del mancato prolungamento fino alla stazione di Chiusi posta sulla ferrovia Firenze-Roma.\nBibliografia.\nG. Cerbini: Tavernelle di Mongiovino, Tipografia Guerra - Perugia, 1986\nM. Marzoli: Tavernelle. Un secolo, una scuola. Da Comitato \"Asilo d'Infanzia\" ad Associazione \"Monumento ai Caduti\", Edizioni Lu\u00ec - Chiusi, 2010\nM. Marzoli: Leggenda Gialloverde. Il Tavernelle delle origini tra Velox e Somintra 1921 - 1966, Litograf Editor Citt\u00e0 di Castello, 2012"}
{"id": "722832", "revid": "1610933", "url": "https://it.wikipedia.org/wiki?curid=722832", "title": "Gatto marmorizzato", "text": ""}
{"id": "722833", "revid": "287204", "url": "https://it.wikipedia.org/wiki?curid=722833", "title": "RS MMC", "text": ""}
{"id": "722836", "revid": "327773", "url": "https://it.wikipedia.org/wiki?curid=722836", "title": "Monti Wicklow", "text": "I Monti Wicklow (in inglese \"Wicklow Mountains\", in gaelico irlandese \"Sl\u00e9ibhte Chill Mhant\u00e1in\" sono una catena montuosa dell'Irlanda sud-orientale. Corrono da nord verso sud, precisamente dalla Contea di Dublino lungo Wicklow e Wexford.\nDove le montagne si estendono nella contea di Dublino, sono conosciute localmente come le Montagne di Dublino.\nGeografia.\nNell'isola d'Irlanda non ci sono montagne particolarmente alte, ed i Wicklow mantengono questa premessa: il Lugnaquilla \u00e8 il picco pi\u00f9 alto a 926\u00a0m, seguito dal \"Mullaghcleevaun\" ad 847 e dal Tonelagee a 817 m. La cima del Kippure, invece, \u00e8 la pi\u00f9 alta nella Contea di Dublino con 757\u00a0m.\nIl fiume Slaney ha la sua sorgente a sud ovest del Lugnaquilla e scorre nelle valli occidentali per circa 80\u00a0km prima di sfociare nel Mar d'Irlanda a Wexford. La centrale elettrica di Turlough Hill \u00e8 l'unica idroelettrica dell'Irlanda, ed \u00e8 situata nei pressi del \"Wicklow Gap\", a met\u00e0 strada tra Hollywood e Glendalough.\nIl limite meridionale dei monti \u00e8 segnato dal monte Croghane, il pi\u00f9 alto fra quelli al confine tra Wicklow e Wexford e teatro, nel XIX secolo, dell'unica \"corsa all'oro\" irlandese.\nFruizione.\nL'intera area \u00e8 molto frequentata, specialmente nei weekend, dagli abitanti di Dublino, dato che offre molti svaghi come pesca, canottaggio e trekking. In particolare la catena montuosa \u00e8 attraversata, grossomodo in direzione nord-sud, dalla Wicklow Way.\nAl centro \u00e8 situato il complesso monastico di Glendalough, che si crede sia stato fondato da San Kevin ed \u00e8 oggi una meta turistica molto popolare.\nBuona parte della catena montuosa \u00e8 tutelata dal Parco nazionale dei Monti Wicklow."}
{"id": "722841", "revid": "110157", "url": "https://it.wikipedia.org/wiki?curid=722841", "title": "Aspartato carbammiltransferasi", "text": "La aspartato carbammiltransferasi (o aspartato transcarbammilasi, o ATCasi) \u00e8 un enzima allosterico appartenente alla classe delle transferasi coinvolto nella sintesi delle basi pirimidiniche. La struttura di questo enzima \u00e8 composta da dodici subunit\u00e0, sei delle quali sono dette subunit\u00e0 catalitiche e sei sono unit\u00e0 regolatorie. Esso catalizza, pi\u00f9 nel dettaglio, la seguente reazione:\nL'enzima presenta due effettori allosterici: ATP, che attiva l'enzima, e CTP, che lo reprime. La struttura di questo enzima \u00e8 stata investigata in entrambe le sue conformazioni.\nLa struttura ai raggi X della ATCasi rivela che le subunit\u00e0 catalitiche sono disposte come gruppi di trimeri (c3) uniti a tre gruppi di dimeri regolatori (r2) , ciascun dimero regolatorio si unisce a due subunit\u00e0 catalitiche in trimetri c3 differenti. I trimetri catalitici isolati sono attivi, hanno una curva di saturazione iperbolica (non cooperativa) e non sono influenzati da CTP o ATP, in quanto questi ultimi si legano solo alle subunit\u00e0 regolatorie dell'ACTasi. Le subunit\u00e0 regolatorie isolate, invece, legano soltanto gli effettori allosterici, ma non presentano alcuna attivit\u00e0 enzimatica: il loro ruolo risulta essere confinato soltanto alla funzione regolatrice.\nLe transizioni allosteriche dallo stato T inattivo (CTP) allo stato R attivo (ATP) comportano modificazioni conformazionali a livello di struttura quaternaria e terziaria, mentre la secondaria \u00e8 sostanzialmente preservata. \nUna volta attivato l'enzima, dissociatosi dalle subunit\u00e0 regolatorie invece associate agli effettori, le subunit\u00e0 catalitiche reagiscono con i substrati mediante legame cooperativo: il legame del substrato ad una subunit\u00e0 catalitica determina un incremento dell'affinit\u00e0 di legame del substrato e dell'attivit\u00e0 catalitica delle altre 5 subunit\u00e0 catalitiche."}
{"id": "722843", "revid": "767487", "url": "https://it.wikipedia.org/wiki?curid=722843", "title": "Butch Vig", "text": "Dopo decenni passati producendo, nei celebri Smart Studios, piccole band locali prevalentemente punk rock, Butch Vig raggiunge la notoriet\u00e0 nel 1991 con \"Nevermind\", che porta al successo planetario i Nirvana e \"Gish\" degli Smashing Pumpkins; in seguito produrr\u00e0 anche \"Siamese Dream\" degli stessi Smashing Pumpkins.\nSecondo molti una parte del successo di \"Nevermind\" sarebbe dovuta proprio alla produzione di Vig. Kurt Cobain originariamente rifiut\u00f2 l'impostazione data da Vig perch\u00e9 la giudic\u00f2 troppo sofisticata e \"pulita\", Cobain infatti avrebbe preferito un suono pi\u00f9 \"sporco\", ma alla fine Vig riusc\u00ec a convincerlo. Il progetto successivo di Vig riguard\u00f2 gli Smashing Pumpkins, Billy Corgan (leader del gruppo) apprezz\u00f2 molto l'elaborata produzione di Vig su \"Siamese Dream\", il cui successo trascin\u00f2 verso la fama molte band indie. Attualmente Vig \u00e8 batterista del gruppo dei Garbage che ha fondato insieme con l'amico Steve Marker e con Duke Erikson, con cui suonava negli Spooner.\nBiografia.\nButch Vig nacque da David Bryan Vig e Betty Vig in Viroqua, Wisconsin, Vig ha due fratelli, Chris e Lisa. Vig studi\u00f2 pianoforte per sei anni, prima di interessarsi alla batteria dopo aver visto suonare The Who con gli The Smothers Brothers, e ben presto cambi\u00f2 il suo piano per una batteria da 60 dollari. Trasferitosi a Madison, Vig si iscrisse all'Universit\u00e0 del Wisconsin per studiare cinema, dove conobbe Steve Marker. Vig contribu\u00ec ai pezzi di colonne sonore per diversi film a basso budget, tra cui una canzone in \"Slumber Party Massacre\". A Madison, Vig ader\u00ec a un certo numero di garage pop band, tra cui gli Eclipse, e nel 1978 form\u00f2 gli Spooner con Duke Erikson, Benton Dave, Jeff Walker e Tappero Joel. Gli Spooner fondarono la loro etichetta, la Boat Records in cui pubblicavano le loro registrazioni, compreso il loro EP di debutto del 1979 \"Cruel School\".\nNel 1984, Vig e Marker fondarono gli Smart Studios di Madison, pur continuando a suonare la batteria negli Spooner di notte e fare il tassista di giorno. Quando gli Spooner presero slancio, Vig form\u00f2 una band chiamata First Person con Marker e Phil Davis, e un progetto chiamato Fire Town con Davis ed Erikson. I Fire Town divennero presto la priorit\u00e0 per Vig, e dopo il loro primo album furono messi sotto contratto dall'Atlantic Records. L'Atlantic assunse il produttore Michele Fondelli per lavorare con i Fire Town sul loro secondo album. Nonostante la band fall\u00ec poco dopo, Vig impar\u00f2 molte tecniche di produzione. Vig riform\u00f2 gli Spooner per l'ultimo album prima di iniziare a dedicarsi alla produzione a tempo pieno.\nCarriera da produttore.\nIl primo lavoro di produzione di alto profilo fu nel 1991, quando produsse \"Gish\" degli Smashing Pumpkins e \"Nevermind\" dei Nirvana. Billy Corgan accolse con favore la produzione elaborata da Vig su \"Siamese Dream\" degli Smashing Pumpkins. Questo album incontr\u00f2 grande accoglienza di pubblico e di critica. Vig produsse anche due album per i Sonic Youth, \"Dirty\" del 1992 e \"Experimental Jet Set, Trash e n. Star\" del 1994.\nVig ha lavorato con Jimmy Eat World al loro sesto album \"Chase This Light\" uscito nell'ottobre 2007. Ha prodotto la sua band inglese The Subways al loro secondo album \"All or Nothing\". Ha inoltre lavorato con Tom Gabel di \"Against Me!\" il suo EP da solista, \"Heart Burns\". Shirley Manson, cantante dei Garbage, ha rivelato in un'intervista con Carson Daly che Vig avrebbe prodotto l'ottavo album dei Green Day \"21st Century Breakdown\", che poi ha vinto un Grammy Award nella categoria Miglior Album Rock. Recentemente, Vig \u00e8 stato affiancato nel suo lavoro di mixaggio da Billy Bush che ha anche lavorato sugli album e tour dei Garbage.\nIl 6 settembre 2010 inizia a registrare il settimo album dei Foo Fighters, Wasting Light; il tutto, in uno studio di registrazione creato, per l'occasione, nel garage della villa di Dave Grohl.\nProduzioni.\nButch Vig ha remixato brani per i seguenti artisti: Against Me!, Ash, Beck, The Cult, Depeche Mode, EMF, Fun Lovin' Criminals, House of Pain, Korn, Limp Bizkit, Alanis Morissette, Nine Inch Nails, Michael Penn, M.O.P, U2 e Garbage."}
{"id": "722854", "revid": "767487", "url": "https://it.wikipedia.org/wiki?curid=722854", "title": "Nigel Glockler", "text": "Biografia.\nLa sua prima esperienza musicale fu con il gruppo di Toyah Willcox. Quando nel 1981, il batterista dei Saxon Pete Gill ebbe problemi ad una mano, Glockler, in quanto vecchio amico del gruppo, venne chiamato a sostituirlo divenendo, essendo dell'East Sussex, il primo membro non nato nello Yorkshire. Egli lasci\u00f2 il gruppo nel 1987 per unirsi al supergruppo GTR, ma ritorn\u00f2 gi\u00e0 l'anno seguente.\nQuando nel 1995 lo storico chitarrista Graham Oliver lasci\u00f2 il gruppo, Glockler propose di sostituirlo con il proprio vicino di casa, Doug Scarrat, che \u00e8 tuttora nel gruppo.\nAbbandon\u00f2 nuovamente i Saxon nel 1998 a causa di problemi di salute e venne sostituito dal batterista tedesco Fritz Randow. Nei primi anni del nuovo secolo pubblic\u00f2 un disco solista con l'ausilio di Scarrat, intitolato \"Mad Men and English Dogs\".\nDopo che J\u00f6rg Michael decise di ritornare negli Stratovarius, Glockler si riun\u00ec nuovamente ai Saxon nel 2005.\nAl di fuori dei Saxon vanta un buon numero di collaborazioni: con gli Asia, Dennis Stratton e Paul Di'Anno; inoltre nel 1990 assieme ai compagni di gruppo Biff Byford e Nibbs Carter partecip\u00f2 ad un \"album\" celebrativo per i dieci anni della New Wave of British Heavy Metal intitolato \"All Stars\", suonando nelle canzoni \"Change Of Heart\" e \"The Answer Is You\".\nIl suo stile si contraddistingue per grande potenza, buona tecnica e (specie in \"Power &amp; the Glory\" e \"Crusader\") grande dinamismo (molto personali le sue rullate sui tom-tom), che lo differenziarono molto dal suo predecessore Pete Gill, assai pi\u00f9 morbido nel tocco e pi\u00f9 dedito all'accompagnamento."}
{"id": "722857", "revid": "1632387", "url": "https://it.wikipedia.org/wiki?curid=722857", "title": "Basilica dei Santi Cosma e Damiano", "text": "La basilica diaconale dei Santi Cosma e Damiano \u00e8 un luogo di culto cattolico di Roma, il primo sorto nell'area del Foro Romano. La basilica, dedicata ai due fratelli arabi, dottori, martiri e santi Cosma e Damiano, \u00e8 situata nel Tempio della Pace. Ha la dignit\u00e0 di Basilica minore.\nNonostante la basilica non sia tra le mete turistiche pi\u00f9 blasonate della citt\u00e0, mantiene una forte rilevanza a livello istituzionale: la Basilica dei Santi Cosma e Damiano \u00e8 infatti la casa madre ufficiale dei Frati Francescani del Terzo Ordine Regolare fin dal 1512.\nLa cupola della Basilica \u00e8 una delle pi\u00f9 grandi di Roma, mentre l'antica porta di bronzo della basilica, ad oggi perfettamente conservata ed ancora funzionale, \u00e8 uno dei pochi monumenti di questo tipo in tutto il mondo.\nStoria.\nL'area in cui oggi sorge la Basilica era occupata fin dall'epoca romana da edifici di culto e di utilit\u00e0 sociale. Il rovinoso incendio nel 64 a.C.. distrusse per\u00f2 gran parte degli edifici del Foro Romano, che vennero ricostruiti solo in seguito alla vittoria di Roma nella guerra giudaica. In questo esatto luogo l'imperatore Vespasiano fece costruire un complesso conosciuto come il Foro della Pace, con intento celebrativo, che comprendeva un piccolo tempio, le fontane e la biblioteca Pacis, una grande sala con pianta rettangolare. In seguito l'imperatore Massenzio decide di ampliare il complesso, ed all'inizio del IV secolo fa costruire affianco alla biblioteca un grande edificio a pianta rotonda a cui si accedeva direttamente dal Foro Romano. La leggenda narra che il tempio fosse pi\u00f9 che altro un monumento funebre, costruito dall'imperatore per l'adorazione del suo stesso figlio, morto prematuramente, ed era infatti chiamato \"Tempio del divo Romolo\".\nIl tempio venne donato da Teodorico il Grande re degli Ostrogoti, e da sua figlia Amalasunta nel 527 a papa Felice IV, insieme alla biblioteca del Foro della Pace. Il papa un\u00ec i due edifici per formare una basilica dedicata ai due santi greci, Cosma e Damiano, in contrasto con l'antico culto dei Dioscuri, Castore e Polluce, che erano stati venerati sino alla chiusura nel vicino tempio situato nel Foro Romano. Proprio in contrasto alla coppia di fratelli venerati nell'era pagana del tempio, il Papa decide di dedicare la nuova Basilica ad un'altra coppia di fratelli, martiri della religione cristiana: Cosma e Damiano, due medici dell'Asia Minore che nel nome di Dio soccorrevano i pi\u00f9 poveri e fornivano cure mediche a chiunque ne avesse bisogno. La scelta di contrapporre alla coppia dei Dioscuri una seconda coppia vuole ancora una volta accentuare il cambiamento dell'edificio, dal paganesimo alla cristianit\u00e0, e per rendere ancora pi\u00f9 forte questa idea le reliquie dei due Santi vengono fatte trasportare a Roma e collocate sotto l'altare. La basilica ha da subito un'importanza fortemente simbolica, poich\u00e8 rappresenta il primo edificio di culto cristiano all'interno dell'area del Foro Romano, vero e proprio simbolo del potere e della socialit\u00e0 della Roma imperiale. Il maestoso mosaico absidale ha proprio funzione celebrativa di questo grande cambiamento, realizzato con materiali pregiati \u00e8 uno dei mosaici pi\u00f9 importanti per gli studiosi della storia dell'arte, \u00e8 uno degli ultimi esempi di arte bizantina. \nNel medioevo.\nProprio in onore ai suoi patroni, la chiesa ha sempre svolto una funzione sociale importante: nel medioevo, ad esempio, la basilica dei Santi Cosma e Damiano era un vero e proprio centro di aiuto per i pi\u00f9 bisognosi, dove veniva offerta assistenza e riparo non solo ai poveri della citt\u00e0, ma anche ai pellegrini in viaggio. In particolare la basilica era un luogo chiave del culto mariano. La leggenda narra che papa Gregorio Magno stesse passando di qui, quando ebbe la visione della Madonna che gli disse: \"Gregorio, perch\u00e9 non mi saluti pi\u00f9, come facevi sempre?\u201d.\nNel IX secolo vennero collocati nella chiesa i busti dei santi Marco e Marcelliano, che vennero riscoperti nel 1583 durante il pontificato di papa Gregorio XIII.\nNel 760 d.C. \u00e8 un altro papa a incrociare il suo destino con quello della basilica: Paolo I infatti decide di costrurire sulla destra della basilica l\u2019Oratorio di San Pietro in Silice, il luogo con il tempo diventa un luogo chiave della venerazione di San Felice e si credeva che la sua acqua miracolosa avesse il potere di guarire i fedeli, richiamando persone da tutta Roma.\nNel 1512 la chiesa fu concessa al Terzo Ordine Regolare di San Francesco (T.O.R.), che tuttora la officia. Annessa vi \u00e8 la casa generalizia dell'ordine.\nLa restaurazione di Urbano VIII.\nI lavori di ammodernamento e sistemazione della basilica iniziarono gi\u00e0 sotto il pontificato di Clemente VIII, in particolare si effettuarono dei lavori atti alla protezione ed alla stabilizzazione dell'edificio. Anche lo spazio interno della chiesa venne ridisegnato: a partire dalla nvata centrale, sui lati, vennero sviluppate sette cappelle minori: Cappella della Crocifissione, la Madonna, S. Antonio, S. Francesco d\u2019Assisi, S. Barbara, S. Alessandro, S. Rosa.\nNel 1632 papa Urbano VIII ordin\u00f2 il restauro della basilica. Il lavoro, progettato da Orazio Torriani e diretto da Luigi Arrigucci, consist\u00e9 nel rialzamento di ben 7 m del livello del terreno, che fu quindi portato alla quota del Campo Vaccino, in modo da evitare infiltrazioni d'acqua. L'antico pavimento della basilica \u00e8 tutt'oggi visibile nella \"chiesa inferiore\", costituita negli spazi originari attualmente interrati. Anche le vecchie mura romane sono state rimodellate e ricostruite, mentre sono stati costruiti e annessi il monastero ed il cortile porticato, arrivando alla sua forma attuale. Per firmare questa sua opera, Papa urbano VIII fa inserire il suo stemma papale nel nuovo soffitto a cassettoni della basilica.\nNel 1947 la vecchia entrata attraverso il cosiddetto \"tempio di Romolo\" venne chiusa e sostituita da un nuovo ingresso realizzato su via dei Fori Imperiali. Contemporaneamente il tempio di Romolo fu ripristinato nello stato di epoca romana.\nStruttura ed opere d'arte.\nVicino alla nuova entrata del complesso ci sono due stanze, con la pavimentazione marmorea originale del Foro della Pace ed il muro su cui erano affisse le 150 lastre di marmo che componevano la \"Forma Urbis Romae\". Oltre mille frammenti delle lastre furono rinvenute in periodo rinascimentale ed in alcuni casi furono copiate in Vaticano. La pianta della basilica venne concepita in accordo con le norme della Controriforma: una singola navata, con tre cappelle per lato, ed una grande abside, che ora risulta fuori misura per via del restauro eseguito nel XVII secolo: l'arco posto in fondo alla chiesa risulta ora molto pi\u00f9 piccolo di ci\u00f2 che era un tempo.\nLa rappresentazione pittorica della \"Madonna col bambino\" posta dietro all'altare dovrebbe risalire al XIII secolo, cos\u00ec come l'insolito affresco del \"Cristo in croce\" che si trova nella prima cappella.\nAnche l'organo, posizionato in altro sulla parete opposta all'abside, dove si trova il mosaico, \u00e8 di fattezza pregiata e di origine antica, probabilmente contemporaneo alle ristrutturazione del 1632.\nIl mosaico absidale.\nIl catino dell'abside fu decorato intorno al 530 a mosaico con una scena rappresentante l'accoglienza nei Cieli dei due santi titolari della chiesa. Al centro domina la figura del Cristo con un rotolo nella mano sinistra e con la destra indicante una stella, rialzato rispetto alle altre figure e poggiante su nuvolette rosse e bluastre, che invadono anche il cielo blu alle sue spalle, mentre ai suoi lati su un idilliaco praticello si dispongono Paolo, san Cosma e papa Felice IV che offre il modellino della chiesa a sinistra e, a destra, Pietro, san Damiano e Teodoro. Nel tamburo sottostante sono rappresentati gli apostoli sotto forma di pecore.\nSi tratta di una rappresentazione di grande potenza espressiva, frutto della capacit\u00e0 di un maestro che guarda a esempi del V secolo cercando di sintetizzarli in una composizione innovativa, che utilizza l'euritmia della disposizione delle grandi figure, la gestualit\u00e0 (si veda la mano di san Pietro che si poggia affettuosamente su quella di san Damiano) e l'espressivit\u00e0 un poco congelata ma fortemente caratterizzata dei volti per risolvere con efficacia il problema di una rappresentazione a sette figure, spesso resa difficile dalla necessit\u00e0 di contenere tutte le immagini senza rinunciare alla loro visibilit\u00e0 dalla distanza. Secondo Guglielmo Matthiae, questo artista detta addirittura un modulo rappresentativo destinato per parecchi decenni a divenire normativo a Roma (si vedano in primis per esempio i mosaici dell'abside di Santa Prassede e della non lontana chiesa di San Teodoro), ma di fatto non pi\u00f9 compreso nella sua volont\u00e0 di cogliere \u2013 attraverso la rielaborazione moderna di strumenti stilistici datati (la megalografia, le nuvolette cromatiche, lo squadro delle figure) e per certi punti tangenti alle coeve soluzioni ravennati \u2013 il momento dell'ingresso dei due santi taumaturghi nel consesso dei Cieli. La svolta successiva del mosaico romano sar\u00e0 infatti del tutto pi\u00f9 consona all'astrattizzazione d'influenza bizantina (absidi di Sant'Agnese o Santo Stefano Rotondo), ci\u00f2 che fa di questo mosaico forse l'ultimo capolavoro della pittura romana paleocristiana.\nIl presepe.\nIl presepe della basilica \u00e8 di tipo napoletano, nonostante sia ambientato nella Roma settecentesca, e risale al XVIII secolo. Come riportato da una targa marmorea posta nella stanza in cui il presepe \u00e8 conservato, esso \u00e8 stato donato alla basilica dai coniugi napoletani Enrico Cataldo e Raffaella Perricelli nel 1939. Nel 1988 il presepe \u00e8 stato vittima di vandalismo ed alcuni suoi elementi sono stati rubati da ignoti, \u00e8 stato quindi rimosso per un po' di tempo per procedere alla restaurazione di Giulio Strauss, il quale ha provveduto anche a reintegrare gli elementi mancanti, il presepe \u00e8 di nuovo in esposizione dal 1994.\nLa scena \u00e8 verosimilmente ambientata nel Foro Romano in epoca moderna."}
{"id": "722858", "revid": "4396", "url": "https://it.wikipedia.org/wiki?curid=722858", "title": "DV RS-MMC", "text": ""}
{"id": "722861", "revid": "4396", "url": "https://it.wikipedia.org/wiki?curid=722861", "title": "DV RS MMC", "text": ""}
{"id": "722862", "revid": "57532", "url": "https://it.wikipedia.org/wiki?curid=722862", "title": "Alpine County", "text": ""}
{"id": "722864", "revid": "57532", "url": "https://it.wikipedia.org/wiki?curid=722864", "title": "Amador County", "text": ""}
{"id": "722867", "revid": "57532", "url": "https://it.wikipedia.org/wiki?curid=722867", "title": "Butte County (California)", "text": ""}
{"id": "722869", "revid": "77809", "url": "https://it.wikipedia.org/wiki?curid=722869", "title": "Minoici", "text": ""}
{"id": "722870", "revid": "57532", "url": "https://it.wikipedia.org/wiki?curid=722870", "title": "Calaveras County", "text": ""}
{"id": "722875", "revid": "57532", "url": "https://it.wikipedia.org/wiki?curid=722875", "title": "Colusa County", "text": ""}
{"id": "722877", "revid": "57532", "url": "https://it.wikipedia.org/wiki?curid=722877", "title": "Contra Costa County", "text": ""}
{"id": "722880", "revid": "767487", "url": "https://it.wikipedia.org/wiki?curid=722880", "title": "Stakk Attakk", "text": "Stakk Attakk \u00e8 il primo album in studio dei Wrathchild pubblicato nel giugno 1984 per l'Etichetta discografica Heavy Metal Records."}
{"id": "722883", "revid": "729019", "url": "https://it.wikipedia.org/wiki?curid=722883", "title": "Giovanni da Barbiano", "text": "Fu conte di Cunio e signore di Conselice, Lugo, Vignola e Zagonara.\nBiografia.\nGli inizi.\nGiovanni, figlio di Alidosio I, discendente di un'antica famiglia nobile di origine carolingia, i Da Barbiano, conti di Cunio e signori di Barbiano, Lugo e Zagonara, nacque a Barbiano in data sconosciuta. Fratello di Alberico, fu addestrato anche lui in giovane et\u00e0 all'arte militare, ponendosi in un primo tempo sotto il comando di Giovanni Acuto e pi\u00f9 tardi al servizio del fratello nella sua Compagnia di San Giorgio.\nPrimo assedio di Barbiano.\nNel 1385 sconfisse i bolognesi e si reimpadron\u00ec di Barbiano, scacciando il capitano Giacomo Boccadiferro. In seguito restitu\u00ec Zagonara agli Este; si un\u00ec poi con Azzo da Castello, Ceccolo Broglia, Brandolino III Brandolini, Conte da Carrara, Boldrino da Panicale devastando le Marche ed impadronendosi di uomini e di bestiame.\nAl servizio degli Este.\nDopo aver servito molte signorie, fu assoldato dal marchese di Ferrara; nel 1395 promise a Simone di San Giorgio di portargli morto Azzo d'Este, per il compenso di trentamila ducati ed i castelli di Lugo e Conselice. Non riuscendo ad avere nelle mani l'estense, spinto da avidit\u00e0 di denaro, ricorse ad un criminoso inganno: uccise insieme al figlio Conselice, dopo avergli fatto indossare i vestiti dell'Este, un servo tedesco del condottiero Ato di Rodiglia di nome Cervo, il quale aveva fisicamente una grande rassomiglianza con Azzo e ne consegn\u00f2 il cadavere ai legati ferraresi. Costoro tratti in inganno pagarono a Giovanni il prezzo del misfatto e a loro volta presentarono la vittima al marchese di Ferrara; Azzo, venuto a conoscenza della turpe mistificazione, assal\u00ec i ferraresi, facendo una strage.\nSecondo assedio di Barbiano.\nSempre nel 1395, fu assediato a Barbiano da Astorre Manfredi e dagli estensi, i quali accerchiarono Lugo e gli altri castelli della sua famiglia. Si interpose in suo favore Gian Galeazzo Visconti, il quale minacci\u00f2 di inviare il temibile fratello Alberico da Barbiano a sua difesa, riuscendo a far giungere ad una tregua le due parti. Un episodio di questo conflitto \u00e8 riportato in una novella di Franco Sacchetti:\nAl soldo dei Visconti.\nNegli anni successivi Giovanni da Barbiano fu al soldo dei Visconti, con i quali prese parte alle vicende della guerra tra il duca di Milano e i collegati fiorentini; nella battaglia di Governolo ebbe il comando della terza schiera, e, con Pandolfo III Malatesta, riusc\u00ec a riequilibrare le sorti del combattimento condizionato temporaneamente dall'intervento di Ugolotto Biancardo.\nGli ultimi anni.\nStragi, violenze, ruberie e ogni sorta di vessazioni segnarono il suo passaggio nelle campagne e nelle citt\u00e0, fino a che nel 1399 fu fatto prigioniero a Spilamberto, nei pressi di Vignola, dai signori di Ferrara e di Bologna. Fu decapitato in piazza a Bologna il 27 settembre 1399 assieme a suo figlio, suo nipote, il conte Lippazzo, ed un altro parente, il conte Bunterato. \u00c8 sepolto a Bologna nella Cattedrale di San Pietro con il figlio Conselice ed altri parenti."}
{"id": "722914", "revid": "599013", "url": "https://it.wikipedia.org/wiki?curid=722914", "title": "Flavio Gulinelli", "text": "Carriera.\nIncomincia la carriera ad Asti, sua citt\u00e0 natale, allenando anche nel settore femminile. Nel 1989 diventa secondo di Bebeto alla Pallavolo Parma, dove in tre stagioni vince due scudetti, una Coppa delle Coppe, una Coppa CEV e un Mondiale per Club.\nDopo una stagione al Grande Volley Asti in Serie B2, si lega nuovamente a Bebeto, questa volta nella Nazionale italiana: come vice allenatore, sulla panchina azzurra vince un Mondiale, una World League e una medaglia di bronzo agli Europei. Successivamente passa una stagione nello staff della Nazionale brasiliana.\nNelle stagioni successive allena in Serie A2, inizialmente di nuovo nel Grande Volley Asti e successivamente nel Volley Cagliari, nella Volley Lupi Santa Croce, nel S\u00fcdtirol Volley e nel Salento d'Amare Taviano, con il quale vince la Coppa Italia di Serie A2 e approda alla finale dei play-off promozione.\nNella stagione 2006-07 esordisce in Serie A1 come allenatore del Top Volley di Latina. Guida per parte del torneo 2008-09 la Callipo Sport di Vibo Valentia, dalla quale se ne va il 3 febbraio 2009. Nei mesi finali della stagione si trasferisce in Grecia, sulla panchina dell'\u012arakl\u012bs Salonicco, disputando con la formazione ellenica la finale della Champions League 2008-2009, dove viene sconfitto dalla Trentino Volley.\nNel 2009 viene ingaggiato dalla Nazionale austriaca, ma prima di incominciare la sua attivit\u00e0 si trasferisce in Turchia. Ritorna in Grecia per allenare l'Olympiakos Pireo, ma nel gennaio del 2011 viene chiamato dalla formazione del New Mater Volley di Castellana Grotte Nonostante l'ottimo girone di ritorno non riesce a evitare la retrocessione della squadra pugliese.\nViene chiamato a sostituire Alberto Giuliani (approdato all'Associazione Sportiva Volley Lube) sulla panchina del Piemonte Volley, ma la sconfitta in Supercoppa italiana contro la Trentino Volley e ai quarti di finale di Coppa Italia contro il Sisley Volley portano al suo esonero, avvenuto il 26 gennaio 2012.\nRimane svincolato fino al 19 aprile 2012, quando assume l'incarico come commissario tecnico della Nazionale maschile del Portogallo. Il suo insediamento sulla panchina portoghese avvenne a un mese dall'esordio nella World League 2012.\nNella stagione 2012-2013 siede sulla panchina di , terminando al nono posto la regular season e disputando gli ottavi di finale dei play-off scudetto, persi contro la .\nNel 2013 si trasferisce in Russia, alla corte dell' dove si ferma fino al marzo 2014. Nel frattempo assume anche l'incarico di selezionatore della Nazionale di pallavolo maschile della Slovacchia che lascia definitivamente nel luglio 2015. Nel giugno 2014, nel frattempo, sottoscrive un contratto con il che conduce, a fine stagione, al quarto posto nel girone finale dei playoff. Nonostante ci\u00f2, a fine stagione, le strade fra Gulinelli e la societ\u00e0 turca si separano.\nNel luglio 2015 assume la guida della Pallavolo Molfetta, che lascia, non senza polemiche, a fine novembre per trasferirsi sulla panchina della nazionale egiziana di volley. Con la nazionale nordafricana raggiunge la qualificazione ai Giochi della XXXI Olimpiade di Rio de Janeiro ma \u00e8 costretto a lasciare anzitempo la panchina per divergenze con i dirigenti della federazione.\nComincia la stagione 2016-2017 tornando sulla panchina dell', ma ancor prima dell'inizio del campionato viene sostituito da Slobodan Bo\u0161kan.\nDal 5 novembre 2016 torna sulla panchina di Molfetta."}
{"id": "722917", "revid": "1776051", "url": "https://it.wikipedia.org/wiki?curid=722917", "title": "The Biz Suxx", "text": "The Biz Suxx (But We don't Care) \u00e8 il secondo album in studio dei Wrathchild pubblicato nel 1988 per l'etichetta discografica FM Revolver Records."}
{"id": "722918", "revid": "729019", "url": "https://it.wikipedia.org/wiki?curid=722918", "title": "Tribuno militare", "text": "Il tribunus militum (ovvero tribuno dei soldati, era sinonimo di capo della \"tribus\" fin dai tempi di Romolo) era un ufficiale dell'esercito romano. Il nome deriva dall'essere stato a capo di una delle antiche trib\u00f9, fin dall'epoca regia.\nStoria.\nEpoca repubblicana.\nAll'epoca della Roma repubblicana, c'erano sei tribuni per ogni legione. L'autorit\u00e0 era data a due di loro e il comando era a rotazione tra tutti e sei. I tribuni erano nominati dal Senato e per avere questo incarico era sufficiente far parte della classe senatoria.\nInoltre, all'inizio della guerra degli ordini (V-IV secolo a.C.) si ricorreva a \"tribunus militum consulari potestate\" (tribuni militari con poteri consolari), per ovviare alle pressioni della parte plebea che spingeva per l'accesso al consolato (carica accessibile solamente ai patrizi), cosa che alla fine ottenne dopo le leggi Licinie-Sestie.\nInvece dei soliti due consoli, si eleggevano tra i quattro e i sei tribuni per quell'anno. Nel 366 a.C. i tribuni Licinio Stolone e Sestio Laterano ottennero l'abolizione dei tribuni dalla massima carica dello Stato a favore del consolato, composto da un console patrizio e uno plebeo. Allo stesso modo del senato, pure le assemblee del popolo avevano la possibilit\u00e0 di eleggere un tribuno, il quale prendeva il nome di \"tribunus militum a populo\".\nErano eletti dopo i consoli in numero di 24 (dei quali 14 con cinque anni di servizio e 10 con dieci anni di servizio) al tempo delle guerre pirriche.\nSappiamo da Polibio che a questi ufficiali spettava la sorveglianza su ogni attivit\u00e0 che si svolgesse all'interno dell'accampamento. Essi si dividevano tra loro in coppie, che rimanevano in carica, a turno, per due mesi su sei. I due tribuni di turno dovevano provvedere a tutte le necessit\u00e0 che gli si presentavano durante una campagna militare. Sempre secondo lo storico greco, avevano funzioni analoghe i \"praefecti sociorum\".\nSappiamo inoltre che all'alba, i cavalieri romani e tutti i centurioni si presentavano davanti alle tende dei tribuni, dopo che questi si erano in precedenza recati dal console, ricevendo da quest'ultimo gli ordini per la giornata. A questo punto i tribuni, trasmettevano le disposizioni del loro comandante in capo a cavalieri e centurioni, che a loro volta li comunicavano alle truppe. Al fine poi di assicurarsi che la parola d'ordine, durante la notte, venisse trasmessa in modo adeguato all'interno dell'accampamento militare, venivano prima scelti i \"tesserarii\" di ciascun manipolo, ai quali il tribuno consegnava, ogni giorno al tramonto, la parola d'ordine, scritta su una tavoletta di legno (\"tessera\"). Questa parola d'ordine doveva essere consegnata al comandante del manipolo successivo, il quale, a sua volta, la consegnava a quello del manipolo seguente, fino a che tutti i manipoli ne fossero informati. Gli ultimi a ricevere le \"tesserae\" dovevano riportarle ai tribuni, prima che scendesse la notte. Nel caso in cui ne fosse mancata qualcuna, si provvedeva immediatamente ad indagare, ed il responsabile della mancata consegna veniva severamente punito.\nMentre i soldati dovevano obbedire ai tribuni, questi ultimi erano soggetti ai consoli. Il tribuno, e per gli alleati il \"praefectus sociorum\", avevano il potere di infliggere punizioni, di confiscare beni e punire con la fustigazione.\nDopo la riforma mariana dell'esercito romano (I secolo a.C.), che cre\u00f2 i soldati di professione, le legioni furono comandate dal \"legatus\". C'erano sempre sei tribuni per legione: subito sotto il legato c'era il tribuno laticlavio, che era un giovane di estrazione senatoria, e poi, con un rango inferiore, vi erano cinque tribuni angusticlavi, che provenivano dal ceto equestre.\nEpoca alto-imperiale.\nIn epoca imperiale, i tribuni rivestivano il ruolo di ufficiali superiori, come nel caso delle coorti di Vigili (\"tribunus cohortis vigilum\"). Un giovane di estrazione senatoria iniziava la sua carriera politica dopo aver ricoperto il tribunato laticlavio (a cui si poteva accedere dopo aver compiuto i venti anni). Per quanto riguarda il tribunato angusticlavo, dall'epoca di Claudio, esso rivestiva il secondo posto nelle \"militiae equestris\" o \"tres militiae\", pi\u00f9 importante della prefettura di coorte ausiliaria e meno della prefettura d'ala: si trattava del \"tribunus cohortis milliariae\"."}
{"id": "722920", "revid": "29727", "url": "https://it.wikipedia.org/wiki?curid=722920", "title": "Ampelodesmos Mauritanicus", "text": ""}
{"id": "722922", "revid": "154893", "url": "https://it.wikipedia.org/wiki?curid=722922", "title": "Ampelodesmos mauritanicus", "text": "La disa o saracchio (nome scientifico Ampelodesmos mauritanicus \u00e8 una specie di pianta spermatofita monocotiledone appartenente alla famiglia Poaceae (sottofamiglia Pooideae).\nEtimologia.\nIl nome generico (\"Ampelodesmos\") deriva da due parole greche: \u03b1\u03bc\u03c0\u03b5\u03bb\u03bf\u03c2=\"vite\" e \u03b4\u03b5\u03c3\u03bc\u03bf\u03c2=\"legame\", al fatto che nell'antichit\u00e0 veniva usata per legare le viti; le foglie, lunghe e tenaci, vengono tuttora utilizzate da artigiani per impagliare le sedie e per produrre cordami. L'epiteto specifico (\"mauritanicus\") indica una probabile origine della pianta dalla Mauritania, o pi\u00f9 in generale dal Nord Africa (o in particolare dal Magreb). Il nome comune (tagliamani) deriva dai margini ruvido-taglienti delle foglie di questa pianta.\nIl nome scientifico della specie (\"Ampelodesmos mauritanicus\") \u00e8 stato definito inizialmente dal botanico ed esploratore francese Jean Louis Marie Poiret (1755 \u2013 1834) e perfezionato in seguito dal botanico belga Th\u00e9ophile Alexis Durand (1855 \u2013 1912) e dal botanico ed esploratore svizzero Hans Schinz (1858 \u2013 1941) nella pubblicazione \"Conspectus Flor\u00e6 Afric\u00e6; ou, \u00c9num\u00e9ration des plantes d'Afrique. Bruxelles\" (Consp. Fl. Afr. 5: 874. 1894) del 1894. Il genere (\"Ampelodesmos\") \u00e8 stato definito dal biologo, botanico e naturalista tedesco Johann Heinrich Friedrich Link (1767 \u2013 1851) nella pubblicazione \"Hortus Regius Botanicus Berolinensis descriptus\" (Hort. Berol. 1: 136. 1827) del 1827. La trib\u00f9 (Ampelodesmeae) \u00e8 stata definita dal professore di botanica all'universit\u00e0 di Leicester, autore dei trattati \"Flora of the British Isles\" e \"Flora Europaea\", Thomas Gaskell Tutin (1908 \u2013 1987) nella pubblicazione \"Botanical Journal of the Linnean Society\" (Bot. J. Linn. Soc. 76(4): 369. 1978) del 1978.\nDescrizione.\nL'altezza di queste piante arriva a 1 - 2 metri (massimo 5 metri). La forma biologica \u00e8 emicriptofita cespitosa (H caesp), sono piante erbacee, perenni, con gemme svernanti al livello del suolo e protette dalla lettiera o dalla neve e presentano ciuffi fitti di foglie che si dipartono dal suolo. Queste piante producono dei cespugli densissimi larghi un metro. In queste piante non sono presenti i micropeli.\nRadici.\nLe radici sono fibrose, secondarie da rizomi striscianti ma corti.\nFusto.\nLa parte aerea del fusto (culmi) \u00e8 robusta, eretta, inclinati all'apice. I culmi sono solidi a sezione pi\u00f9 o meno rotonda. \nFoglie.\nLe foglie lungo il culmo sono disposte in modo alterno, sono distiche e si originano dai vari nodi. Sono composte da una guaina, una ligula e una lamina. Le venature sono parallelinervie. Non sono presenti i pseudopiccioli e, nell'epidermide delle foglia, le papille.\nInfiorescenza.\nInfiorescenza principale (sinfiorescenza o semplicemente spiga): le infiorescenze, ascellari e terminali, in genere sono riccamente ramificata e lievemente unilaterali e sono formate da alcune spighette solitarie ed hanno la forma di una ampia pannocchia piramidale. La fillotassi dell'inflorescenza inizialmente \u00e8 a due livelli, anche se le successive ramificazioni la fa apparire a spirale. Il colore dell'infiorescenza \u00e8 variegata di porporino. Dimensione della pannocchia: larghezza 1 dm; lunghezza 3 - 4 dm.\nSpighetta.\nInfiorescenza secondaria (o spighetta): le spighette, subsessili o brevemente pedicellate, compresse lateralmente, sottese da due brattee distiche e strettamente sovrapposte chiamate glume (inferiore e superiore), sono formate da 2 - 6 fiori. Possono essere presenti dei fiori sterili; in questo caso sono in posizione distale rispetto a quelli fertili. Alla base di ogni fiore sono presenti due brattee: la palea e il lemma. La rachilla \u00e8 pubescente e si estende oltre i fiori. La disarticolazione avviene con la rottura della rachilla tra i fiori o sopra i glumi persistenti. Le spighette non sono pungenti. Lunghezza delle spighette: 12 \u2013 17\u00a0mm.\nFiore.\nI fiori fertili sono attinomorfi formati da 3 verticilli: perianzio ridotto, androceo e gineceo.\nFrutti.\nI frutti sono del tipo cariosside, ossia sono dei piccoli chicchi indeiscenti, con forme ovoidali, nei quali il pericarpo \u00e8 formato da una sottile parete che circonda il singolo seme. In particolare il pericarpo \u00e8 fuso al seme ed \u00e8 aderente. L'endocarpo non \u00e8 indurito e l'ilo \u00e8 lungo e lineare. L'embrione \u00e8 piccolo e provvisto di epiblasto ha un solo cotiledone altamente modificato (scutello senza fessura) in posizione laterale. I margini embrionali della foglia non si sovrappongono.\nDistribuzione e habitat.\nFitosociologia.\nPer l'areale italiano la specie di questa voce appartiene alla seguente comunit\u00e0 vegetale:\nDescrizione. L'alleanza \"Avenulo cincinnatae-Ampelodesmion mauritanici\" \u00e8 relativa alle comunit\u00e0 che si sviluppano in Sicilia (e in Tunisia) sui pendii dei rilievi, sia costieri che interni. Questa associazione \u00e8 presente in aree caratterizzate da precipitazioni medie annue comprese tra 600\u00a0mm e 1000\u00a0mm, e temperature medie annue comprese tra 11 e 18\u00a0\u00b0C. In generale questa cenosi \u00e8 distribuita nel Mediterraneo centrale su suoli profondi, solitamente calcarei, marnosi o sabbiosi. Le condizioni idonee alla diffusione di queste comunit\u00e0 si realizzano anche attraverso processi di degradazione ad opera antropica, ad esempio in seguito ad incendi o tagli ripetuti.\nSpecie presenti nell'associazione: \"Anthyllis vulneraria\", \"Micromeria graeca\", \"Dactylis hispanica\", \"Galium lucidum\", \"Elaoselinum asclepium\", \"Psoralea bituminosa\", \"Atractylis gummifera\", \"Avenula cincinnata\", \"Pimpinella anisoides\", \"Scorzonera columnae\", \"Festuca coerulescens\", \"Gypsophila arrostii\", \"Dianthus graminifolius\", \"Dianthus siculus\", \"Eryngium bocconei\", \"Helminthotheca aculeata\", \"Picris aculeata\", \"Helictotrichon convolutum\".\nAltre alleanze per questa specie sono:\nTassonomia.\nLa famiglia di appartenenza di questa specie (Poaceae) comprende circa 650 generi e 9.700 specie (secondo altri Autori 670 generi e 9.500). Con una distribuzione cosmopolita \u00e8 una delle famiglie pi\u00f9 numerose e pi\u00f9 importanti del gruppo delle monocotiledoni e di grande interesse economico: tre quarti delle terre coltivate del mondo produce cereali (pi\u00f9 del 50% delle calorie umane proviene dalle graminacee). La famiglia \u00e8 suddivisa in 11 sottofamiglie, la specie di questa voce \u00e8 descritta all'interno della sottofamiglia Pooideae (supertrib\u00f9 Stipodae ).\nIl basionimo per questa specie \u00e8: \"Arundo mauritanica\" .\nIl genere normalmente viene considerato monotipo. Alcune checklist includono nel genere anche la specie \"Ampelodesmos ampelodesmon\" .\nFilogenesi.\nLa trib\u00f9 Ampelodesmeae, insieme alle trib\u00f9 Stipeae , Diarrheneae e Brachypodieae , \u00e8 descritta all'interno della supertrib\u00f9 Stipodae . Insieme alla trib\u00f9 Stipeae formano un \"gruppo fratello\". La specie \"A. mauritanicus\" comunque si distingue dal resto delle Stipeae per la spighette multiflore; tuttavia i dati molecolari la collegano inequivocabilmente ai generi (descritti all'interno della trib\u00f9 Stipeae) \"Psammochloa\" e \"Neotrinia\". La supertrib\u00f9 Stipodae \u00e8 il quarto nodo della sottofamiglia Pooideae ad essersi evoluto (gli altri tre sono la trib\u00f9 Brachyelytreae, e le supertrib\u00f9 Nardodae e Melicodae).\nLa trib\u00f9 Ampelodesmeae appartiene al subclade Eurasiatico delle Stipeae individuato dai seguenti caratteri:\nLe seguenti sinapomorfie sono indicate per questa specie:\nIn alcuni studi filogenetici la specie di questa voce \u00e8 descritta all'interno del \"Clade I\" della trib\u00f9 Stipeae. Tradizionalmente \"Ampelodesmos mauritanicus\" era collocata nella trib\u00f9 Arundineae (Arundinarieae) nella ex. famiglia Gramineae (Poaceae).\nIl numero cromosomico di \"A. mauritanicus\" \u00e8: 2n = 48.\nVariabilit\u00e0.\nPer questa specie \u00e8 riconosciuta valida la seguente variet\u00e0:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nIn alcune zone d'Italia gli steli sottili, resistenti e lisci della spiga sono usati per arrotolare la pasta nella preparazione di \"fileda/fileja\" od anche \"maccarruna\", detti ancora nell'alto tirreno cosentino \"fusilli\" (analoga a quella che in altre zone viene chiamata \"pasta a ferretto\" o \"ferretti\").\nCostituisce anche ottima materia prima per la carta.\nNelle zone di Cassaro e Ferla (sr) e a Ciminna (PA) in occasione del \u201cTriunfu ra Marunnuzza\u201d vengono legati insieme diversi steli e utilizzati a mo\u2019 di fiaccola durante le processioni in diverse attivit\u00e0 religiose.\nNomi regionali in Italia.\nLa pianta \u00e8 conosciuta con diversi nomi nei vari dialetti. Ad esempio in Campania \u00e8 detta \"erba sparta\", in Sicilia \u00e8 chiamata \"liami\" (con significative varianti locali) e a Palermo \"disa\", nel Cilento la pianta \u00e8 detta \"cernicchiara\", e sempre in Cilento, la corda ottenuta dalle foglie della pianta si chiama \"libbano\", la cui origine ipotizzata \u00e8 l'arabo o forse il greco. In Toscana, la pianta \u00e8 molto diffusa in Maremma ed \u00e8 conosciuta con il nome di \"sarracchio\" (zona dell'Argentario). In alcune zone della Calabria (ad esempio nell'altopiano del Poro) \u00e8 detta \"gutumara\", ed il materiale da essa ottenuto \u00e8 detto \"g\u00f9timu\" (cfr. \"ciarasu-ciarasara\" per ciliegia-ciliegio), in altre (quelle con pi\u00f9 alta influenza grecanica) la pianta \u00e8 conosciuta come \"lis\u00e0ra\". . In Liguria viene chiamata erba lisca, \u00e8 molto diffusa sul Promontorio di Portofino e una volta veniva usata per fare cordame. Nel Lazio meridionale \u00e8 conosciuta come \"Stramma\".\nCuriosit\u00e0.\nNella primavera del 2004 a Canneto di Caronia (provincia di Messina) in un campo 4\u00a0km a sud dal caseggiato verso le montagne, le sole piante della specie \"Ampelodesmos mauritanicus\" presentavano la combustione integrale dell'apparato radicale. A parlarne \u00e8 il direttore generale \u201cMARIS - Monitoraggio Ambientale e Ricerca Innovativa Strategica\u201d dott. Francesco Venerando Mantegna, all'epoca coordinatore del \u201cGruppo Istituzionale di lavoro per l\u2019Osservazione dei Fenomeni di Canneto\u201d ordinato dalla Presidenza del Consiglio dei Ministri per rispondere all'ondata di incendi di origine sconosciuta registrati in quella zona."}
{"id": "722923", "revid": "1632387", "url": "https://it.wikipedia.org/wiki?curid=722923", "title": "Overkill (singolo Mot\u00f6rhead)", "text": "Overkill \u00e8 una delle canzoni pi\u00f9 famose della band heavy metal inglese Mot\u00f6rhead.\nIl singolo \u00e8 stato pubblicato nel 1979 in vinile 7\" e 12\". Come B-side invece, \u00e8 stata inserita \"Too Late too Late\", apparsa in seguito solo nelle riedizioni dell'album.\nLa band, per supportare il singolo, suon\u00f2 dal vivo il 9 marzo 1979 nel popolare show di BBC Top of the Pops.\nLa parola \"overkill\" tradotta dall'inglese, pu\u00f2 significare un sovraccarico che fa esplodere l'oggetto su cui viene applicato.\nLa canzone, \u00e8 sicuramente tra le pi\u00f9 popolari e apprezzate della band londinese.\n\"Overkill\" viene di solito usata dalla band per concludere i concerti, rappresentando da sempre il \"pezzo migliore e pi\u00f9 esplosivo\" dello show.\nIl titolo della canzone \u00e8 stato preso come nome di una famosa band thrash metal, gli Overkill.\nNel 1995, i Metallica, durante le registrazioni del loro album Load, hanno registrato questi due pezzi (\"Overkill\" e \"Too Late Too Late\"), in occasione del cinquantesimo compleanno di Lemmy. Le canzoni sono prima apparse nel disco non ufficiale The Lemmy's a.k.a. Metallica - Happy Birthday, Uncle Rotter! e poi (insieme ad altre cover) nel disco del 1998 Garage Inc.\nL'artista Joe Petagno, per la copertina del disco ha preso spunto dalla stessa dell'album.\nCommento della band.\n\"Spezzone tratto dal DVD Stage Fright del 2005\""}
{"id": "722925", "revid": "287204", "url": "https://it.wikipedia.org/wiki?curid=722925", "title": "Overkill (singolo)", "text": ""}
{"id": "722930", "revid": "767487", "url": "https://it.wikipedia.org/wiki?curid=722930", "title": "Bansigu Big Band", "text": "Bansigu Big Band \u00e8 un'orchestra jazz di Genova nata all'inizio del 1991 da un'idea di Piero Leveratto e Giampaolo Casati.\nBiografia.\nLa scelta del nome, che in dialetto genovese antico significa \"altalena\", testimonia l'attaccamento al territorio ligure.\nNasce dall'idea di riunire pi\u00f9 musicisti liguri possibili e trovare un'espressione comune. Ha al suo interno alcuni dei musicisti pi\u00f9 importanti a livello nazionale (Giampaolo Casati, Luca Begonia, Aldo Zunino, Piero Leveratto, Stefano Calcagno e Alfred Kramer).\nI loro dischi sono pubblicati sul territorio nazionale dall'etichetta discografica Splasc."}
{"id": "722935", "revid": "1711941", "url": "https://it.wikipedia.org/wiki?curid=722935", "title": "Lebennin", "text": ""}
{"id": "722937", "revid": "53481", "url": "https://it.wikipedia.org/wiki?curid=722937", "title": "Trefoloni", "text": ""}
{"id": "722939", "revid": "80339", "url": "https://it.wikipedia.org/wiki?curid=722939", "title": "Anthrept", "text": ""}
{"id": "722941", "revid": "1543377", "url": "https://it.wikipedia.org/wiki?curid=722941", "title": "Fenologia (ornitologia)", "text": "In ornitologia la fenologia indica la possibile presenza sul territorio delle varie specie di uccello durante i diversi periodi dell'anno. La fenologia \u00e8 fondamentale per la creazione delle \"checklist\" ornitologiche.\nTerminologia e simboli.\nQuesti sono i termini e i relativi simboli usati per indicare la fenologia di una specie. Possono essere indicati pi\u00f9 termini per ogni specie (in ordine di importanza per la specie):\nA questi si aggiungono le seguenti indicazioni:\nPer esempio, se si vuole indicare la fenologia della Strolaga minore (\"Gavia stellata\") in Italia si scriver\u00e0 M reg, W cio\u00e8 \"Migratrice regolare e svernante\")."}
{"id": "722942", "revid": "1728", "url": "https://it.wikipedia.org/wiki?curid=722942", "title": "Legato (storia romana)", "text": ""}
{"id": "722944", "revid": "6923", "url": "https://it.wikipedia.org/wiki?curid=722944", "title": "Cerdagna", "text": "La Cerdagna (dal latino \"Ceretani\" o \"Ceritania\"; in catalano \"Cerdanya\"; in francese \"Cerdagne\"; in spagnolo \"Cerda\u00f1a\") \u00e8 una regione storica e comarca dei Pirenei orientali a cavallo tra Spagna e Francia. La spartizione della regione risale alla pace dei Pirenei (1659). Una volta, era compresa tra le contee catalane.\nGeografia.\nLa superficie della regione \u00e8 di 1.086 km\u00b2, di cui il 50,3% in territorio spagnolo e il 49,7% in territorio francese; gli abitanti sono circa 26.500 (53,4% in Spagna, 46,6% in Francia), per una densit\u00e0 abitativa di 24 ab./km\u00b2. L'unica zona urbana della Cerdagna \u00e8 la regione di confine tra Puigcerd\u00e0 e Bourg-Madame, che con 10.900 abitanti (2001) raggruppa il 41% degli abitanti della Cerdagna.\nL'area gode di un elevato numero di ore di sole ogni anno per via della posizione geografica (circa 3.000 ore all'anno). Per questo motivo, sono stati realizzati diversi progetti per sfruttare l'energia solare su larga scala in diverse localit\u00e0 della Cerdagna francese, tra cui Font-Romeu-Odeillo-Via, lo stabilimento Themis vicino Targassonne e il forno solare di Mont-Louis a Mont-Louis.\nDal punto di vista amministrativo, la parte settentrionale (francese) della regione - che in catalano \u00e8 nota come \"Alta Cerdanya\", ossia Alta Cerdagna - non costituisce un'unit\u00e0 a s\u00e9 stante, ma fa parte del dipartimento dei Pirenei Orientali. La parte meridionale (spagnola) forma invece la comarca catalana della \"Baixa Cerdanya\" (Bassa Cerdagna), nome ufficioso con cui \u00e8 nota.\nStoria.\nDa notare la particolarit\u00e0 del comune di Ll\u00edvia, enclave appartenente alla Spagna ma interamente circondata da territorio francese. \nIl colle della Perche separa la Cerdagna dal Conflent.\nContea di Cerdanya.\nLa regione era stata conquistata dai Mori all'inizio dell'VIII secolo. Nel 731, il governatore moresco della Cerdanya, che la \"Isidori Pacensis Episcopi Chronicon\", cita col nome di Munniz, si alle\u00f2 col duca d'Aquitania e duca di Guascogna, Oddone il Grande sposando sua figlia, Lampagia su insistenza di Odo, al fine di proteggere la sua frontiera meridionale da un'ulteriore espansione musulmana. La Cerdanya era in questo momento prevalentemente basca, e Odo aveva una politica filo-basca di fronte a Carlo Martello e ai Franchi.\nIl dominio moresco divenne presto puramente nominale; la Cerdanya fu conquistata da Carlo Magno poco dopo la resa di Gerona nel 785. Il primo conte di Cerdanya di cui conosciamo il nome era Borrell I, nel 798, che era soggetto al conte di Tolosa. A questa data, la Cerdanya era unita nel governo sotto un unico conteggio con la Contea di Besal\u00fa e la Contea d'Urgell, e, dopo l'817, faceva parte del Regno d'Aquitania. La Cerdanya e l'Urgell rimasero unite fino all'897 ed entrambe erano sotto l'influenza e spesso il controllo del Conte d'Aragona. Nell'842, l'Emirato di C\u00f3rdoba invase la Cerdanya nel tentativo di riconquistare i Pirenei, ma furono respinti dal conte Sunifredo I.\nNel IX secolo, la Cerdanya era il centro di una regione in cui era comune la forma di propriet\u00e0 terriera, nota come \"economia curtense\". Nell'835, uno statuto di Ludovico il Pio aveva proibito persino alla chiesa della regione di concedere terre in \"beneficium\", cio\u00e8 come benefici o in possesso feudale.\nDopo la morte di Luigi il Balbo, nell'879, l'Aquitania visse un periodo di instabilit\u00e0 durante il quale le regioni periferiche, come la Catalogna, divennero di fatto indipendenti dall'autorit\u00e0 reale centrale. Da questo periodo il titolo di conte divenne di fatto ereditario.\nElenco cronologico dei conti:\nDal 1403 il titolo pass\u00f2 definitivamente e permanentemente alla Corona d'Aragona.\nSuddivisione amministrativa.\nFrancia.\nVi sono 26 comuni:\nAraldica.\nLo stemma della Cerdagna \u00e8 inquartato in decusse con i colori catalani nel capo e nella punta."}
{"id": "722945", "revid": "731511", "url": "https://it.wikipedia.org/wiki?curid=722945", "title": "Jakaya Kikwete", "text": "Biografia.\nKikwete \u00e8 nato il 7 ottobre 1950 a Msoga, nei pressi di Bagamoyo sulla costa del Tanganica (oggi Tanzania). La sua era una famiglia di leader; suo nonno era stato un capo tribale e suo padre era commissario distrettuale in epoca coloniale e dopo l'indipendenza era stato scelto come rappresentante della sua gente nel ruolo di \"ombudsman\" (difensore civico).\nHa frequentato la Msoga Primary School tra il 1958 e il 1961; poi la Lugoba School dal 1962 al 1965. Quindi \u00e8 passato dalla Lugoba School alla Kibaha Secondary School per il O-level education tra 1966 al 1969. Ha poi frequentato l'Universit\u00e0 di Dar es Salaam nel periodo 1972-1975 specializzandosi in economia.\nEntrato nel partito della Rivoluzione (\"Chama Cha Mapinduzi\", CCM) negli anni ottanta, il 21 dicembre 2005 \u00e8 diventato il quarto presidente della Tanzania, carica che ha mantenuto fino al 5 novembre 2015."}
{"id": "722946", "revid": "3831", "url": "https://it.wikipedia.org/wiki?curid=722946", "title": "Cerdagne", "text": ""}
{"id": "722953", "revid": "2164418", "url": "https://it.wikipedia.org/wiki?curid=722953", "title": "Agrippino di Napoli", "text": "\u00c8 un personaggio della cui vita e del cui operato sappiamo molto poco.\nTestimonianze letterarie.\nIndagando tra le testimonianze letterarie, desta meraviglia il fatto che nel Martirologio Geronimiano, il pi\u00f9 antico calendario universale della chiesa (V secolo per la sua prima fase redazionale), ricorra pi\u00f9 volte il nome di un \"Agrippinus\", nei giorni 1\u00ba gennaio e 15 e 20 luglio, ma che in nessuno di questi casi si tratti del vescovo napoletano.\nBisogna allora far riferimento a una delle fonti privilegiate relative alla prima chiesa di Napoli, il cosiddetto \"Chronicon\" o \"Gesta Episcoporum\" (VIII-IX secolo) della chiesa napoletana, un testo che tenta di ricostruire tutta la lista dei vescovi che si sono succeduti sul soglio episcopale della citt\u00e0 e di dare alcune notizie, pi\u00f9 o meno dettagliate, della loro vita e della loro attivit\u00e0 pastorale.\nIn esso Agrippino occupa il sesto posto e viene denominato \"amator patriae\" e \"defensor civitatis\", dedito alla preghiera di intercessione per i cristiani a lui devoti e capace di operare numerosi miracoli. Si dice, inoltre, che le sue spoglie furono traslate nella basilica della \"Stefania\".\nNel testo agiografico della \"Vita S. Athanasii \"(X secolo), Agrippino viene considerato patrono e difensore della citt\u00e0 di Napoli prima che fosse qui traslato il beatissimo Gennaro, martire di Cristo, mentre nella \"Vita S. Severi\" (XI secolo) Agrippino e Gennaro appaiono insieme al vescovo Severo morente.\n\u00c8 invece il \"Libellus miraculorum S. Agrippini\", composto tra i secoli VIII-X, a riportare undici miracoli operati dal vescovo di cui tutti, eccetto tre, operati presso il primitivo sepolcro del santo vescovo nelle catacombe poi dette di S. Gennaro.\nLa celebrazione della festa del santo al giorno 9 novembre proviene dal \"Calendario Marmoreo napoletano\" (secolo VIII-IX): N(a) T(ale) S(ancti) Agrippini.\nTra i martirologi quello Romano, che \u00e8 arricchito dal commento del famoso studioso e agiografo Hippolyte Delehaye, attesta espressamente la memoria di un Agrippino, vescovo in Campania, di cui non si conoscono gli anni di episcopato:\nSolo il catalogo Bianchiniano, cos\u00ec detto a motivo del suo editore Francesco Bianchini e che in realt\u00e0 risulta un compendio dei \"Gesta\", rende Agrippino in maniera arbitraria vescovo dal 218-225, al tempo dei papi Urbano e Ponziano e degli imperatori Eliogabalo e Alessandro Severo.\nTestimonianze archeologiche.\nSe le testimonianze letterarie e liturgiche risultano relativamente antiche, quelle archeologiche sembrano collocare la memoria del santo vescovo nel periodo paleocristiano. Infatti, gli avvenimenti determinati per lo sviluppo delle catacombe di Napoli furono essenzialmente due: in un primo momento la sepoltura di un vescovo di Napoli venerato come santo intorno alla met\u00e0 del III secolo, e in seguito la traslazione delle reliquie di San Gennaro dalla primitiva sepoltura, nella zona puteolana, nel gi\u00e0 esistente sepolcreto di cristiano di Capodimonte.\nAlcuni studiosi hanno ritenuto di identificare questo vescovo napoletano con sant'Agrippino e di ritenerlo inizialmente sepolto nell'oratorio ancora rintracciabile nella catacomba inferiore: i resti del vescovo napoletano sarebbero stati l\u00ec sepolti gi\u00e0 dalla met\u00e0 del III secolo, periodo a cui risalirebbe la nascita del sepolcreto gentilizio appartenente forse alla sua gens. \u00c8 da notare come da questo nucleo originario si sia poi generata una piccola regione di sepolture a carattere comunitario. Tuttavia, si sono succeduti nel tempo diversi interventi e lavori che hanno pesantemente modificato gli ambienti primitivi.\nAll'occhio del visitatore odierno viene ancora oggi presentato un ambiente ipogeo nel quale un altare sembra contenere una sepoltura privilegiata o aver contenuto reliquie di un personaggio degno di venerazione. Questa basilichetta cimiteriale \u00e8 un adattamento di ambienti precedenti e mostra le caratteristiche delle antiche sepolture venerate a Roma: non ha linee perimetrali omogenee, ma pareti spigolose, irregolari e asimmetriche. Inoltre l'altare non \u00e8 centrato rispetto all'asse ideale della basilica, segno di un'esplicita volont\u00e0 di salvaguardare un punto inamovibile di questo ambiente ipogeo: una sepoltura. L'altare inoltre risulta in parte scavato nella roccia e in parte costituito di muratura, quasi che si sia voluta rispettare una situazione precedente, forse lo stesso tumulo originario inglobato nell'altare in muratura.\nRisulta ancora impossibile ricostruire gli ambienti distrutti, ma di certo la catacomba inferiore mostra nel suo insieme caratteristiche pi\u00f9 antiche di quella superiore per cui si deve pensare che almeno fino a tutto il IV secolo i fedeli della comunit\u00e0 di Napoli preferissero essere sepolti intorno alla pi\u00f9 antica sepoltura venerata.\nL'identificazione di questa prima basilichetta ipogea con il primo luogo di culto dedicato al vescovo Agrippino, santo locale, deriva dalle testimonianze contenute nei documenti citati in precedenza, in particolare dalla raccolta di miracoli del santo.\nIconografia.\nDal punto di vista iconografico possiamo conoscere qualcosa delle caratteristiche legate alle rappresentazioni di sant'Agrippino mediante quanto viene conservato della basilica maior di S. Gennaro, la Basilica di San Gennaro Extra Moenia (secolo V-VI). In essa resta un imponente ritaglio della decorazione antica raffigurante tre personaggi nimbati: per alcuni Cristo tra gli apostoli, per altri Cristo tra san Gennaro e sant'Agrippino.\nUn miracolo contenuto nel libellus e relativo ad un certo Mauro, potrebbe essere alla base di una raffigurazione del santo posta sulla parete sinistra dell'ingresso dell'oratorio. Si vede l'infermo in basso, disteso, mentre il santo, indicato dalla scritta sopra il nimbo, si piega a toccarlo. Il santo \u00e8 raffigurato ancora in alto con accanto un altro personaggio senza nimbo, forse il miracolato.\nNel periodo in cui il principe Sicone riusc\u00ec a rendere il Ducato di Napoli tributario del principe di Benevento, si verificarono sia la perdita delle reliquie di san Gennaro sia il conseguente abbandono delle catacombe. Giovanni IV salv\u00f2 le spoglie dei vescovi e le trasfer\u00ec nella \"Stefania\", creando intorno all'episcopio cittadino un centro con forti caratteri di apostolicit\u00e0.\nIl suo successore, Atanasio I (849-872), istitu\u00ec un convento di monaci per la salvaguardia delle catacombe o di quanto ne rimaneva. Uno strumento del 942 dice tale monastero dedicato a san Gennaro e sant'Agrippino, bench\u00e9 la notizia non sia condivisa da tutti gli studiosi. Al periodo di Atanasio I risalgono probabilmente anche le raffigurazioni di \u201cnobili dottori\u201d, come riporta il Chronicon, di cui potrebbe esserne un residuo quello posto all'angolo sud-est della basilica dei vescovi e recante l'immagine di un santo benedettino e di san Gennaro. Allo stesso periodo, e quindi alla stessa opera di ricostruzione, appartiene anche un altro affresco, simile al precedente per impostazione e tecnica, posto nella basilichetta di S. Agrippino: sono raffigurati due personaggi di cui quello a destra, forse sant'Agrippino, ha abiti vescovili, volto sbarbato, tonsura, tunica giallastra a maniche strette, casula rossa e pallio vescovile ornato di croci, una raffigurazione assai simile a quella descritta nella basilica dei vescovi. Accanto a questa c'\u00e8 anche la raffigurazione di un altro personaggio barbato, vestito di tunica e pallio, e con le mani aperte fa il gesto della preghiera. L'iscrizione posta sotto i piedi dei due personaggi indica che si tratta di ex voto fatto da committenti che hanno voluto rimanere anonimi: \"+ Votum solbimus nos cuius De(US SCIT)\".\nSempre al IX secolo risale una decorazione posta in una galleria della catacomba superiore. Essa fu occlusa per creare la tomba di un giovane vescovo raffigurato nella lunetta sovrastante e avente in mano un ricco codice. Nella sommit\u00e0 della volta rimane un busto di Cristo accompagnato ai lati da due santi con pallio vescovile e identificati dalle iscrizioni verticali poste vicine al loro capo: Gennaro e Agrippino.\nNon \u00e8 inutile sottolineare come nella basilichetta ipogea di Sant'Agrippino vi siano due arcosoli affiancati e posti sulla parete destra presso l'altare: sembra trattarsi di sepolture forse di due vescovi che hanno preferito essere posti presso il loro illustre e santo predecessore.\nUlteriori attestazioni del culto reso a sant'Agrippino sono rade e disseminate nel tempo. Si ha notizia di una chiesa che, sul finire del X secolo era dedicata a lui nella regione Herculanensi, platea Furcillensi, cio\u00e8 nella zona di Forcella dove ancora oggi esiste una chiesa dedicata al santo.\nPresso l'odierna cattedrale di Napoli \u00e8 possibile constatare come l'iconografia del santo sia rimasta sostanzialmente invariata. Nella cappella del tesoro, infatti, \u00e8 visibile sia una statua argentea a figura intera sia un busto, anch'esso d'argento, ritraente il santo vescovo: la prima fu realizzata da G. Finelli (1601-1657), mentre il secondo, databile al 1673, fu opera dell'argentiere Aniello Treglia che la realizz\u00f2 su un modello di Andrea Falcone prima e su disegno di Cosimo Fanzago poi.\nNon di minore importanza occupa una tavola di Giorgio Vasari, datata al 1546 e raffigurante i sette santi della citt\u00e0 di Napoli, che in origine decorava le ante esterne dell'organo antico della cattedrale.\nPresso uno dei pilastri della navata centrale, inoltre, \u00e8 collocato un busto del santo. Al tempo del card. Giuseppe Spinelli, verso il 1745, furono collocati nei pilastri 14 busti di santi vescovi napoletani, alcuni dei quali, compreso quello di sant'Agrippino, erano stati posti ad abbellimento dell'antico coro della cattedrale."}
{"id": "722954", "revid": "57532", "url": "https://it.wikipedia.org/wiki?curid=722954", "title": "Del Norte County", "text": ""}
{"id": "722955", "revid": "1700", "url": "https://it.wikipedia.org/wiki?curid=722955", "title": "Sax baritono", "text": ""}
{"id": "722956", "revid": "29727", "url": "https://it.wikipedia.org/wiki?curid=722956", "title": "Colubro d'Esculapio", "text": ""}
{"id": "722957", "revid": "29727", "url": "https://it.wikipedia.org/wiki?curid=722957", "title": "Saettone", "text": ""}
{"id": "722965", "revid": "729019", "url": "https://it.wikipedia.org/wiki?curid=722965", "title": "Franz Kostner", "text": "Era zio dello sciatore alpino Cesco.\nBiografia.\nNacque in un vecchio maso sui pendii del Col Alto a Corvara, rimase orfano con quattro fratelli a otto anni. A sedici anni lavor\u00f2 come pastore presso un contadino a San Lorenzo di Sebato dove impar\u00f2 il tedesco avendo fino a quel momento sempre parlato solo il ladino. I figli dei contadini poveri delle valli ladine venivano spesso inviati nei masi delle vicine vallate di lingua tedesca (Val Pusteria e Val d'Isarco) per imparare la seconda lingua.\nNel 1897 divenne guida alpina. Fu arruolato nei Kaiserj\u00e4ger nel 1898 a Riva del Garda e frequent\u00f2 anche nello stesso periodo una scuola di giornalismo a Trento; due anni dopo divenne sergente. Invitato dall'esploratore del Polo Nord Julius von Payer, prese parte a due spedizioni tedesche: nel 1902 sul Caucaso, nel 1907 nel Turkestan; nello stesso anno divenne gestore dell'osteria Posta di Corvara. Nel 1913 avvi\u00f2 la costruzione del Rifugio Franz Kostner nel Gruppo del Sella, a 2.550\u00a0m s.l.m., che sarebbe stata completata soltanto nel 1988 dal figlio Erich.\nMaggiore durante la Prima guerra mondiale, comand\u00f2 il battaglione \"Marebbe\" dei Kaiserj\u00e4ger-Standsch\u00fctzen ed ebbe la responsabilit\u00e0 del fronte del Col di Lana. Dopo la guerra nella natia Val Badia, divenuta italiana in seguito alla sconfitta austro-ungarica nel conflitto, continu\u00f2 a lavorare come guida alpina. Svilupp\u00f2 l'attivit\u00e0 alpinistica nella vallata, aprendo numerose prime vie intorno a Corvara, e fond\u00f2 una compagnia di trasporto che giunse ad avere fino a venti corriere, sei automobili e trenta dipendenti. Fu incorporata nella SAD che gli tolse le licenze per incomprensioni con il regime fascista. Costru\u00ec anche due centrali elettriche."}
{"id": "722970", "revid": "599013", "url": "https://it.wikipedia.org/wiki?curid=722970", "title": "Inr", "text": ""}
{"id": "722971", "revid": "463126", "url": "https://it.wikipedia.org/wiki?curid=722971", "title": "Tempo di trombina", "text": "Il tempo di trombina (TT o TCT, da \"thrombin clotting time\") \u00e8 un test del fattore di coagulazione del sangue, utilizzato per identificare il livello terapeutico dell'eparina, per valutare la presenza di anticoagulanti circolanti, per riconoscere specificatamente le anomalie che riguardano la reazione trombina-fibrinogeno ed infine per monitorizzare la terapia fibrinolitica. Il tempo di trombina misura il tempo impiegato dal plasma a coagulare quando al campione di sangue in esame sia stato aggiunto un eccesso di trombina. \nQuesta prova viene ripetuta con del plasma ottenuto da pazienti normali. \nLa differenza di tempo di coagulazione tra il campione di plasma in esame ed il campione \"normale\" indica un'anomalia nella conversione del fibrinogeno (una proteina solubile) in fibrina (una proteina insolubile).\nInfatti l'aggiunta al campione di un eccesso di trombina elimina l'importanza di tutte le fasi coagulative antecedenti alla sua formazione e fa s\u00ec che il test sia sensibile unicamente alla variabile fibrinogeno ed alla variabile eparina-cofattore.\nIl deficit di fibrinogeno pu\u00f2 essere distinto dalla presenza di un inibitore ripetendo la misurazione del TT dopo aver aggiunto una piccola quantit\u00e0 di plasma normale al plasma del paziente.\nNei pazienti in trattamento con eparina anzich\u00e9 il tempo di trombina si pu\u00f2 ricorrere alla misura del tempo di reptilasi (una sostanza estratta dal veleno di serpente), ad azione simile alla trombina, che per\u00f2 non \u00e8 sensibile alla influenza dell'eparina\nProcedura.\nAll'interno del gruppo dei test di coagulazione, il tempo di trombina di coagulazione \u00e8 certamente una delle procedure pi\u00f9 semplici da effettuare. Una volta sottoposto il sangue intero a centrifugazione al fine di separarne il plasma, un eccesso di trombina bovina viene aggiunta al campione di plasma cos\u00ec ottenuto. Si forma cos\u00ec il coagulo che viene rilevato otticamente o meccanicamente da un apposito strumento per la coagulazione.\nIl tempo trascorso dal momento della aggiunta di trombina fino alla formazione del coagulo viene registrato dallo strumento e prende il nome di tempo di trombina.\nCaratteristiche del campione di sangue.\nIl tempo di trombina viene misurato prelevando un campione di sangue periferico del paziente in esame. Il sangue intero viene quindi posto in una provetta contenente come additivo del citrato o dell'ossalato, che agiscono come anticoagulanti legando gli ioni calcio presenti nel campione. Come per altri test di coagulazione, la provetta non deve essere eccessivamente ma neppure troppo poco riempita per assicurare il corretto rapporto tra anticoagulante e sangue: 1 parte di anticoagulante per 9 parti di sangue.\nIntervallo di riferimento.\nL'intervallo di riferimento del tempo di trombina \u00e8 in genere fra i 24 ed i 35 secondi, con ampia variabilit\u00e0 a seconda del metodo utilizzato e della popolazione di riferimento.\nIl prolungamento del tempo di trombina indica un difetto nell conversione del fibrinogeno in fibrina.\nAumento del tempo di trombina.\nIl tempo di trombina aumenta nel caso di:"}
{"id": "722973", "revid": "57532", "url": "https://it.wikipedia.org/wiki?curid=722973", "title": "El Dorado County", "text": ""}
{"id": "722978", "revid": "124323563", "url": "https://it.wikipedia.org/wiki?curid=722978", "title": "Corel Paint Shop Pro", "text": "Paint Shop Pro (noto anche con la sigla PSP) \u00e8 un software di grafica vettoriale e fotoritocco per sistemi Microsoft Windows originariamente prodotto dalla Jasc Software. Nel 2004 la Corel Corporation ha acquistato la societ\u00e0 e con essa il software.\nIl nome originario era Paint Shop, la cui versione 1.0 venne distribuita nel 1992 come shareware.\nStoria.\nLa Jasc software, il cui acronimo sta per \"jet and software company\", fu fondata nel 1991 da un pilota di linee aeree, Robert Voit."}
{"id": "722979", "revid": "29244", "url": "https://it.wikipedia.org/wiki?curid=722979", "title": "Paint Shop Pro", "text": ""}
{"id": "722981", "revid": "712828", "url": "https://it.wikipedia.org/wiki?curid=722981", "title": "Monti Bianchi", "text": ""}
{"id": "722982", "revid": "641883", "url": "https://it.wikipedia.org/wiki?curid=722982", "title": "Triangolo di Einthoven", "text": "Il Triangolo di Einthoven \u00e8 il principio fisiologico sul quale si basa l'elettrocardiogramma.\n\u00c8 stato proposto ai primi del Novecento dal medico fisiologo Willem Einthoven.\nSi considera un uomo con le braccia estese e si individua un triangolo equilatero, dove un lato \u00e8 la distanza tra i due polsi e gli altri due la distanza tra i polsi e le caviglie unite.\nLa distanza di un punto dagli altri due, considerati insieme, \u00e8 la misura della corrente di quel punto.\nL'utilit\u00e0 di tale triangolo consiste nel fatto che una forza elettrica che origina a livello cardiaco pu\u00f2 essere rappresentata come un vettore che viene \"guardato\" dalle diverse angolazioni.\nLe tre \"derivazioni bipolari\" (questo il nome dei nostri tre punti: polso destro, polso sinistro, caviglie) registrano quindi l'attivit\u00e0 elettrica cardiaca da come questa risulta dalla sua proiezione sul lato del triangolo.\nQuindi la derivazione I (polso destro) \u00e8 uguale alla somma tra la derivazione II e la derivazione III, la derivazione II (polso sinistro) \u00e8 uguale a III+I, mentre la derivazione III (caviglie) \u00e8 uguale a I+II."}
{"id": "722985", "revid": "92723", "url": "https://it.wikipedia.org/wiki?curid=722985", "title": "Prypiat", "text": ""}
{"id": "722986", "revid": "237256", "url": "https://it.wikipedia.org/wiki?curid=722986", "title": "Kriwoi Rog", "text": ""}
{"id": "722988", "revid": "1038787", "url": "https://it.wikipedia.org/wiki?curid=722988", "title": "Farinata bianca", "text": "La farinata di grano, detta anche farinata bianca, \u00e8 una torta salata molto bassa, preparata con sola farina di grano, acqua, sale e olio di oliva. \nE' un prodotto tipico della cucina savonese che si cuoce in forno, in teglia, secondo lo stesso procedimento di preparazione della farinata di ceci, ed assume, rispetto a quest'ultima una maggiore croccantezza, talvolta un minore spessore e colore bianco. Si pu\u00f2 mangiare liscia o con l'aggiunta di rosmarino, olive tritate, pancetta o altri ingredienti. \nVa distinta dal turtellassu, che contiene anche una piccola parte di farina di ceci.\nStoria.\nSi narra che la farinata di grano nacque nel XVI secolo, a seguito della conquista di Savona da parte dei genovesi. Questi infatti interrarono il porto della citt\u00e0 ed imposero alla popolazione un pesante dazio sui ceci, uno dei prodotti principali della cucina ligure del tempo. I savonesi cercarono cos\u00ec di sopperire alla mancanza di farina di ceci mischiandola con quella bianca, di grano, e successivamente utilizzando solamente quella di grano.\nPreparazione.\nUtilizzare farina di grano e stemperarla con acqua tiepida in una terrina (1 parte di farina e 3 d'acqua), aggiungere il sale (indicativamente la percentuale che si usa mettere nell'acqua quando si cuoce la pasta) e mescolare energicamente per scogliere eventuali grumi. Lasciare riposare la miscela per un paio d'ore, mescolando di tanto in tanto per evitare la decantazione della farina.\nUngere una teglia in rame stagnato con un velo d'olio d'oliva e versare la miscela partendo dal centro della teglia fino a uno spessore di circa 5\u00a0mm. \"Spezzare\" l'olio con un cucchiaio di legno dai bordi verso il centro della teglia e infornare nel forno a legna gi\u00e0 ben caldo.\nNella primissima fase della cottura \u00e8 importante girare la teglia in modo da mantenere uniforme lo spessore.\n\u00c8 possibile arricchire la ricetta cospargendo la farinata prima di infornare con rosmarino o olive tritate oppure a met\u00e0 cottura con pancetta rustica a fettine sottili, o a fine cottura con formaggi quali prescins\u00eaua, stracchino o gorgonzola o rucola."}
{"id": "722990", "revid": "237256", "url": "https://it.wikipedia.org/wiki?curid=722990", "title": "Kirivoi-Rog", "text": ""}
{"id": "722993", "revid": "2056951", "url": "https://it.wikipedia.org/wiki?curid=722993", "title": "Reticolo (prestomaco)", "text": "Il reticolo, chiamato anche \"cuffia\" a causa della sua forma simile ad un pallone schiacciato, \u00e8 il pi\u00f9 piccolo tra i prestomaci dei ruminanti. Esso riceve lo sbocco dell'esofago e comunica ampiamente con il rumine con cui costituisce una unit\u00e0 funzionale (complesso reticolo-ruminale). Presenta sulla sua superficie interna una mucosa rilevata in creste che delimitano delle cellette (\"cellette reticolari)\" quadrate od esagonali, che ricordano la struttura di un favo. \nIl reticolo nel ruminante adulto ha un ruolo nella fermentazione, nel rimescolamento del materiale ingerito e nella ruminazione. In particolare sembra in grado di separare dalla massa fermentante le particelle pi\u00f9 fini e destinabili alla prosecuzione nel tratto gastroenterico. \nAl limite tra reticolo e rumine \u00e8 situato l'orificio reticolo-omasale tramite il quale queste particelle passano nell'omaso. \nNel giovane ruminante \u00e8 meno sviluppato, come del resto tutto il comparto prestomacale. La dieta quasi esclusivamente lattea non richiede comunque alcun tipo di fermentazione e il latte materno viene destinato direttamente allo stomaco ghiandolare grazie ad un organo chiamato \"doccia esofagea\" in grado di formare una connessione diretta tra l'esofago e l'abomaso.\nDerivazione embriologica.\nIl rumine-reticolo deriva embriologicamente dalla porzione caudale dell'intestino anteriore embrionale (porzione intraddominale). La prima fase di sviluppo di questa porzione \u00e8 uguale a quella dei monogastrici (nei quali lo stomaco generer\u00e0 da una dilatazione sacciforme). Da questa evaginazione, nella regione fundica si creer\u00e0 un'ulteriore evaginazione che si svilupper\u00e0 in direzione cranio-dorsale, a sinistra; questa evaginazione dar\u00e0 origine al rumine. Il reticolo originer\u00e0 da una tasca caudo-ventrale di quest'evaginazione. Con l'enorme sviluppo fututro del rumine, che avverr\u00e0 principalmente dopo lo svezzamento, il reticolo andr\u00e0 a trovarsi, nell'animale adulto, cranio-ventralmente al rumine, dal quale sar\u00e0 diviso dal solco rumino-reticolare.\nPatologia.\nNei bovini \u00e8 frequente la reticolite (o rumino-reticolite) da corpo estraneo: patologia caratterizzata dalla ingestione da parte dell'animale di oggetti acuminati (chiodi, fili di ferro) che vengono intrappolati dalle creste reticolari e in grado di penetrare nella parete dell'organo. Ci\u00f2 origina una reticolite (processo infiammatorio del reticolo) in grado di evolvere a seconda dei movimenti del complesso prestomacale, dalla lunghezza, forma e direzione del corpo estraneo e di altri fattori concomitanti in una reticolo-peritonite (se la parete del reticolo viene trapassata), in una epatite (se il corpo estraneo trapassa anche nel fegato), in una frenite (se viene interessato il diaframma) e addirittura in una pleurite, polmonite, pericardite e miocardite se oltre al diaframma il corpo estraneo interessa rispettivamente le pleure, il polmone, il pericardio e il miocardio.\nCucina.\nIl reticolo, in macelleria, fa parte della trippa."}
{"id": "722994", "revid": "57532", "url": "https://it.wikipedia.org/wiki?curid=722994", "title": "Fresno County", "text": ""}
{"id": "723003", "revid": "237256", "url": "https://it.wikipedia.org/wiki?curid=723003", "title": "Belsk", "text": ""}
