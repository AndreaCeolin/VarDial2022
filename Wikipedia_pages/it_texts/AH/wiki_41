{"id": "698275", "revid": "3115", "url": "https://it.wikipedia.org/wiki?curid=698275", "title": "D\u00fabravy", "text": "D\u00fabravy (prima del 1927 \"O\u010dovsk\u00e1 D\u00fabrava\", \"O\u0161owsk\u00e9 Dubrawy\"; in ungherese: \"Kis\u00f3csa\", prima del 1907 \"Dobr\u00f3ocsova\") \u00e8 un comune della Slovacchia facente parte del distretto di Detva, nella regione di Bansk\u00e1 Bystrica.\nIl villaggio nacque nel XVIII secolo, quando fu separato da O\u010dov\u00e1."}
{"id": "698276", "revid": "287204", "url": "https://it.wikipedia.org/wiki?curid=698276", "title": "Dubravy", "text": ""}
{"id": "698280", "revid": "767487", "url": "https://it.wikipedia.org/wiki?curid=698280", "title": "Horn\u00fd Tisovn\u00edk", "text": "Horn\u00fd Tisovn\u00edk (in ungherese \"Fels\u0151tiszt\u00e1s\", in tedesco \"Ober-Eschenbach\") \u00e8 un comune della Slovacchia facente parte del distretto di Detva, nella regione di Bansk\u00e1 Bystrica."}
{"id": "698284", "revid": "287204", "url": "https://it.wikipedia.org/wiki?curid=698284", "title": "Horny Tisovnik", "text": ""}
{"id": "698285", "revid": "1777102", "url": "https://it.wikipedia.org/wiki?curid=698285", "title": "Alberico da Romano", "text": "Biografia.\nApparteneva alla famiglia \"Da Onara\", poi \"Da Romano\", era figlio di Ezzelino II il Monaco e di Adelaide Alberti di Mangona, fratello di Ezzelino III da Romano e Cunizza da Romano.\nPoliticamente alleato di Ezzelino III, signore della Marca Trevigiana e Vicario Imperiale della Lombardia sotto Federico II di Svevia, fu podest\u00e0 di Vicenza nel 1227. Nel 1229, in difficolt\u00e0 nel controllare Bassano (rivolta dei liberi), nasce il primo disaccordo con il fratello ma \u00e8 solo nel 1239 si stacca (temporaneamente) dal partito imperiale, per controversie con l'imperatore, alleandosi con Biaquino II da Camino di parte guelfa. Riusc\u00ec in tal modo a conquistare Treviso di cui divenne podest\u00e0 dal 1240 al 1257 e, di fatto, guidandola con una politica ghibellina. Scomunicato da papa Alessandro IV, alla morte del fratello, caduto in battaglia a Cassano d'Adda nel settembre 1259, Alberico fuggi dalla citt\u00e0 e si rifugi\u00f2 nella rocca di San Zenone, attuale San Zenone degli Ezzelini con la famiglia, dove stette per quasi 10 mesi.\nIl 24 agosto 1260 le truppe filo-papali di Venezia, Trento, Padova, Verona e Vicenza assediarono il maniero: solo il tradimento per soldi, di un suo uomo di fiducia, permise agli assedianti la presa della cortina esterna.\nAlberico, circondato e senza possibilit\u00e0 di difesa, si arrese sperando in tal modo di aver salva la vita per s\u00e9 e per i suoi cari. Fu tutto inutile, la famiglia venne comunque sterminata. Kantorowicz lo definisce crudele come il fratello ma \u00abpi\u00f9 lascivo\u00bb; se il fratello si fece morire di fame, Alberico invece fu costretto a strisciare a carponi con un morso in bocca e guidato fino al luogo dell'esecuzione; l\u00ec fu costretto a guardar torturare i suoi uomini, per poi subire lo scempio delle sue carni con delle tenaglie; infine fu legato ad un cavallo che lo trascin\u00f2 fino a quando non mor\u00ec.\nDiscendenza.\nDal primo matrimonio con Beatrice da Vicenza, sposata nel 1221, ebbe:\nDal secondo matrimonio con una nobildonna chiamata Margherita ebbe:\nMecenate e trovatore.\nAlberico fu amico e mecenate di trovatori e lui stesso componeva in lingua occitana, noto per avere avuto contatti con Sordello e Uc de Saint Circ. I fogli che vanno da 153r a 211r del canzoniere noto come ms. \"D\", adesso \u03b1, R.4.4 nella Biblioteca Estense universitaria di Modena, forma il \"Liber Alberici\". Nella rubrica del \"Liber\" si legge: \"Hec sunt inceptiones cantionum de libro qui fuit domini Alberici et nomini repertorum earundem cantionem\". Il canzoniere venne prodotto nel 1254 in Lombardia sotto il patrocinio di Alberico.\nAlberico \u00e8 identificato come l'autore della poesia \"Na Maria, pret\u00e7 e fina valors\". La rubrica identifica il compositore come un \"nabieiris de roman\" (o \"nabietris...\"), che potrebbe essere una corruzione di \"N'Albric de Roman\"; tuttavia, il nome viene di solito considerato una corruzione di \"Beatriz\" e la poesia viene assegnata oggi a Bieiris de Romans dalla maggior parte degli studiosi. Ad Alberico si deve inoltre una \"tenzone\" composta insieme a Uc de Saint Circ: \"Mesier Albric, so.m prega Ardisons\".\nAlberico sembra abbia avuto contatti con la scuola siciliana. A Treviso infatti fu podest\u00e0 il poeta siciliano Jacopo de Morra di Puglia, identificabile probabilmente con Giacomino Pugliese."}
{"id": "698294", "revid": "212348", "url": "https://it.wikipedia.org/wiki?curid=698294", "title": "Klorel", "text": ""}
{"id": "698296", "revid": "1573940", "url": "https://it.wikipedia.org/wiki?curid=698296", "title": "Gaviidae", "text": "I Gaviidi (Gaviidae ) sono una famiglia di uccelli, diffusi in Nord America ed Eurasia. Si tratta dell'unica famiglia dell'ordine Gaviiformes.\nTassonomia.\nLa famiglia comprende un unico genere vivente, \"Gavia\", nel quale sono classificate 5 specie viventi:\nAlla famiglia sono ascritti anche i seguenti generi estinti:\nDescrizione.\nLe ali hanno una apertura di 105\u2013150\u00a0cm e sono corte e a punta; le strolaghe sono tutte ottime volatrici, nonostante l'apparenza possa suggerire l'opposto. Sono anche uccelli nuotatori e possono immergersi a grandi profondit\u00e0 per parecchi minuti. Una caratteristica che li avantaggia \u00e8 la posizione piuttosto arretrata delle zampe sul corpo.\nDistribuzione e habitat.\nVivono nella parte settentrionale della zona olartica (America del Nord, Europa e Asia).\nVivono in prossimit\u00e0 dell'acqua, per lo pi\u00f9 sulle coste marine, ma anche sui laghi."}
{"id": "698297", "revid": "174925", "url": "https://it.wikipedia.org/wiki?curid=698297", "title": "Round Trip Time", "text": "Il Round Trip Time (acronimo RTT) nelle telecomunicazioni \u00e8 il tempo che intercorre tra l'invio di un segnale pi\u00f9 il tempo necessario per la ricezione della conferma di quel segnale.\nGeneralit\u00e0.\nNelle reti di telecomunicazione, l'RTT \u00e8 il tempo che passa da quando il segmento TCP viene inviato (ossia passa al livello di rete) a quando ritorna l'ACK del segmento stesso. Trascurando il tempo di trasmissione dell'ACK, viene calcolato come: \nformula_1\ndove formula_2 indica il tempo di trasmissione (formula_2 \u00e8 il rapporto tra la dimensione del segmento e la velocit\u00e0 di trasmissione) e formula_4 il tempo di propagazione.\nUso.\nProtocolli di trasporto come TCP prevedono la ricezione di un ACK (riscontro, dall'inglese \"acknowledgment\") in seguito all'arrivo a destinazione dei dati trasmessi. Essi mantengono la stima del RTT corrente per ogni connessione e usano tale stima per determinare il tempo massimo di attesa di un ACK prima della ritrasmissione dei dati.\nCalcolo.\nAll'atto dell'invio di un pacchetto, il mittente registra il valore corrente del tempo locale, e quando riceve l'ACK registra nuovamente il valore temporale. Effettuando la sottrazione tra i due valori si ottiene una stima singola del RTT. Pi\u00f9 stime possono essere combinate insieme per calcolare il RTT medio.\nNel protocollo TCP viene stimato analizzando gli RTT dei segmenti non ritrasmessi secondo la seguente formula:\nformula_5\ndove formula_6 \u00e8 posto a formula_7 in modo da modellare il valore degli RTT in base ai pacchetti pi\u00f9 recenti, dando loro un peso esponenzialmente decrescente.\nIn realt\u00e0 questo modo di calcolare l'RTT non tiene conto della varianza dei campioni di RTT. Un nuovo modo di calcolarlo \u00e8 il seguente:\nformula_8\nformula_9"}
{"id": "698301", "revid": "729019", "url": "https://it.wikipedia.org/wiki?curid=698301", "title": "Bella Achatovna Achmadulina", "text": "Biografia.\nNata da padre tataro e da madre italo-russa, con la raccolta di liriche \"La corda\" (1962), improntate a un arduo tecnicismo verbale, si pose in prima fila, insieme a Evtu\u0161enko (che fu suo primo marito) e Andrej Voznesenskij, nella nuova generazione poetica poststaliniana, cui il recente disgelo aveva consentito una certa libert\u00e0 di ispirazione e il distacco dalla retorica ufficiale. Nell'ambito di un severo, tradizionale impianto metrico, la Achmadulina ha condotto un'originale ricerca sul linguaggio, attenta alle inflessioni gergali, ma sempre guidata da un'ansia di purezza espressiva e della fede nella funzionalit\u00e0 simbolica della parola. Nelle sue raccolte pi\u00f9 recenti (\"Lezioni di musica\", 1969; \"Poesie\", 1975; \"Il mistero\", 1983), cos\u00ec come nelle liriche apparse su giornali e riviste (anche nel circuito clandestino del \"samizdat\"), esprime la meditazione sul destino dell'intellettuale nel mondo moderno e il virtuosismo stilistico lascia il posto a una pi\u00f9 contenuta maturit\u00e0 d'espressione. Altre sue opere furono \"Tormenta\" (1977), nell'almanacco \"Metropol\" (Mosca 1979), il racconto \"Molti cani e un cane\". \nLe poesie di Bella Achmadulina sono state pubblicate in Italia nelle raccolte \"Poesie scelte\" (a cura di Donata De Bartolomeo, pubblicato dalla Fondazione Marino Piazzolla, 1993) e in \"Poesia\" (Spirali 1998)."}
{"id": "698306", "revid": "1745361", "url": "https://it.wikipedia.org/wiki?curid=698306", "title": "Demofoonte", "text": "Demofoonte () \u00e8 un personaggio della mitologia greca.\nGenealogia.\nFiglio di Celeo e Metanira.\nNon ci sono notizie su spose e progenie.\nMitologia.\nFu allevato dalla dea Demetra che decise di renderlo immortale cospargendolo d'ambrosia ogni giorno mentre la notte lo poneva sul fuoco. \nIl bambino cresceva sano e forte ma una notte Prassitea scopr\u00ec il rito e grid\u00f2 per l'orrore cos\u00ec la dea cess\u00f2 il rito e si rivel\u00f2, ma Demofoonte mor\u00ec consumato nel fuoco.\nIn seguito Demetra lo riport\u00f2 in vita e Demofoonte divenne immortale.\nNegli \"Inni omerici\" non fu Prassitea a scoprire il rito ma la madre di Demofoonte (Metanira).\nQuesto racconto non \u00e8 dissimile da una parte del mito di Iside, in cui la Dea rende immortale il Principe ma viene scoperta dalla regina.\nLa vicenda di Demofoonte, ampiamente modificata, venne messa in versi da Pietro Metastasio (\"Demofoonte\", opera di Metastasio) e costitu\u00ec la base per decine di traduzioni in musica durante tutto l'arco del '700 ed anche oltre. Tre esse emerse in particolare quella di Nicol\u00f2 Jommelli che ebbe quattro successive versioni tra il 1743 (Parma) e il 1770 (Napoli)."}
{"id": "698307", "revid": "21880", "url": "https://it.wikipedia.org/wiki?curid=698307", "title": "Gaviiformes", "text": ""}
{"id": "698308", "revid": "767487", "url": "https://it.wikipedia.org/wiki?curid=698308", "title": "Inceptisol", "text": "L'ordine degli Inceptisol \u00e8 uno dei 12 ordini della tassonomia del suolo secondo USDA; il suffisso utilizzato per questo ordine \u00e8 ept.\nCaratteristiche.\nI suoli appartenenti a questo ordine sono presenti generalmente in tutte le parti del mondo, dall'Equatore alle regioni artiche, e sono il frutto delle pi\u00f9 diverse condizioni ambientali, climatiche e di substrato.\nNell'ordine degli Inceptisol ricadono suoli caratterizzati da drenaggio eccessivo, cos\u00ec come suoli mal drenati e caratterizzati da ristagni d'acqua; suoli di zone a clima subartico cos\u00ec come di zone a clima tropicale; suoli aventi un minimo sviluppo, cos\u00ec come suoli abbastanza evoluti ma che non possono, per determinate caratteristiche, ricadere in nessun altro ordine.\nTuttavia, in linea generale, i suoli appartenenti all'ordine Inceptisol sono giovani, non molto evoluti, con et\u00e0 risalenti al massimo al tardo Pleistocene (in riferimento alle sole zone temperate e temperato/fredde, successivi pertanto alle glaciazioni).\nCaratteristici di questo tipo di suoli sono un epipedon \"ochrico\" sovrastante un orizzonte \"cambico\"; in ogni caso, proprio a causa della grossa variabilit\u00e0 dei suoli compresi in quest'ordine, ci pu\u00f2 essere una certa variabilit\u00e0.\nSottordini.\nGli Inceptisol si dividono in sei \"sottordini\":\nAquept.\nInclude gli Inceptisol in cui si osservano condizioni aquiche. Questi suoli hanno generalmente orizzonti superficiali neri o grigi e orizzonti di profondit\u00e0 sul grigio, segnati da screziature redox, che cominciano a meno di 50 cm di profondit\u00e0.\nIl sottordine degli Aquept si suddivide ulteriormente in nove \"grandi gruppi\":\nAnthrept.\nIl sottordine degli Anthrept include gli \"Inceptisol\" in cui si rileva la presenza di un epipedon \"antropico\" o \"plaggen\"; si possono trovare quindi in ogni zona in cui ci sia stata una lunga presenza umana, dal momento che sono necessari anche secoli di lavorazioni agricole per produrre un suolo antropico. Sono diffusi, dunque, in ogni tipo di clima (ovviamente se favorevole alla presenza dell'uomo) e sono coperti da ogni tipo di vegetazione; il sottordine include anche i suoli di citt\u00e0.\nIl sottordine degli Anthrept si suddivide ulteriormente in due \"grandi gruppi\", a seconda del tipo di epipedon:\nCryept.\nInclude i suoli dell'ordine Inceptisol che si sviluppano in condizioni di clima freddo, cio\u00e8 in localit\u00e0 caratterizzate da regime di temperatura \"cryico\". Si estendono nelle zone fredde immediatamente al di fuori della linea del permafrost.\nAnalogamente a tutti gli Inceptisol, presenta spesso un epipedon \"ochrico\" (raramente \"umbrico\") e un orizzonte diagnostico di profondit\u00e0 \"cambico\" di colore marroncino; supporta generalmente vegetazione forestale, visto il clima costituita prevalentemente da conifere.\nIl sottordine dei Cryept si spartisce ulteriormente in due \"grandi gruppi\":\nUstept.\nComprende gli Inceptisol contraddistinti da un regime di umidit\u00e0 \"ustico\".\nAlcuni possono derivare da suoli pi\u00f9 evoluti dopo asportazione delle parti pi\u00f9 superficiali, mentre alcuni, sottoposti ad una pedogenesi un pochino pi\u00f9 lunga, possono presentare un epipedon \"umbrico\".\nIl sottordine degli Ustept si spartisce a sua volta in quattro grandi gruppi:\nXerept.\nInclude gli Inceptisol che si sviluppano in localit\u00e0 caratterizzate da regime di umidit\u00e0 \"xerico\", vale a dire i climi mediterranei, con stagione umida invernale e secca estiva. Possono presentare orizzonti induriti, fragipan o arricchimenti in carbonato di calcio\nIl sottordine degli Xerept si suddivide in cinque \"grandi gruppi\":\nUdept.\nSono gli Inceptisol contraddistinti da un regime di umidit\u00e0 \"udico\" o \"perudico\". Si osservano frequentemente dei duripan o dei fragipan, mentre fra gli epipedon si ritrovano l'\"ochrico\" e l'\"umbrico\".\nIl sottordine degli Udept si spartisce a sua volta in cinque grandi gruppi:\nPrecedenti sottordini.\nLe precedenti edizioni della tassonomia del suolo secondo USDA dividevano l'ordine degli Inceptisol in altri sottordini, dal momento che venivano messe in evidenza altre propriet\u00e0 dei suoli. Questi sottordini erano:"}
{"id": "698313", "revid": "1573940", "url": "https://it.wikipedia.org/wiki?curid=698313", "title": "Torre dei Sacchetti", "text": "La torre dei Sacchetti si trova in via Condotta, nel centro di Firenze.\nStoria e descrizione.\nI Sacchetti sono un'antica famiglia fiorentina di parte guelfa (le prime notizie risalgono agli inizi del Duecento), il cui esponente pi\u00f9 famoso \u00e8 Franco Sacchetti, scrittore di una raccolta detta \"Il Trecentonovelle\" (scritta alla fine del Trecento) vagamente ispirato al \"Decameron\" di Giovanni Boccaccio.\nIl momento di maggior prestigio familiare risale al periodo dopo il trionfo dei guelfi, seguito alla battaglia di Benevento (1266), quando alcuni suoi componenti ricoprirono incarichi importanti per la Repubblica Fiorentina come quello di priore e gonfaloniere.\nLa torre odierna risale al XIII secolo e si inseriva anticamente nel sistema difensivo attorno alla Badia Fiorentina. Al piano terra restano due ampi portali gemelli affiancati, con grandi ghiere a sesto acuto. La superficie esterna \u00e8 rivestita dal tipico filaretto in pietra a eccezione dell'ultimo piano che \u00e8 intonacato.\n\u00c8 stata in parte modificata da restauri ottocenteschi."}
{"id": "698314", "revid": "1363832", "url": "https://it.wikipedia.org/wiki?curid=698314", "title": "Comitato centrale del Partito Comunista Cinese", "text": "Il Comitato Centrale del Partito Comunista Cinese () \u00e8 la pi\u00f9 alta autorit\u00e0 del Partito Comunista Cinese all'interno delle due sessioni del Congresso nazionale del PCC. I suoi 198 membri nominano, almeno formalmente, l'Ufficio politico del Partito Comunista Cinese (Politburo) del PCC, ed il Segretario generale del PCC.\nIl Comitato centrale dura in carica cinque anni ed i suoi membri sono eletti dal congresso nazionale del Partito, il quale conta approssimativamente 2000 delegati.\nIl XVI Comitato Centrale del Partito Comunista Cinese (PCC) \u00e8 stato eletto gioved\u00ec 14 novembre 2002 a Pechino, a conclusione dei lavori del XVI Congresso del PCC. Questo nuovo Comitato centrale \u00e8 composto da 198 membri titolari e 158 membri supplenti.\nSebbene il CC non eserciti la propria autorit\u00e0 allo stesso modo di un'assemblea legislativa, esso rimane un importante organo costituito da tutti i pi\u00f9 alti dirigenti del Partito, dello Stato e dell'esercito. Il Comitato centrale \u00e8 pi\u00f9 grande ed ha uno spettro ideologico pi\u00f9 vario rispetto al Politburo.\nAlcuni analisti ritengono che, nel suo sforzo per accrescere il livello democratico in seno al Partito, Hu Jintao abbia l'intenzione di dare pi\u00f9 poteri al Comitato centrale. Di fatto, egli ha intrapreso due azioni significative: l'annullamento della tradizionale conferenza dei dirigenti durante il mese d'agosto a Beidaihe e la copertura mediatica senza precedenti data nell'ottobre del 2003 alla sessione plenaria del Comitato centrale del partito.\nStruttura del Comitato Centrale.\nIl Comitato Centrale ha una struttura piuttosto articolata. \u00c8 composto da cinque organi e da svariati dipartimenti funzionali, commissioni, uffici di ricerca, \"gruppi dirigenti\", la scuola di partito e gli archivi centrali. Il Comitato Centrale possiede inoltre due organi di stampa.\nGli organi del Comitato Centrale sono il Segretario generale, il Politburo, il Comitato Permanente, il Segretariato, la Commissione Militare Centrale ().\nI dipartimenti funzionali del Comitato Centrale sono il Dipartimento Centrale per l'Organizzazione, il Dipartimento Centrale di Propaganda, il Dipartimento Centrale per il Fronte Unito, il Dipartimento Centrale per le Relazioni Esterne, il Dipartimento Centrale per le Traduzioni, il Dipartimento Centrale di Lavoro per Taiwan, il Dipartimento per la Propaganda verso l'Estero, il Dipartimento Centrale per le Guardie del Corpo.\nLe commissioni sono la Commissione di Lavoro per gli Organi Centrali dello Stato, la Commissione di Lavoro per gli Organi del Comitato Centrale, la Commissione Politico-Giudiziaria, la Commissione per il Mantenimento dell'Ordine Pubblico, la Commissione per il Segreto di Stato.\nGli uffici di ricerca del Comitato Centrale del Partito Comunista Cinese sono l'Ufficio Centrale di Ricerca sulla Documentazione, l'Ufficio Centrale di Ricerca sulla Storia di Partito, l'Ufficio Centrale di Ricerca sui Provvedimenti Politici.\nGli organi di stampa del Comitato Centrale del Partito Comunista Cinese sono il Quotidiano del Popolo ed il Bimestrale \"Ricerca della Verit\u00e0\" (\"Qiushi\").\nMembri Titolari del XVI Comitato Centrale del PCC.\nAbdul Abdulrixit - Aisihaiti Kelimubai - Ashat Kerimbay - Bai Enpei - Bai Keming - Bai Lichen - Bai Zhijian - Bo Xilai - Cao Bochun - Cao Gangchuan - Chai Songyue - Chang Wangquan - Chen Bingde - Chen Chuankuo - Chen Fujin - Chen Kuiyuan - Chen Liangyu (espulso dal PCC per corruzione il 26 luglio 2007) - Chen Yunlin - Chen Zhili - Chi Wanchun - Chu Bo - Dai Bingguo - Dai Xianglong - Deng Changyou - Doje Cering - Du Qinglin - Fu Tinggui - Ge Zhenfeng - Guo Boxiong - Guo Jinlong - Han Zheng - He Guoqiang - He Guoqiang - He Yong - Hong Hu -\nHu Jintao - Hua Jianmin - Huang Huahua - Huang Ju (deceduto il 2 giugno 2007) - Huang Qingyi - Huang Zhendong - Huang Zhiquan - Hui Liangyu - Ismail Amat - Ji Yunshi - Jia Chunwang - Jia Qinglin - Jia Zhibang - Jiang Futang - Jin Renqing - Jing Zhiyuan - Legqog - Lei Mingqiu - Li Changchun - Li Changjiang - Li Dek Su - Li Dongheng - Li Dongsheng - Li Guixian - Li Jianguo - Li Jinai - Li Jinhua - Li Keqiang - Li Qianyuan - Li Rongrong - Li Shenglin - Li Tielin - Li Yizhong - Li Zhaoxing - Li Zhaozhuo - Li Zhilun - Liang Guanglie - Liao Hui - Liao Xilong - Liu Dongdong - Liu Huaqiu - Liu Jing - Liu Qi - Liu Qi - Liu Shutian - Liu Yandong - Liu Yongzhi - Liu Yunshan - Liu Zhenhua - Liu Zhenwu - Liu Zhijun - Lu Fuyuan - Lu Hao - Lu Yongxiang - Lu Zhangong - Luo Gan - Luo Qingquan - Ma Kai - Ma Qingsheng - Ma Qizhi - Ma Xiaotian - Meng Jianzhu - Meng Jinxi - Meng Xuenong - Mou Xinsheng - Niu Maosheng - Pu Haiqing - Qian Guoliang - Qian Shugen - Qian Yunlu - Qiangba Puncog - Qiao Qingchen - Raidi - Shen Binyi - Shi Xiushi - Shi Yunsheng - Shi Zongyuan - Song Defu - Song Fatang - Song Zhaosu - Su Rong - Sui Mingtai - Sun Jiazheng - Sun Zhiqiang - Tang Jiaxuan - Tang Tianbiao - Teng Wensheng - Tian Chengping - Tian Congming - Tian Fengshan - Uyunqimg - Wang Chen - Wang Gang - Wang Guangtao - Wang Hongju - Wang Huning - Wang Jianmin - Wang Jinshan - Wang Lequan - Wang Qishan - Wang Shengjun - Wang Shucheng - Wang Taihua - Wang Xiaofeng - Wang Xudong - Wang Yunkun - Wang Yunlong - Wang Zhaoguo - Wang Zhengwei - Wang Zhongfu - Wei Liqun - Wen Jiabao - Wen Shizhen - Wen Zongren - Wu Bangguo - Wu Guanzheng - Wu Shuangzhan - Wu Yi - Xi Jinping - Xiang Huaicheng - Xiao Yang - Xie Zhenhua - Xu Caihou - Xu Guangchun - Xu Guanhua - Xu Kuangdi - Xu Qiliang - Xu Rongkai - Xu Yongyue - Xu Youfang - Yan Haiwang - Yang Deqing - Yang Huaiqing - Yang Yuanyuan - Yang Zhengwu - Yu Yunyao - Yu Zhengsheng - Yuan Weimin - Zeng Peiyan - Zeng Qinghong - Zhang Chunxian - Zhang Dejiang - Zhang Delin - Zhang Dingfa - Zhang Fusen - Zhang Gaoli - Zhang Junjiu - Zhang Lichang - Zhang Qingli - Zhang Qingwei - Zhang Wantong - Zhang Weiqing - Zhang Wenkang - Zhang Wentai - Zhang Xuezhong - Zhang Yunchuan - Zhang Yutai - Zhang Zhongwei - Zhang Zuoji - Zhao Keming - Zhao Leji - Zhao Qizheng - Zheng Silin - Zhou Qiang - Zhou Shengtao - Zhou Xiaochuan - Zhou Yongkang - Zhou Yuqi - Zhu Qi\nMembri Supplenti del XVI Comitato Centrale del PCC.\nIsmail Ahmat - Wang Zhengwei - Zhu Zuliang - Du Xuefang - Yang Chuantang - Qiu Yanghan - Zheng Lizhong - Wang Jun - Zhu Zhijin - Quan Zhezhu (di etnia coreana) - Yang Limin - Zhang Huazhu - Huang Yao (di etnia Puyi) - Peng Zuyi (di etnia Yao) - Zhai Huqu - Wang Xia (donna) - Zhi Shuping - Li Zemin - Li Dewang - Yang Jing (di etnia Mongola) - Song Xiuyan (donna) - Zhang Baoshun - Hu Yongzhu - Jiang Daming - Gao Zhongxing - Guo Gengmao - Huang Xuanping (di etnia Hui) - Fu Guihua (donna, di etnia Li) - Guan Guozhong (di etnia Tai) - Shi Baozhen (donna, di etnia Miao) - Bai Chunli (di etnia mancese) - Xianbao Pingcuo (di etnia tibetana) - Liu Qibao - Sun Shuyi - Du Yuxin - Li Jingtian (di etnia mancese) - Yang Yongmao - Wu Baoqian - Zhang Xiaozhong - Chen Ximing (donna) - Lin Mingyue(donna)- Li Shusen - Luo Zhengfu (di etnia Yi) - Qiu Fuhong - Hu Biao - Yang Chunqing - Liang Baohua - Wen Xisen - Bai Jingfu - Qiao Zhuanxiu (donna) - Liu Shiquan - Li Ke (di etnia Zhuang) - Li Chuncheng - Yang Yongliang - Zhang Ping - Zhang Xingxiang - Chen Xunqiu - Luo Baoming - Zhou Shengxian - Yang Cunfang - Nie Weiguo - Li Zhanshu - Xu Shoucheng - Ma Zhigeng - Wang Mingfang - Ren Qingjia (di etnia tibetana) - Long Xinmin - Ismail Tiliwaldi (di etnia Uigura) - Zhu Fazhong - Liu Peng - Sun Gan - Li Changying - Wu Qidi (donna) - Wu Xinwei - Song Airong (donna) - Fan Changlong - Qiu Xicui (donna) - Huang Xingguo - Cao Jianming - Xie Qihua (donna) - Pei Huailiang - Liu Yungeng - Sun Zhongtong - Du Shicheng - Li Chenbao (di etnia Hui) - Shen Yueyue (donna) - Zhang\nWeiqiu - Ou Guangyuan - Ou Zegao (di etnia tibetana) - Xia Baolong - Xi Zhongchao - Jiang Wenlan (donna) - Xie Xuren - Xue Yanzhong - Wang Qian - Ye Sunwen - Zhu Chengyou - Li Jiheng - Wu Aiying (donna) - Wu Quanxu - Min Weifang - Jiang Yikang - Wang Sanyun - Liu Kou - Wu Dingfu - Zhang Li - Zhu Yangfeng - Xi Guohua - Guo Shengkun - Ding Yiping - Liu Mingkang - Cheng Shaoji - Zhou Tongzhan - Wei Maocheng - Li Yuanchao - Shang Fulin - Jiang Jianqing - Pan Yunhe - Ma Fucai - Wang Zhengfu (di etnia Miao) - Zhu Wenquan - Sun Chunlan (donna) - Lin Zuoming - Wang Jiarui - Lv Zushan - Liu Yupu - Liu Yuejun - Li Hongzhong - Yang Jiechi - Qin Guangrong - Tao Jianxing - Wang Mingquan - Shi Dahua - Shi Lianxi (donna) - Huang Jiefu - Shu Xiaoqin (donna) - Su Xintian - Zhang Xuan (donna) - Du Deying - Yin Yicui (donna) - Wang Yang - Tie Ning (donna) - Qiu Xueqiang - Zhang Ruimin - Li Zhijian - Ji Bingxuan - Zhang Dingfa - Qiang Wei - Xiong Guangkai - Ling Jihua - San Xiangjun - Xu Zhigong - Chen Yuan - Deng Pufang - Su Shulin - Huang Lingman (donna) - Wang Luolin - You Xigui\nDelegati.\nWang Houhong - Zhao Zhengyong"}
{"id": "698325", "revid": "10473", "url": "https://it.wikipedia.org/wiki?curid=698325", "title": "Criteri di Copenhagen", "text": ""}
{"id": "698326", "revid": "125531554", "url": "https://it.wikipedia.org/wiki?curid=698326", "title": "Tasmania", "text": "La Tasmania \u00e8 uno stato insulare dell'Australia.\nLa sua capitale \u00e8 Hobart ed \u00e8 costituita dall'isola di Tasmania propriamente detta e altre isole minori.\nDista dall'estremit\u00e0 sudorientale del continente australiano, da cui lo separa lo stretto di Bass.\nGeograficamente la Tasmania \u00e8 bagnata sia dall'Oceano Pacifico a est, tramite il suo tributario Mar di Tasman, sia dall'Oceano Indiano a ovest.\nL'isola principale prende il nome da Abel Tasman, il navigatore olandese che la scopr\u00ec nel 1642, mentre la capitale Hobart \u00e8 intitolata al conte Robert Hobart, segretario di Stato britannico per la Guerra e le Colonie.\nI principali centri urbani della Tasmania, oltre alla citata Hobart, sono le citt\u00e0 di Glenorchy e Clarence e le cittadine di Launceston, Devonport e Burnie.\nIl governo regionale della Tasmania ha anche in carico l'amministrazione dell'isola subantartica di Macquarie.\nCirca il 37% del suo territorio fa parte di riserve, parchi naturali o aree protette, e questa caratteristica ha portato l'isola a promuoversi e presentarsi come importante meta turistica e naturalistica.\nStoria.\nLe popolazioni aborigene.\nI primi ad abitare la Tasmania furono gli aborigeni tasmaniani: alcune testimonianze preistoriche dimostrano che i loro antenati vi giunsero non pi\u00f9 tardi di 35.000 anni fa, quando ancora la Tasmania non era un'isola (la definitiva separazione dall'Australia avvenne infatti non pi\u00f9 di 10.000 anni fa).\nAll'arrivo degli europei all'inizio dell'Ottocento la popolazione degli aborigeni tasmaniani ammontava a circa 5000 individui. A causa dell'isolamento geografico, il contatto con i coloni europei fu fatale per i tasmaniani: nell'arco di un decennio si produsse un conflitto che degener\u00f2 in un vero e proprio genocidio della popolazione tasmaniana da parte dei coloni europei. Gli ultimi tasmaniani furono confinati presso l'isola di Flinders, andando incontro all'estinzione nella seconda met\u00e0 dell'Ottocento.\nL'ultima tasmaniana di sangue puro \u00e8 generalmente considerata Truganini (1812-1876).\nLa colonizzazione europea.\nIl primo europeo ad avvistare la Tasmania fu, il 24 novembre 1642, l'esploratore olandese Abel Tasman, il quale battezz\u00f2 la nuova terra \"Anthoonij van Diemenslandt\", dal nome del finanziatore della sua spedizione, Anthony van Diemen, governatore delle Indie Orientali Olandesi.\nI britannici ne abbreviarono poi il nome, ribattezzando l'isola \"Terra di Van Diemen\".\nIl capitano inglese James Cook avvist\u00f2 nuovamente l'isola nel 1777 e a lui seguirono molti altri esploratori europei, alcuni dei quali arrivarono a sbarcarvi.\nIl primo insediamento britannico, voluto soprattutto per impedire ai francesi di rivendicare l'isola, risale al 1803: fu infatti in quell'occasione che un piccolo corpo di spedizione, partito da Sydney sotto la guida del luogotenente John Bowen, si stanzi\u00f2 a Risdon Cove, sulla riva orientale del fiume Derwent.\nNel 1804 si ebbe un nuovo insediamento, Sullivan's Cove, fondato dal capitano David Collins, 5\u00a0km pi\u00f9 a sud del primo, sulla riva del Derwent.\nMentre Risdon venne successivamente abbandonata, Sullivan's Cove si svilupp\u00f2 (fino a diventare in seguito la capitale dell'attuale Stato) e fu ribattezzata Hobart Town o Hobarton (poi abbreviata in \"Hobart\"), dal nome del segretario coloniale dell'epoca, Lord Hobart.\nI primi colonizzatori britannici erano soprattutto galeotti e guardie carcerarie, giunti per coltivare nuove terre.\nNuovi insediamenti di galeotti furono creati negli anni successivi: Port Arthur, a sud-est, e Macquarie Harbour, sulla West Coast.\nIl 3 dicembre 1825 la Tasmania, ancora nota come Terra di Van Diemen, fu dichiarata colonia separata dal Nuovo Galles del Sud.\nGeografia fisica.\nLa Tasmania \u00e8 bagnata a nord dallo Stretto di Bass, a est dal Mar di Tasman e a sud e ovest dall'Oceano Indiano.\nI monti pi\u00f9 alti sono Legges Tor 1.573\u00a0m e Ossa 1.617\u00a0m.\nFanno parte dello stato 334 isole, tra cui: King Island e le isole Furneaux.\nI fiumi principali sono: Arthus e Derwent.\nI laghi principali sono: Gordon, Great e Pedder.\nAmbiente.\nFauna.\nLa Tasmania ospita numerose specie endemiche. Va per\u00f2 detto che l'arrivo dei colonizzatori europei ha notevolmente danneggiato la fauna originaria.\nLe specie pi\u00f9 note sono il tilacino e il diavolo della Tasmania.\nIl primo, un marsupiale simile a un lupo noto anche come \"tigre della Tasmania\", \u00e8 ormai da considerarsi estinto a partire dagli anni trenta dello scorso secolo. Il secondo, dall'aspetto simile a un piccolo cane molto combattivo, \u00e8 invece seriamente minacciato da un'epidemia scoppiata nel 2005.\nNell'isola si trovano molte specie di uccelli rintracciabili in tutta l'Australia.\nVi sono per\u00f2 12 specie endemiche, tra cui un rallide inadatto al volo, la gallinella della Tasmania (\"Tribonyx mortierii\").\nEra anche presente una specie endemica di em\u00f9, estintasi intorno alla met\u00e0 dell'Ottocento.\nSono inoltre presenti 11 specie di rane, di cui tre diffuse solo in Tasmania (tra cui \"Crinia nimbus\", della famiglia Myobatrachidae, scoperto solo di recente).\nIl 24 settembre 2007 \u00e8 stato varato un programma volto a sterminare la popolazione di volpi rosse, importate dall'Europa, che minacciano seriamente le specie locali.\nEconomia.\nImportante \u00e8 la produzione di lana da pecore di razza merinos.\nSport.\nI maggiori club sportivi della Tasmania nelle maggiori leghe sportive australiane sono:"}
{"id": "698327", "revid": "119015868", "url": "https://it.wikipedia.org/wiki?curid=698327", "title": "William Moseley", "text": "Biografia.\nWilliam, figlio del fotografo Peter Moseley e Julie Fleming, \u00e8 il maggiore di due fratelli. Voleva diventare attore sin da quando aveva 8 anni, e proprio a questa et\u00e0 debutta nel cinema, nel 1995, interpretando George Washington De Lafayette nel film Jefferson in Paris diretto da James Ivory. Nel 1998 inoltre interpreter\u00e0 un ruolo secondario nella serie \"Cider with Rosie\". Nel 2002 partecipa alla serie televisiva \"Goodbye Mr. Chips\" nel ruolo di Forrester.\nIl grande salto lo compie nel 2005 diventando celebre dopo aver ottenuto la parte di Peter Pevensie in \"Le cronache di Narnia - Il leone, la strega e l'armadio\". Nell'autunno del 2006 William si \u00e8 trasferito a New York per diverse settimane a studiare recitazione con Sheila Gray, dove si \u00e8 allenato nella celebre palestra Gleeson di Brooklyn, preparandosi per le riprese di \"Le cronache di Narnia - Il principe Caspian\", in cui riprende il ruolo del Re Supremo di Narnia, che ritorna nella terra incantata con i suoi tre fratelli per aiutare il giovane principe a salvare Narnia dalla tirannia del malvagio Miraz. \u00c8 presente anche in alcun spezzoni di \"Le cronache di Narnia - Il viaggio del Veliero\".\nWilliam ha ottenuto il suo primo ruolo di protagonista al cinema proprio nel primo film della saga, grazie al quale ha ottenuto delle candidature ai Saturn e ai Young Artist Awards. \u00c8 stato notato per la prima volta dalla responsabile del casting Pippa Hall, quando William era ancora alle scuole medie, mentre stava scegliendo gli attori per il film televisivo inglese del 1998 Cider with Rosie, basato sulle memorie d'infanzia di Laurie Lee a Cotswold Valley.\nNel 2010 \"The Hollywood Reporter\" ha annunciato la presenza dell'attore nel film drammatico \"A Great Education\" di Christopher Keyser, la cui uscita - pi\u00f9 volte ritardata - \u00e8 prevista per una data imprecisata tra il 2011 e il 2013. Dal 2015 \u00e8 protagonista della serie TV \"The Royals\", per la quale recita nei panni del principe Liam; l'anno dopo, affiancato da attori come Alycia Debnam-Carey, entra nel cast del thriller \"Friend Request - La morte ha il tuo profilo\".\nDoppiatori italiani.\nNelle versioni in italiano dei suoi lavori, William Moseley \u00e8 stato doppiato da:"}
{"id": "698329", "revid": "124467890", "url": "https://it.wikipedia.org/wiki?curid=698329", "title": "Alan Smith (calciatore 1980)", "text": "\u00c8 il primatista di gol (14) con la maglia del Leeds United nelle competizioni calcistiche europee.\nCaratteristiche.\nGiocatore rapido, dotato di una buona tecnica individuale e capace di calciare con entrambi i piedi, Alan Smith nacque come seconda punta e proprio in questa posizione si consacr\u00f2 durante la sua militanza nel Leeds United. Tuttavia, poco dopo il suo trasferimento al Manchester United, il tecnico dei \"Red Devils\" Sir Alex Ferguson, che ne apprezzava soprattutto la grinta e la grande resistenza, decise di provarlo come mediano, ruolo che Smith ha poi ricoperto anche nel prosieguo della carriera.\nCarriera.\nClub.\nLeeds United.\nCalcisticamente cresciuto nel settore giovanile del Leeds United, Alan Smith esord\u00ec in prima squadra il 14 novembre 1998, in una partita di Premier League vinta per 3-1 contro il Liverpool ad Anfield, segnando s\u00f9bito il suo primo gol tra i professionisti.\nNella stagione 1999-2000 disput\u00f2 la Coppa UEFA, dove il Leeds venne eliminato in semifinale dai turchi del Galatasaray (2-4); chiuse l'annata con il record personale di diciotto reti in tutte le competizioni.\nTra il 2000 e il 2003 contribu\u00ec a tre salvezze consecutive del Leeds, ma il club retrocesse in Football League Championship nel 2004.\nManchester United.\nIl 1\u00ba luglio 2004 Alan Smith firm\u00f2 un contratto di cinque anni con il Manchester United, che lo acquist\u00f2 dal Leeds per circa dieci milioni di euro pi\u00f9 il cartellino del connazionale Danny Pugh; al suo esordio con i \"Red Devils\", nel Community Shield contro l'Arsenal, Smith and\u00f2 subito a segno, ma lo United perse la partita per 1-3. Chiuse la sua prima annata segnando nove gol in quarantuno presenze totali.\nIl 18 febbraio 2006, durante una gara di FA Cup persa per 0-1 contro il Liverpool ad Anfield, rimedi\u00f2 una frattura alla gamba sinistra con slogatura della caviglia, che lo costrinse ad uno stop durato oltre sei mesi; rientr\u00f2 in prima squadra il 26 settembre 2006, in occasione della partita di Champions League vinta per 1-0 contro il Benfica ad Old Trafford, e a fine stagione vinse la Premier League.\nNewcastle United.\nIl 3 agosto 2007 venne acquistato dal Newcastle United per otto milioni di euro. Con i \"Magpies\" vinse il campionato di Football League Championship nella stagione 2009-2010.\nMK Dons.\nDal 2011 al 2014 milit\u00f2 nel Milton Keynes Dons, con cui disput\u00f2 sessantasette partite segnando due gol.\nNotts County.\nIl 20 maggio 2014, dopo essersi svincolato dal Milton Keynes Dons, firm\u00f2 un contratto quadriennale con il Notts County, squadra di Football League One. Il 7 gennaio 2017 ricopr\u00ec il ruolo di allenatore-giocatore per una sola partita, persa per 1-4 contro il Morecambe.\nNazionale.\nIl 25 maggio 2001 fece il suo esordio con la nazionale inglese, nella partita vinta per 4-0 contro il Messico; tuttavia non venne inserito nella lista dei convocati per il Campionato mondiale 2002 in Sud Corea.\nIl 7 settembre 2002 segn\u00f2 il suo primo ed unico gol con la maglia dell'Inghilterra, nel pareggio per 1-1 contro il Portogallo al Villa Park di Birmingham.\nIl 16 novembre 2007 disput\u00f2 la sua ultima partita con la nazionale inglese, nella partita vinta per 1-0 contro l'Austria."}
{"id": "698339", "revid": "2175", "url": "https://it.wikipedia.org/wiki?curid=698339", "title": "Marcite", "text": ""}
{"id": "698340", "revid": "1318658", "url": "https://it.wikipedia.org/wiki?curid=698340", "title": "Torre dei Salterelli", "text": "La torre dei Salterelli \u00e8 un edificio civile del centro storico di Firenze, situato nell'omonima piazza de' Salterelli 4.\nStoria e descrizione.\nI Salterelli, o Saltarelli, erano un'antica famiglia fiorentina citata anche da Dante (Pd. XV, 128), in particolare con Lapo, uomo politico giudicato corrotto anche da Dino Compagni. Nonostante fossero della stessa fazione, tra Dante e i Saltarelli non corse mai buon sangue. \nPrima delle distruzioni operate durante la seconda guerra mondiale la torre, per quanto gi\u00e0 alterata nella sua forma originaria legata alla famiglia ghibellina dei Salterelli (Saltarelli), si presentava sufficientemente intatta nelle murature e libera su tutti e quattro i lati da addossamenti di altre costruzioni. Ci\u00f2 che si vede oggi \u00e8 una ricostruzione effettuata dopo i danni dell'agosto del 1944, nella quale si \u00e8 voluto mettere in evidenza il basamento, con conci d'angolo, buche pontaie e porte a ghiera. Anche le finestre sono ovviamente pi\u00f9 tarde o ricostruite. \nNonostante tali vicissitudini e le difficolt\u00e0 nell'individuare cosa ancora vi sia di antico nella costruzione, \u00e8 da riconoscere il ruolo determinante della fabbrica nello spazio della piazzetta (del quale determina il centro), ora delimitata da edifici degli anni cinquanta del Novecento e tuttavia, per il dipartirsi da questo slargo di chiassi e vicoli, ancora capace di restituire l'idea della citt\u00e0 medievale.\nIn una nicchietta al piano terra, lato chiasso degli Armagnati, era contenuta un'immagina sacra moderna, rappresentante la \"Crocifissione\". Immortalata in una foto dell'Archivio fotografico del Comune di Firenze del 1979, oggi non \u00e8 pi\u00f9 rintracciabile. Resta solo il portafiaccola a tre bracci."}
{"id": "698342", "revid": "123980007", "url": "https://it.wikipedia.org/wiki?curid=698342", "title": "Milano-Torino", "text": "La Milano-Torino \u00e8 una corsa in linea maschile di ciclismo su strada, che si svolge tra Milano e Torino, in Italia, ogni anno nel mese di ottobre, ed \u00e8 una delle classiche del Trittico d'autunno. Dal 2020 fa parte del calendario dell'UCI ProSeries.\nStoria.\n\u00c8 la corsa ciclistica pi\u00f9 antica del mondo, essendosi disputata per la prima volta, ideata e organizzata dal Veloce Club Milano, nel 1876, quando otto corridori si sfidarono per la prima volta sul percorso fra le due citt\u00e0, in sella a primordiali biciclette. Solo quattro corridori su otto arrivarono per\u00f2 a Torino. La corsa fu poi riproposta solo quasi vent'anni dopo e, annualmente, dal 1913 con qualche interruzione negli anni venti. Dopo quattro anni di interruzione, dal 2008 al 2011, \u00e8 stata riproposta nel 2012. Corsa nelle prime edizioni a marzo, \u00e8 diventata classica d'autunno nel 1911.\nDurante il secondo dopoguerra la corsa \u00e8 tornata a disputarsi a marzo; dal 1975 \u00e8 tornata in calendario in autunno, a fine settembre o in ottobre, ad eccezione di alcuni anni. Dal 1987, la corsa si svolge in autunno, pochi giorni dopo il mondiale di ciclismo su strada; da allora la corsa ha riacquisito notevole importanza, poich\u00e9 il campione del mondo vi partecipava con l'intento di bissare il successo; soltanto due corridori sono riusciti nell'impresa: Gianni Bugno e Laurent Jalabert. Nel 2000 venne annullata a causa dell'alluvione due giorni prima; tuttavia, essendo gi\u00e0 stata programmata, l'edizione \u00e8 da considerarsi valida.\nDal 1965 al 2001 la gara fu organizzata dalla RCS attraverso il quotidiano sportivo \"La Gazzetta dello Sport\"; dal 1960 al 1989 fu diretta da Vincenzo Torriani, che ne modific\u00f2 il percorso rendendolo simile a quello degli anni duemila. Dal 2002 la Gara \u00e8 organizzata dall\"'Associazione Ciclistica Arona\" ed \u00e8 rinominata, per esigenze di sponsor, \"Milano-Torino Trofeo Nobili Rubinetterie\". Dal 2015 RCS Sport riprende l'organizzazione e la gestione della corsa.\nIl plurivincitore della corsa \u00e8 Costante Girardengo con 5 successi, seguito da Pierino Favalli con 3.\nDopo alcuni anni di difficolt\u00e0 per l'organizzazione negli anni venti e trenta (campioni come Alfredo Binda, Learco Guerra e Gino Bartali non vi presero mai parte), la corsa acquis\u00ec enorme prestigio a partire dal secondo dopoguerra, quando vide la partecipazione dei pi\u00f9 grandi ciclisti del mondo. \nIl suo albo d'oro vanta cos\u00ec numerosi grandi campioni: Fiorenzo Magni, Angelo Panebianco, Franco Balmamion, Gianni Motta, Franco Bitossi, Roger de Vlaeminck, Giovanni Battaglin, Francesco Moser, Giuseppe Saronni, Gianni Bugno, ma anche campioni degli anni duemila come Alberto Contador, Diego Ulissi. Rigoberto Ur\u00e1n e Thibaut Pinot.\nPercorso.\nLa partenza, dopo essere stata fissata in memoria di Vincenzo Torriani, a Novate Milanese, sua citt\u00e0 natale, \u00e8 stata spostata prima a Settimo Milanese e dal 2015, a Sesto Ulteriano (frazione di San Giuliano Milanese), periferia sudorientale di Milano. Il percorso attuale, pianeggiante nella prima parte, attraversa la Lomellina e il Casalese per giungere nei pressi di Torino, dove si incontra l'asperit\u00e0 principale del tracciato, la salita di Superga, che dall'edizione 2012 viene affrontata due volte, e dove \u00e8 posto l'arrivo.\nAlbo d'oro.\n\"Aggiornato all'edizione 2021.\""}
{"id": "698350", "revid": "135224", "url": "https://it.wikipedia.org/wiki?curid=698350", "title": "Mascella", "text": ""}
{"id": "698352", "revid": "1305772", "url": "https://it.wikipedia.org/wiki?curid=698352", "title": "Carlo Gemmellaro", "text": "Biografia.\nLa giovinezza.\nSi distinse presto negli studi e consegu\u00ec la Laurea in medicina e chirurgia nel 1808, presso l'Universit\u00e0 degli Studi di Catania. Come il fratello pi\u00f9 anziano, Mario, anch'egli molto precocemente fu introdotto alle scienze naturali dallo zio Raimondo Gemmellaro (1738\u20131792). Sono anni importanti per la cultura catanese, nella quale si impongono gli allievi di Giovanni Agostino De Cosmi - il padre del democraticismo catanese - che, a loro volta, formano una generazione di intellettuali (naturalisti, politici, filosofi, letterati) orientata in senso democratico e giacobino. Carlo fa parte di questo nuovo ceto intellettuale nel quale si iscrivono le sue amicizie pi\u00f9 importanti: fra tutte ricordiamo quella con Gabriello Carnazza (il futuro esponente dei democratici nel Parlamento siciliano del '48) e Agatino San Martino Pardo (attivo nella ricerca matematica, astronomica e tra i pi\u00f9 impegnati nel rinnovamento dello studio catanese).\nI viaggi.\nPer sette anni fu chirurgo di reggimento al seguito dell'Armata britannica impegnata contro Napoleone. Fu probabilmente iniziato alla massoneria di rito scozzese dagli ufficiali inglesi con i quali era imbarcato e, assieme a questi, comp\u00ec escursioni geologiche nelle Isole Eolie, in particolare a Vulcano e a Stromboli. Visit\u00f2 aree della Sardegna, dell'Africa settentrionale, della Francia, delle Isole Baleari, della Corsica, i Campi Flegrei e il Vesuvio. Si rec\u00f2 quindi in Inghilterra dove a Londra ebbe modo di venire a contatto con gli studi di geologia, vulcanologia pi\u00f9 attenti del secolo, quali quelli degli allievi di James Hutton, John Playfair e James Hall (sostenitori del ruolo dei fenomeni vulcanici nel plasmare la superficie della terra) e del botanico sir James Edward Smith, fondatore e primo presidente della Linnean Society of London. Partecip\u00f2 inoltre a un famoso ciclo di lezioni di geologia alla Royal Institution (aprile-giugno 1812), nelle quali sir Humphry Davy proponeva una teoria chimica dei fenomeni vulcanici, illustrandola con un modello di cono vulcanico in cui provocava eruzioni artificiali.\nSi imbarc\u00f2 nuovamente tra il 1813 ed il 1817: viaggiando da un capo all'altro d'Europa, pot\u00e9 studiare, collezionare e catalogare rocce, minerali, fossili e ogni altro possibile oggetto di studio.\nLa carriera accademica e l'insegnamento.\nTorn\u00f2 a Catania nel 1817 intraprendendo la professione medica alternata ad un'attivit\u00e0 di notabile colto. Si dedic\u00f2 ad uno studio sistematico dell'Etna e dei territori della Sicilia orientale confinanti con il vulcano. Riformul\u00f2 le teorie sulla formazione della grande depressione sul versante orientale dell'edificio vulcanico nota come Valle del Bove, da lui e dal fratello Mario correttamente attribuita al collasso di un arcaico cono vulcanico e nel 1827 contribu\u00ec allo sviluppo delle teorie geologiche di Charles Lyell al quale indic\u00f2 i vulcani estinti della Val di Noto, pur non condividendo mai pienamente le deduzioni anticatastrofiste dello studioso inglese.\nPubblic\u00f2, attraverso l'Accademia Gioenia di Scienze Naturali, istituita nel 1824 e della quale fu tra i fondatori, i risultati delle sue ricerche, dando impulso alla Geologia, a quel tempo in Sicilia quasi sconosciuta, creando a Catania una scuola geologica di fama europea.\nDopo un iniziale veto della monarchia, venne nominato professore di Storia Naturale all'Universit\u00e0 di Catania per meriti scientifici, poi di Geologia e Mineralogia, dal 1830, e, dal 1852, solo di Geologia. Tra le occupazioni non didattiche legate all'universit\u00e0 Gemellaro collabor\u00f2 anche alla realizzazione dell'orto botanico dell'universit\u00e0 in collaborazione con Francesco Tornabene e Lorenzo Maddem.\nVi occup\u00f2 poi cariche amministrative fino a diventarne rettore nel 1847.\nCon una serie di lavori, redasse uno studio della stratigrafia della Sicilia, della fauna del golfo di Catania, e dell'origine geologica di molti terreni siciliani.\nElabor\u00f2 una delle prime carte geologiche della Sicilia.\nQuando nel 1831 emerse il vulcano dell'Isola Ferdinandea, si affrett\u00f2 a studiarlo e ne disegn\u00f2 anche delle tavole prospettiche. \nNel 1832, presso l'Universit\u00e0 di Catania, istitu\u00ec l'Osservatorio Meteorologico, dotandolo di strumenti, come un pluviometro di sua invenzione. Dot\u00f2 inoltre l'Ateneo catanese del Gabinetto di Storia Naturale.\nSostenne sin dai primi anni Trenta le recenti ed ancora poco condivise tesi secondo cui solo i fossili permetterebbero di distinguere e datare le varie formazioni. Per poi chiarire ed ampliare la sua prospettiva negli ultimi scritti:\nPer contro rester\u00e0 sempre un antievoluzionista. Il Gemmellaro rifiut\u00f2 la tesi delle generazione spontanea e della trasformazione delle specie, e sostenne la Teoria creazionista dei germi primitivi secondo la quale Dio aveva sin dagli inizi creato i germi di tutte le forme di vita possibili sulla terra, le quali si erano poi sviluppate man mano che si verificavano condizioni geoclimatiche a esse favorevoli. Sar\u00e0 negli anni successivi evidente che Gemmellaro pensava che questa teoria potesse costituire una risposta ortodossa all'evoluzionismo darwiniano in nome di un creazionismo e di una reinterpretazione delle scritture bibliche che lo portarono a sostenere e provare a dimostrare la realt\u00e0 storica del Diluvio universale. Gemmellaro credeva che l'immutabilit\u00e0 delle specie fosse la prova pi\u00f9 chiara del miracolo della creazione divina e respinger\u00e0 l'unitariet\u00e0 delle razze umane, ponendosi in una posizione non congruente con l'ortodossia religiosa cattolica.\nQuantomeno ardita anche la sua teoria sulla formazione dei giacimenti di zolfo la cui origine sostenne fosse organica e provenisse dalla \u00ab\"decomposizione de' molluschi putrescenti nel mare, che un tempo inondava la terra e Sicilia tutta\"\u00bb, pi\u00f9 volte tenacemente ribadita ed altrettante volte fermamente respinta dalla maggioranza degli altri scienziati contemporanei ed anche all'interno della stessa Accademia Gioenia di Catania.\nFu anche membro dell'Accademia dei Lincei di Roma, del Reale Collegio dei chirurghi di Londra (Royal College of Surgeons of England), dell'Accademia Senckenbergiana di Francoforte sul Meno, dell'Istituto Colombiano di Washington e della Soci\u00e9t\u00e9 g\u00e9ologique de France.\nNei suoi settantanove anni di vita Carlo Gemmellaro viaggi\u00f2 moltissimo. In questi viaggi raccolse opere d'arte, reperti naturalistici, medaglie e monete e divenne un cultore di numismatica tanto da fare della sua casa quasi un museo. Scrisse propugnando la necessit\u00e0 di realizzare il porto di Catania, indispensabile alla citt\u00e0 per il suo sviluppo commerciale.\nScrisse anche sullo sviluppo dell'agricoltura in Sicilia e sul Risorgimento siciliano.\nCome geologo e vulcanologo studi\u00f2 l'Etna; I suoi studi sono riassunti nella monografia \"Vulcanologia dell'Etna 1859-1860\" che \u00e8 certamente il prodotto pi\u00f9 maturo delle ricerche del Gemmellaro, sintesi di osservazioni portate avanti per decenni e tentativo ben riuscito di una teoria vulcanica moderna. L'ultima sua opera, \"Un addio al maggior vulcano d'Europa\", \u00e8 un saluto al principale oggetto dei suoi studi scientifici, oltre che una sintetica autobiografia.\nIl rapporto con la monarchia.\nDi controversa interpretazione \u00e8 l'atteggiamento del Gemmellaro nei confronti degli sconvolgimenti politici che si trov\u00f2 ad attraversare. Il suo rapporto con le autorit\u00e0 borboniche fu sempre delicato ed improntato alla prudenza: era sicuramente un tranquillo studioso e non certo un animoso rivoluzionario, ma era anche animato da una obiettiva consapevolezza che i mali della Sicilia derivavano dal malgoverno di Napoli. Se quindi in alcuni scritti sembra quasi rasentare la piaggeria nei confronti dei Borboni, a proposito invece della famosa rivolta del 1837 fomentata da una \u00abprovvidenziale\u00bb epidemia di colera durante la quale Catania e Siracusa,in particolare, diventarono gli epicentri del nuovo \u00abmalcontento\u00bb, segnando la rottura tra una certa parte del ceto dirigente e il potere centrale, il Gemmellaro scrive tra l'altro:\"\u201c...quei martoriati decenni nei quali la cecit\u00e0 politica, la cupidigia dei governanti, l'intolleranza del Governo di Napoli stremarono la sopportazione del popolo\"\". Atteggiamenti per cui cadde ancora pi\u00f9 in sospetto presso la polizia borbonica che gli imped\u00ec di partecipare nel 1839 al famoso congresso degli scienziati italiani a Pisa. Una decina di anni pi\u00f9 tardi, in occasione della rivoluzione del '48, apr\u00ec le porte dell'Universit\u00e0, di cui era diventato rettore l'anno prima, al Comitato rivoluzionario che vi si insedi\u00f2 e ancora una volta scrisse una \"Memoria\" sugli avvenimenti di quegli anni, schierandosi apertamente contro la monarchia di Ferdinando II. L'arrivo dei Garibaldini a Catania nel 1860 fu da lui approvato e compreso nella svolta risorgimentale: i figli Ferdinando e Gaetano Giorgio parteciparono nelle file garibaldine ai combattimenti alle porte di Palermo garantendo in seguito alla famiglia Gemmellaro una posizione di prestigio anche nel nuovo Regno d'Italia.\nSi spense a Catania per un tumore alla gola il 22 ottobre 1866."}
{"id": "698355", "revid": "2208478", "url": "https://it.wikipedia.org/wiki?curid=698355", "title": "Torre degli Strozzi", "text": "La torre degli Strozzi si trova in Via Monalda, 15 nel centro storico di Firenze.\nLa celebre famiglia degli Strozzi aveva in questa torre la sua residenza principale prima di trasferirsi in altri palazzi fra i quali il Palazzo dello Strozzino e il grandioso palazzo Strozzi.\nLa torre si presenta a pianta quadrangolare inserita lungo la cortina edilizia, ricoperta dal tipico filaretto in pietra, con buche pontaie e finestre allineate asimmetricamente. Al piano terra si apre un grande portale con doppio arco. La sua altezza doveva un tempo superare quelle degli edifici circostanti, ma dopo la generale scapitozzatura della fine del Duecento di tutte le torri private fiorentine, assunse l'altezza attuale. Anche la casa attigua apparteneva alla famiglia Strozzi."}
{"id": "698359", "revid": "2091899", "url": "https://it.wikipedia.org/wiki?curid=698359", "title": "Peugeot 1007", "text": "La Peugeot 1007 \u00e8 una piccola autovettura monovolume prodotta dal 2005 al 2010 dalla casa automobilistica francese Peugeot.\nCaratteristiche.\nLa 1007 rappresenta l'esordio della Peugeot nel settore delle mini-monovolume, un settore largamente dominato dalle giapponesi e dalle coreane.\nLa \"1007\" si basa sul prototipo \"Sesame\", sul quale la casa francese si era esercitata fin dal 2002 con l'intento di fornire nuove idee per le auto da utilizzare in citt\u00e0.\nCaratterizzata da linee spigolose e da un corpo vettura piuttosto squadrato, la \"1007\" propone come elemento distintivo la soluzione delle portiere anteriori scorrevoli. Tale soluzione, che in realt\u00e0 si \u00e8 gi\u00e0 vista su altre monovolume, trova la sua particolarit\u00e0 sulla \"1007\" per il fatto di essere adottata sulle portiere anteriori (tra l'altro la \"1007\" non ha portiere posteriori) e per il fatto di essere ad apertura e chiusura elettrica, azionabili anche a distanza tramite due pulsanti sul telecomando. \nUn'altra caratteristica della \"1007\" \u00e8 la possibilit\u00e0 di personalizzare gli interni attraverso vari kit denominati \"Cameleo\", sostituendo i pezzi originari con quelli di colore diverso forniti nel kit.\nL'abitacolo, omologato per quattro persone, presenta al posto del divanetto posteriore due sedili separati, che possono scorrere, essere ribaltati o rimossi singolarmente. Ci\u00f2, unito allo schienale anteriore abbattibile e alla profusione di vani portaoggetti, aumenta la praticit\u00e0 d'uso dello spazio interno.\nPur pensata come vettura dedicata all'utilizzo cittadino, nella gamma dei motori disponibili si riconosce l'intento di proporre una vettura adatta a spostamento anche extraurbani e che si posiziona commercialmente pi\u00f9 in alto della concorrenza media: oltre a due motori da 1.4 litri benzina e diesel, esistono anche due versioni da 1.6 litri, sempre una a benzina e una a gasolio.\nDal punto di vista della sicurezza, la \"1007\" si \u00e8 aggiudicata 5 stelle nei test EuroNCAP.\nCon quest'auto la Peugeot per la prima volta introduce la coppia di numeri \"zero\" nella denominazione del modello, a sottolinearne la particolarit\u00e0 e la concezione fuori dagli schemi tradizionali. Fino a quel momento infatti le sigle dei modelli Peugeot erano composte da tre numeri con uno zero nella seconda cifra. In seguito le sigle con due zero sono state adottate per le nuove Peugeot appartenenti a segmenti non tradizionali per il marchio, quali crossover (la \"3008\") e monovolume medie (la \"5008\").\nIl ruolo \"fuori dagli schemi\" di quest'auto \u00e8 confermato dalla coeva presenza nella gamma Peugeot di altre tre auto di dimensioni e caratteristiche tecniche (motori, prestazioni) simili alla \"1007\", ma dall'impostazione \"tradizionale\": la \"107\", la \"206\" e la \"207\".\nEstetica.\nLa linea della \"1007\", firmata Pininfarina, \u00e8 caratterizzata da un corpo vettura squadrato e ricco di spigoli. Il frontale \u00e8 caratterizzato dall'ampia apertura che costituisce la presa d'aria per il radiatore, tagliata dal paraurti in plastica nera. Al di sopra dell'apertura si trova il grande scudetto con cornice cromata e il leone simbolo della Peugeot. I fari anteriori, a forma di goccia, sono allungati e protesi all'indietro.\nGuardando la \"1007\" lateralmente, si nota il montante posteriore inclinato con il lunotto avvolgente. Altri elementi caratteristici della vista laterale sono le grosse maniglie delle portiere e il binario color alluminio lungo il quale scorre la portiera e che continua nel portellone posteriore, sotto il lunotto, con una fascia sulla quale vi \u00e8 la scritta Peugeot. Al di sotto si trovano i due fari che racchiudono tre elementi ovoidali e che continuano sul fianco a riprendere la linea del lunotto avvolgente.\nMotori e tecnica.\nLe motorizzazioni disponibili sulla \"1007\" sono quattro, due a benzina e due a gasolio. Eccone di seguito una breve descrizione:\nLa trazione \u00e8 anteriore, mentre il cambio \u00e8 in genere manuale, tranne che sulle \"1007 1.6 16v\", per le quali viene proposto il \"2-Tronic\", un cambio elettroattuato a controllo elettronico, con possibilit\u00e0 di funzionamento in automatico.\nLe sospensioni anteriori sono a ruote indipendenti con schema MacPherson e quelle posteriori con braccio longitudinale e barre di torsione. Lo sterzo \u00e8 servoassistito elettricamente, l'impianto frenante \u00e8 misto (dischi ant. e tamburi post.) per le versioni meno potenti da 1.4 litri, mentre \u00e8 dotato di quattro dischi, di cui gli anteriori autoventilati, per le motorizzazioni 1.6 litri. l'ABS e l'ESP sono di serie.\nLa fine.\nNel settembre 2009 Peugeot ha annunciato che la piccola monovolume uscir\u00e0 di produzione \"prossimamente\", dopo circa 120.000 unit\u00e0 prodotte e senza nessuna erede annunciata.\nTra le cause del deludente successo di quest'auto si possono indicare alcuni aspetti controversi: l'assenza delle portiere posteriori, che in una vettura pensata per il massimo sfruttamento dello spazio appare come un'incongruenza; l'offerta di motori di cubatura che la clientela europea considera elevata per un'auto a vocazione cittadina; il prezzo superiore alla media delle auto con dimensioni simili; il prevalere delle necessit\u00e0 funzionali a scapito degli aspetti puramente estetici nell'impostazione della linea (quindi carrozzeria alta e corta, frontale inclinato con parabrezza e cofano motore in continuit\u00e0, coda verticale). In sintesi la \"1007\" \u00e8 apparsa un'auto dal posizionamento commerciale anomalo, volendo unire in modo contraddittorio un'impostazione votata essenzialmente alla praticit\u00e0, con alcuni tratti di esclusivit\u00e0 (le sole tre porte, i motori, la personalizzazione, il prezzo).\nL'uscita dai listini italiani \u00e8 avvenuta nel maggio del 2010."}
{"id": "698360", "revid": "1573940", "url": "https://it.wikipedia.org/wiki?curid=698360", "title": "Crypturellus duidae", "text": "Il tinamo zampegrigie (Crypturellus duidae ) \u00e8 un uccello della famiglia dei Tinamidi diffuso in Colombia centro-orientale e Venezuela meridionale.\nAspetti morfologici.\nLunghezza: 28,5\u201331\u00a0cm.\nConservazione.\nNon globalmente minacciato.\nPoco conosciuto, la specie ha un areale molto ristretto, che, per ora, non \u00e8 a rischio."}
{"id": "698362", "revid": "125724622", "url": "https://it.wikipedia.org/wiki?curid=698362", "title": "Lupercalia", "text": "I Luperc\u00e0li () erano una festivit\u00e0 romana che si celebrava nei giorni nefasti di febbraio, mese purificatorio (dal 13 fino al 15 febbraio), in onore del dio Fauno nella sua accezione di Luperco (in latino \"Lupercus\"), cio\u00e8 protettore del bestiame ovino e caprino dall'attacco dei lupi. \nSecondo un'altra ipotesi, avanzata da Dionigi di Alicarnasso, i Lupercalia ricordano il miracoloso allattamento dei due gemelli Romolo e Remo da parte di una lupa che da poco aveva partorito; Plutarco d\u00e0 una descrizione minuziosa dei Lupercalia nelle sue Vite parallele I \"Lupercalia\" venivano celebrati nella grotta chiamata appunto Lupercale, sul colle romano del Palatino dove, secondo la leggenda, i fondatori di Roma, Romolo e Remo, sarebbero cresciuti allattati da una lupa. Properzio accenn\u00f2 al culto di Luperco nella prima elegia del quarto libro delle Elegie, descrivendone in un verso l'origine, risalente a suo dire agli albori dell'Urbe.\nData.\nLa festivit\u00e0 si svolgeva a met\u00e0 febbraio, con il suo culmine il 15 febbraio, perch\u00e9 questo mese era il culmine del periodo invernale nel quale i lupi, affamati, si avvicinavano agli ovili minacciando le greggi.\nEra quindi situata quasi alla fine dell'anno, considerando che i Romani festeggiavano il nuovo anno il 1\u00ba marzo.\nStoria.\nLe origini della festa sono avvolte nella leggenda: secondo Dionigi di Alicarnasso e Plutarco, i Lupercali potrebbero essere stati istituiti da Evandro, che aveva recuperato un rito arcade. Tale rito consisteva in una corsa a piedi degli abitanti del Palatino (allora chiamato Pallanzio, dalla citt\u00e0 dell'Arcadia di Pallanteo), senza abiti e con le pudenda coperte dalle pelli degli animali sacrificati, tutto in onore di Pan Liceo (\"dei lupi\").\nSecondo una leggenda narrata da Ovidio, al tempo di re Romolo vi sarebbe stato un prolungato periodo di sterilit\u00e0 nelle donne. Uomini e donne si recarono perci\u00f2 in processione fino al bosco sacro di Giunone, ai piedi dell'Esquilino, e qui si prostrarono in atteggiamento di supplica. Attraverso lo stormire delle fronde, la dea rispose, sgomentando le donne, che le donne dovevano essere penetrate (\"inito\", che rimanda a Inuus, altro nome di Fauno) da un sacro caprone, ma un augure etrusco interpret\u00f2 l'oracolo nel giusto senso, sacrificando un capro e tagliando dalla sua pelle delle strisce con cui colp\u00ec la schiena delle donne e dopo dieci mesi lunari le donne partorirono.\nI \"Lupercalia\" hanno alcuni elementi comuni con il culto falisco di Hirpi Sorani (\"Lupi di Soranus\", dalla lingua sabina hirpus = \"lupo\") praticato sul monte Soratte.\nI \"Lupercalia\" furono una delle ultime feste romane a essere abolite dai cristiani. In una lettera di papa Gelasio I si riferisce che a Roma durante il suo pontificato (quindi negli anni fra il 492 e il 496) si tenevano ancora i Lupercali, sebbene ormai la popolazione fosse da tempo, almeno nominalmente, cristiana. Nel 495 Gelasio scrisse questa lettera (in realt\u00e0 un vero e proprio trattato confutatorio) ad Andromaco, l'allora \"princeps Senatus\", rimproverandolo della partecipazione dei cristiani alla festa. Si ignora se la festa sia stata abolita quell'anno, come riteneva il cardinale Cesare Baronio, o se sia sopravvissuta per qualche tempo ancora. William Green riteneva che probabilmente il significato religioso della festa fosse andato perduto (del resto era gi\u00e0 trascorso un secolo dalla proibizione dei culti romani decretata per legge da Teodosio I) e che ormai avesse un carattere puramente folklorico. Pi\u00f9 tardi, nel VII secolo, venne istituita la festa della Candelora e collocata al 2 febbraio.\nTra le cerimonie pagane romane che Giacomo Boni mise in programma per il primo anniversario della marcia su Roma, ci fu anche il ripristino delle corse dei Lupercalia, \"inaugurate con l'esplorazione dell'antro celeberrimo\", scrive Boni.\nCelebrazione.\nLa festa era celebrata da giovani sacerdoti chiamati Luperci, seminudi con le membra spalmate di grasso e una maschera di fango sulla faccia; portavano anche una pelle di capra ricavata dalle vittime sacrificate nel Lupercale.\nI Luperci, diretti da un unico \"magister\", erano divisi in due schiere di dodici membri ciascuna chiamate Luperci \"Fabiani\" (\"dei Fabii\") e Luperci Quinziali (\"Quinctiales\", \"dei Quinctii\"), ai quali per un breve periodo Gaio Giulio Cesare aggiunse una terza schiera chiamata Luperci \"Iulii\", in onore di se stesso. Secondo Dum\u00e9zil \u00e8 probabile che in origine le due schiere fossero formate dai membri delle \"gentes\" dalle quali prendono il nome (cio\u00e8 i Fabii e i Quinctii). Secondo Mommsen un indizio potrebbe essere il fatto che il nome Kaeso si trova soltanto tra i membri di quelle due \"gentes\" e sarebbe collegato al \"februis caedere\", cio\u00e8 colpire (caedere) con le strisce (februis) della pelle delle capre sacrificate.\nSulla base di alcuni passi di Livio, si \u00e8 ritenuto generalmente che i luperci Fabiani fossero originari del Quirinale e i Quinziali del Palatino, ma ci\u00f2 \u00e8 contestato da Dum\u00e9zil, per il quale non ci sono sufficienti motivi per trarre questa deduzione, anche perch\u00e9 i riti dei Lupercalia sono strettamente legati soltanto al colle Palatino e non anche al Quirinale.\nIn et\u00e0 repubblicana i Luperci erano scelti fra i giovani patrizi ma da Augusto in poi la cosa fu ritenuta sconveniente per loro e ne fecero parte solo giovani appartenenti all'ordine equestre.\nPlutarco riferisce nella vita di Romolo che il giorno dei Lupercalia, venivano iniziati due nuovi \"luperci\" (uno per i Luperci Fabiani e uno per i Luperci Quinziali) nella grotta del Lupercale; dopo il sacrificio di capre (si ignora se una o pi\u00f9 di una, se di genere maschile o femminile: secondo Quilici un capro) e, pare, di un cane (che per Dum\u00e9zil \u00e8 cosa normale se i Luperci sono \"quelli che cacciano i lupi\"), i due nuovi adepti venivano segnati sulla fronte intingendo il coltello sacrificale nel sangue delle capre appena sacrificate. Il sangue veniva quindi asciugato con lana bianca intinta nel latte di capra, al che i due ragazzi dovevano ridere.\nQuesta cerimonia \u00e8 stata interpretata come un atto di morte e rinascita rituale, nel quale la \"segnatura\" con il coltello insanguinato rappresenta la morte della precedente condizione \"profana\", mentre la pulitura con il latte (nutrimento del neonato) e la risata rappresentano invece la rinascita alla nuova condizione sacerdotale.\nVenivano poi fatte loro indossare le pelli delle capre sacrificate, dalle quali venivano tagliate delle strisce, le \"februa\" o \"amiculum Iunonis\", da usare come fruste. Dopo un pasto abbondante, tutti i luperci, compresi i due nuovi iniziati, dovevano poi correre intorno al colle saltando e colpendo con queste fruste sia il suolo per favorirne la fertilit\u00e0 sia chiunque incontrassero, e in particolare le donne, le quali per ottenere la fecondit\u00e0 in origine offrivano volontariamente il ventre, ma al tempo di Giovenale ai colpi di frusta tendevano semplicemente i palmi delle mani.\nIn questa seconda parte della festa i luperci erano essi stessi contemporaneamente capri e lupi: erano capri quando infondevano la fertilit\u00e0 dell'animale (considerato sessualmente potente) alla terra e alle donne attraverso la frusta, mentre erano lupi nel loro percorso intorno al Palatino. Secondo Quilici, la corsa intorno al colle doveva essere intesa come un invisibile recinto magico creato dagli scongiuri dei pastori primitivi a protezione delle loro greggi dall'attacco dei lupi; la stessa offerta del capro avrebbe dovuto placare la fame dei lupi assalitori. Tale pratica inoltre non doveva essere stata limitata al solo Palatino ma in epoca preurbana doveva essere stata comune a tutte le localit\u00e0 della zona, ovunque si fosse praticato l'allevamento ovino.\nC'\u00e8 incertezza sull'etimologia delle parole \"Lupercalia\", \"Luperci\" e \"Lupercus\", anche se la base \u00e8 sicuramente costituita dalla parola \"lupus\" (\"lupo\"). Secondo Ludwig Preller, Georg Wissowa e Ludwig Deubner si tratterebbe di un composto formato dalle parole \"lupus\" e \"arcere\" (\"cacciare\"); secondo Theodor Mommsen, Henri Jordan e Walter Otto, invece, potrebbe essere un derivato sul tipo della parola latina \"noverca\" (\"matrigna\") da suddividere in \"nou-er-ca\", anche perch\u00e9 nella celebrazione dei Lupercalia niente sembra far pensare a qualcosa rivolto contro i lupi. \u00c9mile Benveniste, per\u00f2, ritiene che la parola \"noverca\" vada suddivisa in \"*nou-er+ca-\" (cfr. gr. \"near\u00f3s\", arm. \"nor\"), rendendo pi\u00f9 difficoltoso il confronto con \"lupercus\". Secondo Jens S. Th. Hanssen, invece, \"Lupercalia\" sarebbe una retroformazione dalla parola \"luperca\", a sua volta diminutivo di lupa, con una possibile influenza del nome di famiglia Mamerci, mentre per Joachim Gruber l'origine si troverebbe in un ipotetico antico composto \"*lupo-sequos\" (\"che \u00e8 inseguito dai lupi\").\nSecondo Karl Ker\u00e9nyi, il carattere dei Luperci farebbe pensare alla sovrapposizione in loro di due rappresentazioni opposte: da una parte quella del lupo che sarebbe originaria e proveniente dal nord Europa, dall'altra il capro, successivo e proveniente dal sud. Per Andreas Alf\u00f6ldi i Luperci sarebbero un relitto del \"M\u00e4nnerbund\" che avrebbe fondato Roma. Secondo Dum\u00e9zil, invece, i Luperci rappresentavano gli spiriti divini della natura selvaggia subordinati a Fauno. Nel giorno dei Lupercalia, infatti, l'ordine umano regolato dalle leggi si interrompeva e nella comunit\u00e0 faceva irruzione il caos delle origini, che normalmente risiede nelle selve.\nSecondo Dum\u00e9zil, i Lupercali avrebbero avuto in origine anche la funzione di conferma della regalit\u00e0 adducendo come indizi alcuni passi compiuti da Cesare nel suo piano di restaurazione della monarchia a Roma. Egli infatti istitu\u00ec una terza schiera di Luperci che intitol\u00f2 a s\u00e9 stesso (i Luperci \"Iulii\") e inscen\u00f2 un tentativo di incoronazione durante i Lupercali dell'anno 44 a.C., facendosi offrire una corona intrecciata d'alloro da Marco Antonio che era uno dei Luperci; viste le reazioni del pubblico, Cesare rifiut\u00f2 la corona e la fece portare come offerta al tempio di Giove in Campidoglio. In particolare l'atto di Marco Antonio che esce dal gruppo dei Lupercali e, nudo, balza sui rostri per incoronare Cesare, potrebbe essere, sempre secondo Dum\u00e9zil, la riproposizione di una scena antica all'epoca ancora viva nella memoria popolare."}
{"id": "698363", "revid": "767487", "url": "https://it.wikipedia.org/wiki?curid=698363", "title": "Emma Livry", "text": "Emma Livry fu allieva della prima grande danzatrice romantica Maria Taglioni. Anche se fisicamente non era molto bella, le sue qualit\u00e0 di danzatrice vennero ripetutamente messe in evidenza quando inizi\u00f2 a danzare nel Balletto dell'Op\u00e9ra di Parigi nel 1858, dove rester\u00e0 fino 1862. Emma fu certamente l'ultima \u00ab ballerina romantica \u00bb dell'epoca in cui nacquero i grandi nomi del balletto romantico quali Maria Taglioni, Fanny Cerrito, Fanny Elssler e Carlotta Grisi. La levit\u00e0 della sua interpretazione de \"La Sylphide\" nel 1858 ne fece la danzatrice pi\u00f9 apprezzata dal pubblico parigino del tempo.\nLa Taglioni fu cos\u00ec impressionata dal suo talento da accettare di darle lezioni per perfezionarla e poi coreografare per lei l'unico balletto della sua carriera nel 1860, \"Le papillon\".\nLa tragedia.\nIl 15 novembre 1862 durante una prova dell'opera \"La Muette de Portici\", (\"La muta di Portici\"), Emma agit\u00f2 per sbaglio il suo tut\u00f9 sopra la lampada a gas. Il tut\u00f9 immediatamente s'infiamm\u00f2 e il fuoco divamp\u00f2 velocemente. Sconvolta, percependo che era pressoch\u00e9 senza vestito, Emma prese i pezzi di stoffa infiammati per coprirsi, aggravando in questo modo le sue scottature. Ella attravers\u00f2 tre volte la scena prima che un pompiere di nome Muller riuscisse a gettarle sul corpo una coperta spegnendo la fiamma e uno dei suoi colleghi riuscisse ad aiutarla (v. \"Revue et gazette musicale de Paris\" del 23 novembre 1862). Ci\u00f2 che restava del suo costume lo si poteva tenere nel cavo della mano. Fu dichiarata fuori pericolo e ricevette la visita del ministro Walewski, ma mor\u00ec dopo otto mesi di lunga agonia, portandosi via un'epoca che segn\u00f2 la storia del balletto romantico. Aveva solo 21 anni.\nQuando si pensa a questo terribile incidente, non si pu\u00f2 fare a meno di pensare all'identica sorte della ballerina inglese Clara Webster avvenuta quasi vent'anni prima, nel 1844 per lo stesso motivo.\nL'illuminazione del palcoscenico nell'Ottocento era pericolosa: dapprima si usavano candele, poi le lampade a olio e dagli anni Venti le lampade a gas. Nulla si fece per cercare di renderla pi\u00f9 sicura. Si studi\u00f2 e trov\u00f2, per\u00f2, un tipo di stoffa molto meno infiammabile ma era pi\u00f9 rigido del tulle e tendeva al giallo. Molte ballerine si rifiutavano di indossarlo, tra queste la Livry alla quale venne chiesto di firmare una dichiarazione in cui si assumeva le responsabilit\u00e0 di indossare un costume altamente infiammabile. Dopo questa tragedia, si decise di tenere delle coperte bagnate pronte per l'uso dietro le quinte, per evitare che simili incidenti sortissero conseguenze cos\u00ec gravi.\nUna parte della cintura e un lembo di tessuto del tut\u00f9 della Livry sono conservati in una teca del Museo dell'Op\u00e9ra."}
{"id": "698366", "revid": "716642", "url": "https://it.wikipedia.org/wiki?curid=698366", "title": "Michael Carrick", "text": "Comincia la sua carriera al West Ham, entrando nelle giovanili del club nel 1997 e vincendo la FA Youth Cup nel 1999. Alla sua stagione iniziale in prima squadra, viene ceduto in prestito prima allo e successivamente al , ottenendo il posto da titolare negli \"Hammers\" durante l'annata 2000-2001. Nel 2003, in seguito alla retrocessione della squadra, \u00e8 nominato tra i migliori della First Division. Colleziona 150 presenze con gli \"Hammers\", tuttavia, nel 2004, si trasferisce ai rivali cittadini del in cambio di \u00a3 3,5 milioni. Gioca 75 sfide in tutte le competizioni con gli \"Spurs\" prima di passare al nel 2006 per \u00a3 18 milioni.\nDal suo esordio in squadra, Carrick si conquista il posto da titolare, contando 50 presenze alla sua prima stagione a Manchester. Si afferma come uomo chiave della squadra che vince la FA Premier League 2006-2007. Nella stagione seguente vince la Champions League, giocando tutto l'incontro e segnando uno dei rigori che consente al Manchester United di battere il per 6-5, aiutando i \"Red Devils\" a vincere il double europeo (campionato e Champions League). Nel 2009 conquista il suo terzo titolo inglese consecutivo, giocando la finale di Champions League persa per 2-0 contro il . Nello stesso anno si aggiudica la sua prima Football League Cup, vinta ai rigori contro il Tottenham.\nRappresenta la nazionale inglese a livello di Under-18, Under-21, nazionale B e nazionale maggiore, dove esordisce nel 2001. Spesso il CT della nazionale gli preferisce Frank Lampard, Steven Gerrard, Gareth Barry e Scott Parker nel suo ruolo, fino alla stagione 2012-2013, quando Carrick si guadagna il posto da titolare anche in nazionale. Inoltre \u00e8 stato convocato per i Mondiali del 2006 e del 2010.\nBiografia.\nNasce da Vince e Lynn Carrick a Wallsend, Tyne and Wear, iniziando a giocare a calcio all'et\u00e0 di cinque anni. Tifoso del da giovane, gioca a calcio a 5 con i i sabato sera, grazie a suo padre che lavorava come volontario nel club. In seguito, all'et\u00e0 di dodici anni, viene selezionato per le squadre calcistiche della Calder High School e della North Tyneside Schools. Il 4 febbraio del 1995, a soli 13 anni, compare nel programma per bambini della BBC \"Live &amp; Kicking\". Durante i suoi anni scolastici, e nei suoi primi anni al West Ham, gioca come centravanti e solo in seguito gioca pi\u00f9 frequentemente a centrocampo. Studia alla Wallsend's Western Middle School e alla Burnside Community High School, completando i suoi esami di istruzione secondaria nel 1997.\nHa un fratello, Graeme, di quattro anni pi\u00f9 giovane. Gioca con il fratello al West Ham fino a quando quest'ultimo, a causa dei troppi infortuni subiti, lascia il calcio giocato e diviene allenatore della FA e giocatore-allenatore nel Team Northumbria, dopo aver inizialmente lavorato nelle giovanili del Newcastle allenando gli under-10 e gli under-16. Carrick sposa Lisa Roughead a Leicestershire il 16 giugno 2007. I due, che si conoscevano dai tempi della scuola, hanno una figlia, Louise, e un figlio, Jacey.\nCaratteristiche tecniche.\nInizialmente ha giocato come mediano e col tempo, durante il suo periodo con il , si \u00e8 distinto come calciatore che creava gioco, aiutando la manovra sia con i passaggi sia con i cross.\nCarriera.\nGiocatore.\nClub.\nWest Ham e prestiti.\nCarrick fa parte delle giovanili del West Ham che vincono la FA Youth Cup nella stagione 1998-1999. Segna due reti nel 9-0 complessivo della doppia finale vinta ai danni del Coventry City. Secondo Harry Redknapp, all'epoca suo allenatore, la difficolt\u00e0 iniziale nella carriera di Carrick \u00e8 stata per lo pi\u00f9 per la condizione fisica, dovendo saltare quasi due stagioni a causa dei troppi infortuni. Esordisce il 24 luglio del 1999 contro il Jokerit (1-1), sfida valida per la Coppa Intertoto. Il 28 agosto seguente debutta anche in campionato, sostituendo Rio Ferdinand in un 3-0 contro il Bradford City. Nel novembre del 1999, \u00e8 ceduto in prestito per un mese allo Swindon Town e fa la sua prima presenze con la nuova maglia giocando contro il Norwich City (0-0). Il 23 novembre sigla il suo primo gol da professionista contro il Charlton Athletic, sfida persa 2-1. Il 4 dicembre successivo realizza il suo secondo e ultimo gol con lo Swindon Town, andando a segno contro il Wallsall (1-1). Nonostante ci\u00f2, durante il suo periodo allo Swindon Town, la squadra non riesce a vincere nessuno dei sei incontri giocati da Carrick. Nel febbraio del 2000, \u00e8 nuovamente ceduto in prestito per un mese, questa volta al Birmingham City, dove gioca un paio di partite prima di fare ritorno a Londra. Rincasato al West Ham, il centrocampista firma la sua prima rete con gli \"Hammers\" il 22 aprile seguente contro il Coventry City (5-0). A fine stagione \u00e8 votato giovane calciatore dell'anno del West Ham.\nCarrick s'impone come titolare nel centrocampo del West Ham durante la stagione 2000-2001, alla fine della quale conta 41 partite in tutte le competizione e 33 nel solo campionato. La sua unica marcatura stagionale \u00e8 siglata contro l'Aston Villa (1-1), sfida datata 9 dicembre 2000. Il 20 aprile 2001 \u00e8 candidato al premio giovane calciatore dell'anno della PFA assieme al compagno Joe Cole, ma il 29 aprile seguente il premio \u00e8 assegnato al centrocampista del Liverpool Steven Gerrard. Per il secondo anno consecutivo \u00e8 votato giovane calciatore dell'anno del West Ham. La stagione 2001-2002 vede Carrick collezionare 32 presenze e 2 reti, la prima delle quali realizzata in una sconfitta per 7-1 subita ai danni del Blackburn. Verso la fine della stagione, subisce una ricaduta da un precedente infortunio all'inguine, dovendo saltare gli Europei Under-21 del 2002 con la Nazionale inglese.\nNella stagione 2002-2003, Carrick gioca 34 incontri in tutte le competizioni, e il West Ham a fine stagione retrocede in seconda divisione. A differenza dei compagni Joe Cole, Fr\u00e9d\u00e9ric Kanout\u00e9 e Jermaine Defoe, decide di restare nel club al suo primo anno in First Division. Durante la stagione 2003-2004 la squadra raggiunge il quarto posto, accedendo ai play-off, dov'\u00e8 sconfitto di misura dal Crystal Palace (1-0). A fine stagione \u00e8 incluso nella squadra dell'anno della First Division della PFA.\nTottenham.\nDopo una sola stagione di seconda divisione, Carrick decide di ritornare a giocare in Premier, e il 20 agosto firma per il Tottenham in cambio di \u00a3 3,5 milioni. Gioca qualche incontro con la squadra riserve, prima di farsi fermare da un infortunio il 14 settembre. L'esordio in prima squasdra arriva il 18 ottobre successivo, in una sconfitta per 1-0 contro il Portsmouth.\nNonostante la buona condizione di Carrick, Jacques Santini lo schiera in campo raramente: in effetti si diceva che il mediano fosse stato comprato per volont\u00e0 del direttore sportivo Frank Arnesen e non per quella di Santini. Tuttavia, con l'esonero di Santini e l'arrivo di Martin Jol, Carrick ritrova un posto da titolare nel centrocampo della squadra. Termina la stagione 2004-2005 contando 29 presenze in campionato.\nIl 3 dicembre 2005, segna il suo primo gol con gli \"Spurs\" in un 3-2 contro il Sunderland. Il 22 aprile 2006, risulta tra i migliori in campo del derby di Londra contro l' (1-1). Il 7 maggio seguente, assieme ad altri nove compagni di squadra, \u00e8 dato malato alla vigilia dell'ultima partita stagionale contro il per intossicazione alimentare, dopo aver mangiato nel ristorante dell'hotel dove la squadra alloggiava. Riesce a giocare la sfida contro il West Ham, sua ex squadra, ma gioca solo 63' nella sconfitta per 2-1. A fine stagione \u00e8 il calciatore che ha pi\u00f9 cross e pi\u00f9 passaggi tra i giocatori del Tottenham e, assieme a Mido, quello che ha fatto pi\u00f9 assist.\nManchester Utd.\nDefinito come miglior centrocampista degli \"Spurs\" da Jol, il 31 luglio 2006 \u00e8 ceduto a titolo definitivo al . Nonostante il Tottenham non avesse voluto pubblicare la cifra dell'accordo, il capo esecutivo dei \"Red Devils\" rivela che la trattativa si \u00e8 conclusa per \u00a3 14 milioni, in potenziale aumento fino a \u00a3 18,6 milioni, che farebbero di Carrick il sesto acquisto pi\u00f9 oneroso nella storia dei \"Red Devils\". Sceglie la maglia numero 16, ereditandola da Roy Keane.\nDurante le amichevoli precampionato s'infortuna. Esordisce il 23 agosto seguente, in una vittoria interna contro il Charlton Athletic (3-0). Verso la fine di dicembre, perde due partite a causa di lieve infortunio. Ritornato in campo il 30 dicembre 2006 contro il Reading (3-2), il 13 gennaio successivo sigla una rete nel successo interno contro l'Aston Villa (3-1). Un mese pi\u00f9 tardi segna il suo primo gol in FA Cup, contro il Reading (1-1). Il 10 aprile 2007 realizza anche la sua prima marcatura in UEFA Champions League, firmando una doppietta nel 7-1 inferto alla , sfida valida per il ritorno dei quarti di finale. In seguito i \"Red Devils\" escono dalla competizione ai danni del (5-3), futuro vincitore del torneo. Alla sua prima stagione a Manchester, vince il titolo inglese.\nCon gli arrivi di Owen Hargreaves e Anderson all'inizio della stagione successiva, Carrick capisce che il suo ruolo Manchester \u00e8 a rischio. Nell'ottobre 2007 s'infortuna durante una vittoria per 1-0 contro la Roma, sfida valida per la fase a gironi della Champions, restando fuori dai terreni di gioco per almeno sei settimane. Torna in campo il 3 novembre seguente, sostituendo Anderson contro l'Arsenal (2-2). Decide il derby di Manchester del 10 febbraio 2008, realizzando il 2-1 che d\u00e0 la vittoria ai \"Red Devils\" nei minuti di recupero del secondo tempo. Alla sua seconda stagione, vince un altro titolo inglese. Partecipa alla sua prima finale di Champions il 21 maggio seguente a Mosca, vincendo la partita contro il ai calci di rigore.\nAl debutto nella nuova stagione, Carrick esce dopo 25' a causa di infortunio alla caviglia patito durante la sfida contro il (1-1). L'infortunio gli fa saltare la Supercoppa UEFA 2008 contro lo . Ritorna in campo il 13 settembre 2008, contro il , partita persa 2-1, durante la quale subisce un altro infortunio. Pochi giorni dopo, si rileva una frattura dell'osso riportata nello scontro con Yossi Benayoun che lo tiene lontano dai campi di gioco per almeno sei settimane. Ritornato a giocare, il 1 novembre sigla la sua prima marcatura stagionale in un 4-3 inflitto all'Hull City. A seguito di uno 0-0 rimediato contro l'Arsenal, il 18 maggio Carrick si laurea per la terza volta campione d'Inghilterra con i \"Red Devils\". Il 27 maggio seguente, gioca la sua seconda finale di Champions League, persa 2-0 contro il . In seguito, Carrick descrive la serata come la peggiore della sua carriera.\nIl 30 settembre, firma il suo primo gol stagionale, contro il in Champions League (2-1). A causa dell'infortunio di Gary Neville, Carrick \u00e8 schierato come difensore centrale, riceve critiche positive da parte di Sir Alex Ferguson. Il 25 gennaio 2010, Carrick realizza il suo primo gol in League Cup contro il Manchester City. A fine stagione vince la sua prima Coppa di Lega, battendo l'Aston Villa in finale (2-1).\nNel precampionato, Carrick s'infortuna nuovamente, giocando la FA Community Shield 2010, vinta contro il Chelsea (3-1). Successivamente Ferguson dichiara che Carrick era in forma e pronto per giocare l'incontro. Il 3 marzo 2011, firma un triennale.\nAll'inizio della stagione 2011-2012, gioca la Community Shield contro il Chelsea: partito titolare, sul punteggio di 0-2 per i \"Blues\", Ferguson decide di toglierlo per Tom Cleverley e la sfida \u00e8 vinta dalla squadra mancuniana nella ripresa, riuscendo a ribaltare il punteggio fino al 3-2. Pochi giorni dopo subisce un infortunio durante l'amichevole contro i Paesi Bassi, venendo nuovamente sostituito da Cleverley. Raggiunge quota 500 incontri in tutte le competizioni il 16 febbraio 2012, durante la partita di UEFA Europa League contro l' (2-0).\nA seguito di una crisi di infortuni nella difesa del club, Carrick \u00e8 arretrato a difensore centrale, ruolo che ricopre per buona parte della stagione 2012-2013. A fine stagione \u00e8 candidato al titolo di miglior calciatore dell'anno della PFA, titolo poi vinto da Gareth Bale. Carrick \u00e8 comunque inserito nella squadra dell'anno della PFA, venendo anche eletto come calciatore dell'anno dei \"Red Devils\".\nIl 9 febbraio trova il primo e unico gol in stagione nella partita pareggiata 2-2 in casa contro il Fulham. Conclude la stagione con 40 presenze e 1 gol in totale.\nComincia la stagione 2014-2015 con un infortunio alla caviglia rimediato nella preparazione estiva che lo lascer\u00e0 fuori dai campi fino a met\u00e0 ottobre. Trova la prima presenza nel derby di Manchester vinto dai \"cugini\" del City per 1-0 subentrando a Januzaj alla fine del primo tempo e andando a ricoprire il ruolo di difensore centrale per sopperire all'espulsione per doppia ammonizione del compagno Smalling.\nIl 12 luglio 2017, a seguito dell'addio di Rooney, Carrick viene nominato nuovo capitano dei mancuniani. Il 13 maggio 2018 gioca la sua ultima partita contro il Watford (1-0). In totale con il Manchester in 12 stagioni ha messo insieme 464 presenze e 24 gol.\nNazionale.\nSven-G\u00f6ran Eriksson convoca Carrick nella Nazionale inglese nel febbraio 2001, che per\u00f2 esordisce solo tre mesi pi\u00f9 tardi sostituendo David Beckham contro il Messico (4-0). Nel maggio del 2006, Eriksson lo inserisce tra i 23 convocati per il campionato mondiale di calcio 2006. Gioca un solo incontro nella rassegna di Germania 2006, agli ottavi di finale contro l'Ecuador (1-0). L'Inghilterra verr\u00e0 eliminata ai quarti contro il Portogallo ai rigori.\nNel centrocampo dell'Inghilterra, gli allenatori gli preferiscono Frank Lampard e Steven Gerrard. Mentre Carrick ha avuto fiducia da Eriksson e dal suo successore, Steve McClaren, con l'arrivo di Fabio Capello il mediano perde il suo posto da titolare, non venendo considerato dal CT italiano durante il suo primo anno sulla panchina della Nazionale dei \"Tre leoni\". Nonostante ci\u00f2, Capello lo convoca per l'incontro con la Repubblica Ceca ma Carrick deve declinare a causa di un infortunio occorsogli durante una sfida di campionato contro il Newcastle. Ritorna in campo con l'Inghilterra nel novembre del 2008 per giocare contro la Germania: partito a fianco a Gareth Barry come interno di centrocampo, l'Inghilterra s'impone 2-1, premiando Carrick come uno dei migliori in campo.\nSebbene abbia giocato un solo incontro durante la fasi di qualificazione a Sudafrica 2010, \u00e8 inserito da Capello nella lista dei 30 per il Mondiale, e poi in quella dei 23 definitivi. Non gioca alcun incontro del torneo. La Nazionale inglese \u00e8 estromessa ai quarti dalla Germania (4-1).\nIl 6 agosto 2010, Ferguson afferma che Carrick sarebbe rimasto fuori per le due settimane successive a casa di un infortunio. Nel maggio del 2012, il nuovo CT dell'Inghilterra, Roy Hodgson, lo esclude dai 23 convocati per il campionato europeo di calcio 2012. Il 15 agosto del 2012 gioca da capitano una partita amichevole contro l'Italia (2-1), raccogliendo la fascia da Lampard.\nDurante le qualificazioni al Mondiale 2014, Carrick diviene uno dei titolari del centrocampo inglese assieme a Gerrard.\nAllenatore.\nRitiratosi, entra nello staff tecnico del come collaboratore di Jos\u00e9 Mourinho. Mantiene il ruolo anche dopo l'esonero dell'allenatore portoghese, sostituito da Ole Gunnar Solskj\u00e6r.\nIl 21 novembre 2021, in seguito all'esonero del tecnico norvegese, viene nominato allenatore \"ad interim\" del club inglese. Debutta sulla panchina dei \"Red Devils\" due giorni dopo, nella partita di UEFA Champions League contro il vinta per 2-0 in trasferta, che vale l'accesso agli ottavi di finale. Il 28 novembre successivo fa l'esordio anche in Premier League, pareggiando per 1-1 in casa del . Dopo l'arrivo di Ralf Rangnick sulla panchina del Manchester United, il 2 dicembre lascia l'incarico di allenatore della prima squadra e il club.\nStatistiche.\nPresenze e reti nei club.\n\"Statistiche aggiornate al 13 maggio 2018.\"\nStatistiche da allenatore.\n\"Statistiche aggiornate al 2 dicembre 2021.\""}
{"id": "698371", "revid": "1573940", "url": "https://it.wikipedia.org/wiki?curid=698371", "title": "Torre dei Visdomini", "text": "La torre dei Visdomini (con annesso palazzetto) si trova in via delle Oche 14r, 16r, 18r, 20r, un vicolo appena adiacente a piazza del Duomo a Firenze.\nStoria.\nWalther Limburger indica la fabbrica, contrassegnata da un'alta torre, come del Trecento, segnalando i graffiti rinnovati e la posizione davanti a via Sant'Elisabetta. Cos\u00ec Guido Carocci ne precisa la storia nel suo \"Illustratore fiorentino\" del 1909: \u00abDi uno dei ceppi delle case de' Visdomini che si estendevano da un lato fino a via dei Calzaiuoli e dall'altra fino a Santa Maria in Campo, facevano parte un palazzo che tuttora conserva il suo carattere trecentesco e la torre massiccia di fianco alla quale si vede ancora, per quanto murata, una porta assai caratteristica coll'architrave sorretto da delicate mensolette. Palazzo e torre appartennero pi\u00f9 tardi ai Cortigiani, una delle famiglie facenti parte della consorteria dei Visdomini e vennero acquistati dall'Opera di Santa Maria del Fiore per incorporarli nell'edifizio della Canonica che ai primi del XV secolo venne notevolmente accresciuto\u00bb.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nDescrizione.\nL'edificio conserva ancora i suoi caratteri antichi, con la facciata decorata a bozze di graffito interrotte da una fascia con elementi fitomorfi (lavoro integrato nel 1884 e ancora nuovamente restaurato e integrato negli anni novanta del Novecento) e finestre ad arco con bozze piane. In alto \u00e8 una terrazza, frutto di una aggiunta posteriore.\nDi fianco sorge l'alta torre medievale (in prossimit\u00e0 del numero 20 rosso), a pianta quadrangolare con la parte inferiore a grossi conci di pietra e la superiore a filaretto: piuttosto alta, per quanto scapezzata, ha sulla sommit\u00e0 una specie di abbaino. Accanto alla torre \u00e8 una porta murata con architrave sostenuto da mensole. Ricoperta dal classico filaretto in pietra, presenta una serie di finestre ai piani poste in asse ma di diverse dimensioni. Sul fronte, sotto ad uno scudo con l'arme dei Visdomini, \u00e8 una targa con i versi danteschi relativi al ruolo dei membri della famiglia nei periodi della vacanza della sede vescovile, quando questi erano chiamati a sostituire il vescovo amministrando in sua vece i beni della chiesa fiorentina.\nI versi danteschi si riferiscono al fatto che i Visdomini, assieme alle famiglie dei Tosinghi e dei Cortigiani, avevano l'incarico di occuparsi della sede episcopale vacante nell'attesa che venisse nominato un nuovo vescovo. Nella pratica questi \"defenditori\" del vescovado occupavano il palazzo arcivescovile guadagnandone i relativi vantaggi e profitti finch\u00e9 non entrava in carica il nuovo vescovo."}
{"id": "698372", "revid": "110157", "url": "https://it.wikipedia.org/wiki?curid=698372", "title": "Diocesi di El Banco", "text": "La diocesi di El Banco (in latino: \"Dioecesis Banco\u00ebnsis\") \u00e8 una sede della Chiesa cattolica in Colombia suffraganea dell'arcidiocesi di Barranquilla. Nel 2019 contava 339.300 battezzati su 502.370 abitanti. La sede \u00e8 vacante.\nTerritorio.\nLa diocesi \u00e8 localizzata nel nordest della Colombia e comprende 15 comuni di 2 dipartimenti colombiani:\nSede vescovile \u00e8 la citt\u00e0 di El Banco, dove si trova la cattedrale di Nostra Signora della Candelora.\nIl territorio si estende su una superficie de 12.000\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 17 gennaio 2006 con la bolla \"Munus Nostrum\" di papa Benedetto XVI, ricavandone il territorio dalle diocesi di Santa Marta e di Valledupar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 502.370 persone contava 339.300 battezzati, corrispondenti al 67,5% del totale."}
{"id": "698379", "revid": "1632387", "url": "https://it.wikipedia.org/wiki?curid=698379", "title": "Olimpo", "text": "Il Monte Olimpo () \u00e8, con i suoi , la montagna pi\u00f9 alta della Grecia. \u00c8 situato nella parte settentrionale del paese, tra la Tessaglia e la Macedonia, non lontano dal mare Egeo. Nel 1938 \u00e8 diventato sede del Parco nazionale del Monte Olimpo.\nNella mitologia greca, la vetta del monte (perennemente circondata da nubi bianche) era considerata la casa degli dei olimpi, ed era dunque ritenuto impossibile raggiungerla senza il permesso degli dei stessi.\nEtimologia.\nIl nome \u038c\u03bb\u03c5\u03bc\u03c0\u03bf\u03c2 (\"olympos\") non ha etimo certo. \u00c8 stata accostata a termini greci come \"ollumi\" (tagliare, radere, distruggere), \"oloos\" (distruttore), \"oul\u0113\" (intaglio), mentre il suffisso \"-mpos\", \u00e8 attestato in diversi linguaggi indoeuropei nella formazione degli aggettivi con significato di posizione. Queste tesi tenderebbero a concepire la parola \"olympos\" come \"impedimento\", \"ostacolo\", \"barriera\", e infatti dagli antichi l'Olimpo era considerato una frontiera che separava la Tessaglia dalla Macedonia.\nUn'altra etimologia si avvale di parole pi\u00f9 prettamente indoeuropee come le radici \"*wel-\" (\"girare\") e \"*ombh-\" (\"rotondit\u00e0\", ma anche \"sommit\u00e0\"). Il senso quindi potrebbe essere \"dalla cima circondata\", con riferimento alle nubi che ne nascondevano spesso la cima. Secondo altri, invece, \"cima circondata dalla neve\", e da qui il concetto di \"Olimpo luminoso\", per il consueto bagliore delle nevi.\nClima.\nIl clima dell'Olimpo varia a seconda della stagione e dell'altitudine. Sulle basse pendici \u00e8 tipicamente mediterraneo, con estati calde e secche e inverni miti ma abbastanza piovosi. Nella zona di media montagna l'estate \u00e8 fresca e piuttosto secca. Piove spesso in primavera e in autunno, mentre l'inverno \u00e8 abbastanza rigido e freddo, con frequenti nevicate.\nNella zona alta, sopra i 2.000 m., le estati sono brevi, con piogge frequenti. Pioggia e freddo prevalgono in primavera e autunno, mentre l'inverno \u00e8 estremamente pesante e lungo, con frequenti nevicate.\nMitologia.\nUna ipotesi sul perch\u00e9 l'Olimpo sia stato considerato sede degli d\u00e8i della Grecia \u00e8 presente nel \"Trattato fisico-storico dell'Aurora Boreale\", ponderoso lavoro dell'astronomo e \"g\u00e9om\u00e8tre\" francese Jean Jacques Dortous de Mairan, discepolo \"eretico\" del padre Malebranche, nonch\u00e9 successore di Bernard le Bovier de Fontenelle come segretario dell'Accademia delle Scienze di Parigi.\nDal 1716, per oltre un decennio, nei cieli europei fu ben visibile il fenomeno dell'aurora boreale. A esso Fontenelle riserv\u00f2 per cinque anni consecutivi l'apertura dell'Annuario dell'Accademia parigina delle Scienze, sottolineando tra l'altro come il fenomeno potesse chiarire anche una serie di credenze popolari:\nAncora nel 1726 Fontenelle e l\"Histoire de l'acad\u00e9mie royale des sciences\" tornarono ad occuparsi del fenomeno in questi termini:\nPer Mairan \u00e8 proprio l'aurora boreale, vista incombere dai greci pre-omerici sulle pendici della catena montuosa dell'Olimpo, ad aver determinato la nascita del mito che ivi localizza la sede degli d\u00e8i.\nLa luminosit\u00e0 a cui l'Olimpo dovrebbe il suo nome non \u00e8 il consueto bagliore delle nevi inondate dal sole, o lo splendore di una cima che emerga improvvisa al di sopra delle nubi, ma la pi\u00f9 sorprendente e fantastica luce che l'aurora boreale accende nel cuore della notte.\nIl monte Olimpo, accompagnato dal motto \"FIDES\", venne utilizzato come impresa dal duca di Mantova Federico II Gonzaga.\nLa prima ascensione del Monte Olimpo.\nLa prima ascensione del Monte Olimpo avvenne il 2 agosto 1913 ad opera del greco Christos Kakkalos e degli svizzeri Fr\u00e9d\u00e9ric Boissonas e Daniel Baud-Bovy.\nAlpinismo.\nLa via normale di accesso alla Cima Mitikas risale il versante Est della montagna. Le almeno 13 ore di percorrenza fanno tipicamente prevedere uno svolgimento di minimo 2 giorni con pernottamento in quota.\nParte dalla localit\u00e0 Prionia a m s.l.m., raggiungibile in auto dalla citt\u00e0 di Litochoro, dalla quale si raggiunge il Rifugio Spilios Agapitos a m s.l.m.\nDal rifugio si raggiunge la Cima Skala a m s.l.m., terza vetta della Grecia e punto di arrivo per la maggior parte degli escursionisti.\nL'itinerario prosegue poi verso Nord per la Cresta Kakoskala diventando alpinistico, le difficolt\u00e0 aumentano e la forte esposizione al vuoto richiede di procedere legati in sicurezza mediante tecniche alpinistiche, fino alla celebre Cima Mitikas, vetta pi\u00f9 alta della Grecia, posta a quota m s.l.m.\nBibliografia.\nPer l'interesse del primo Settecento alla questione dell'origine dei miti cfr."}
{"id": "698385", "revid": "74801", "url": "https://it.wikipedia.org/wiki?curid=698385", "title": "Carlo Abarth", "text": "Biografia.\nKarl Albert Abarth nacque in Austria, nel periodo immediatamente precedente il disfacimento dell'Impero austro-ungarico; la madre Dora Taussig apparteneva alla piccola borghesia viennese, mentre il padre Karl era sottotenente dell'esercito imperiale asburgico.\nLa famiglia paterna era originaria di Merano, ove gestiva alcune attivit\u00e0 commerciali; fu particolarmente colpita dalla conclusione della Prima guerra mondiale, che sanc\u00ec l'annessione dell'Alto Adige al Regno d'Italia e, conseguentemente, la perdita delle importanti concessioni imperiali per il servizio postale.\nNel 1919, dopo l'esilio dell'imperatore Carlo I e la proclamazione della prima repubblica austriaca, Karl Abarth padre decise di trasferirsi a Merano per assumere la gestione dell'albergo paterno, scegliendo quindi la cittadinanza italiana, mentre il figlio rimase a Vienna con la madre.\nFin da piccolo questi coltiv\u00f2 la propria passione per la velocit\u00e0, l'agonismo e la tecnica. Un episodio dell'infanzia, raccontato dai biografi, delinea perfettamente la figura di Karl Abarth quale futuro pilota e tecnico nelle competizioni: poco pi\u00f9 che decenne, il piccolo Karl partecipava alle gare di velocit\u00e0 in monopattino che giornalmente si tenevano tra i ragazzi del quartiere; ma la presenza di concorrenti con qualche anno in pi\u00f9 gli precludeva ogni possibilit\u00e0 di vittoria; fu cos\u00ec che il ragazzino decise di tagliare la propria cintura di cuoio e, con l'aiuto di un calzolaio, incollarla a ricoprire le ruote in legno del suo monopattino, ottenendo un'aderenza decisamente superiore che gli consent\u00ec di battere i rivali.\nA 16 anni decise di entrare nelle officine della Castagna &amp; C., un laboratorio che collaborava con la facolt\u00e0 di ingegneria di Vienna per le meccaniche di precisione, e in quella della Degan, dove si fabbricavano telai di motociclette; in questo modo riusc\u00ec a darsi una formazione completa circa la ciclistica e la motoristica di un mezzo.\nGli inizi da pilota.\nL'esperienza in queste officine gli valse una certa visibilit\u00e0: venne notato dal campione di motociclismo Josef Opawsky, che lo introdusse alla scuderia della Motor Thun, la storica fabbrica di motociclette; Abarth lavor\u00f2 alle revisioni dei veicoli e al collaudo di nuove soluzioni, e grazie a questa attivit\u00e0 pot\u00e9, quasi ventenne, creare il suo primo telaio motociclistico in collaborazione con la Degan.\nDurante il suo rapporto con la Thun fu coinvolto in una vicenda tormentata: in occasione del Gran Premio d'Austria, fu chiamato a sostituire un pilota della scuderia malato; nella prima sessione di prove fece registrare subito il miglior tempo: accusato dai piloti e dai suoi stessi compagni di squadra, tra cui lo stesso Opawsky, di aver truccato il veicolo, dovette cambiare mezzo in occasione della seconda prova; Abarth ottenne ancora la prima posizione, migliorando nuovamente il tempo.\nTutto questo provoc\u00f2 una serie di malumori tra i piloti, che videro nel giovane Abarth una minaccia. Il giorno della gara Abarth fu per\u00f2 costretto al ritiro per un guasto meccanico, e la stampa dell'epoca sollev\u00f2 l'ipotesi che il suo mezzo fosse stato sabotato.\nDunque, in rotta con la Thun e ostracizzato dal mondo delle scuderie, decise nel 1929 di comprarsi una moto usata (una Grindlay-Peerless ) che modific\u00f2, rendendola pi\u00f9 leggera e adatta alla pista. La prima vittoria arriv\u00f2 qualche mese dopo a Salisburgo. Subito dopo, Abarth venne notato da scuderie inglesi e tedesche; in particolare corse qualche gara con la DKW.\nNel frattempo, Karl costru\u00ec la sua prima motocicletta con il marchio Abarth, motore monocilindrico a 2 tempi raffreddato ad acqua da ben due radiatori.\nIl primo incidente e i sidecar.\nDurante la gara Vienna-Innsbruck del 4 maggio 1930, nei pressi di Linz, Abarth incapp\u00f2 in un grave incidente che fu causa di una menomazione permanente al ginocchio, impedendogli il prosieguo dell'attivit\u00e0 motociclistica sportiva. Dopo il lungo periodo di convalescenza e riabilitazione, trascorso a realizzare un nuovo tipo di marmitta, tent\u00f2 pi\u00f9 volte di ottenere il consenso della commissione medico-sportiva per tornare alle gare motociclistiche, ma gli fu sempre negato.\nFu questa la ragione che lo costrinse a dirottare la sua attenzione verso le gare di sidecar e, tornato a lavorare per le officine Degan, s'invent\u00f2 una sfida di velocit\u00e0 con Orient-Express, sulla tratta di chilometri da Ostenda a Vienna. La gara si svolse nel 1932, sollevando grande eco sulla stampa europea, per l'originalit\u00e0 della prova, e portando quello che oggi verrebbe definito un grande ritorno d'immagine per il pilota e per l'azienda in cui lavorava.\nPer quanto riguarda le gare tra sidecar, la menomazione al ginocchio non gli precludeva la guida, ma rappresentava un handicap notevole. Come gi\u00e0 aveva fatto con il monopattino, Abarth riusc\u00ec a colmare le carenze fisiche con l'inventiva tecnica, realizzando un sistema a leva (denominato \"Schwingachse\", in italiano \"asse oscillante\") con il quale poteva inclinare la terza ruota del sidecar, cos\u00ec riuscendo ad aumentare considerevolmente la velocit\u00e0 di percorrenza delle curve.\nLa Slovenia e il secondo incidente.\nIl congegno gli permise di conquistare la quasi totalit\u00e0 delle competizioni cui partecip\u00f2 nel successivo triennio, fino a quando un secondo gravissimo incidente, occorsogli in gara a Lubiana nel 1939, lo costrinse definitivamente ad abbandonare la carriera di pilota.\nGi\u00e0 due anni prima, a causa dello stato di violenza e insicurezza sociale che seguirono l'assassinio del cancelliere Dollfuss e precedettero l'annessione dell'Austria alla Germania nazista, Abarth aveva deciso di trasferirsi a Merano e correre con i colori italiani. Dopo essersi ristabilito dall'incidente, si trovava senza lavoro, con la prospettiva di tornare stabilmente a Merano per occuparsi dell'albergo di famiglia. Anche in Italia, per\u00f2, la situazione era molto cambiata e l'omologazione del regime fascista alla politica hitleriana, oltre all'innata avversione per la carriera di albergatore, lo consigliarono a fermarsi nel Regno di Jugoslavia, per assumere la direzione di una piccola fabbrica di gassogeni a Lubiana.\nLe alterne fasi della seconda guerra mondiale portarono il capoluogo sloveno a divenire parte del territorio italiano nel 1941, per poi essere occupato dalle truppe tedesche nel 1943 e, finalmente, liberato al termine del conflitto. Seguendo l'esodo di molti profughi, Abarth lasci\u00f2 ogni sua propriet\u00e0 per guadagnare il confine italiano, trovandosi ancora una volta a dover ripartire da zero.\nIn Italia.\nRaggiunto l'anziano padre a Merano nel 1945, riusc\u00ec a farsi rilasciare un certificato di identit\u00e0 a nome di Carlo Abarth che, nel giro di pochi anni, venne seguito dal riconoscimento della cittadinanza italiana. Nel tentativo di ritornare ad occuparsi di meccanica e competizioni motoristiche, scrisse all'amico Ferry Porsche per offrirsi quale collaboratore. La notizia del colpo di mano con il quale i componenti maschi della famiglia Porsche furono arrestati dalle autorit\u00e0 francesi come criminali di guerra, il 15 dicembre 1945, giunse come un fulmine a ciel sereno e costrinse Abarth a dedicarsi al commercio di tappeti, per sbarcare il lunario.\nDopo pochi mesi Ferry Porsche venne liberato e chiam\u00f2 Abarth a far parte del gruppo di lavoro formato per gestire l'ambizioso progetto sportivo della Cisitalia, quale responsabile organizzativo per le gare. L'esperienza dur\u00f2 poco pi\u00f9 di due anni e, pur breve, gli permise di lavorare a diretto contatto con Ferry Porsche e con importanti personalit\u00e0 dell'automobilismo mondiale di quell'epoca, quali Giovanni Savonuzzi, Rudolf Hruska, Piero Taruffi e Tazio Nuvolari. Quando, nel 1949, la Cisitalia fall\u00ec, Abarth ricevette in pagamento delle sue spettanze le vetture Cisitalia utilizzate dal reparto corse per gare riservate alle automobili derivate di serie e alcune casse contenenti ricambi e materiale vario, provenienti dall'officina di sperimentazione. Proprio in quelle casse, a sua insaputa, si nascondeva l'imminente fortuna industriale della futura Abarth &amp; C.\nLa Abarth &amp; C..\nNel 1949 Abarth, coadiuvato dal pilota Guido Scagliarini, decide di aprire l'azienda che porta il suo nome: scelse come simbolo lo scorpione, in riferimento al loro comune segno zodiacale.\nLa ditta specializzata in elaborazioni omonima prende la sede a Torino dove, alla fine dell'anno conta gi\u00e0 oltre 30 dipendenti. \nPartendo proprio dalla liquidazione dalla fallita Cisitalia, dalla quale ottiene alcuni autoveicoli, costruisce una scuderia con piloti del calibro di Nuvolari, Bonetto, Cortese.\nLa squadra corse conferma l'intuito imprenditoriale di Abarth che utilizza le vittorie del team come vol\u00e0no per trainare il fatturato della ditta.\nAbarth capisce come differenziare la sua officina rispetto alle altre e comincia a commercializzare kit per l'elaborazione della propria vettura che possono acquisire potenza e velocit\u00e0 molto superiori rispetto alle vetture di serie. Il primo prodotto \u00e8 proprio il kit di trasformazione del comando cambio della \"topolino\".\nL'invenzione che per\u00f2 render\u00e0 celebre il marchio dello scorpione \u00e8 quella legata all'impianto di scarico dell'auto. Le marmitte cos\u00ec elaborate acquisiscono un suono pi\u00f9 potente, oltre a migliorare ampiamente le prestazioni. Altri prodotti Abarth saranno le pompe acqua e i gruppi collettori.\nAbarth trover\u00e0 nel prolifico settore delle marmitte e delle elaborazioni la redditivit\u00e0 necessaria per sperimentare nuovi modelli di autoveicoli e investire nel reparto corse. \u00c8 proprio del 1951 la presentazione delle vetture 204A e 205A. Quest'ultima, una berlinetta da corsa, al salone dell'auto di Torino riscuote un buon giudizio dalla critica specializzata e dal pubblico.\nMa \u00e8 la 1500, venuta alla luce nel 1952, a dare all'officina di Abarth la massima visibilit\u00e0:\nil coup\u00e9 a due posti, 3 fari frontali di cui uno centrale, la linea aggressiva e avvenirisitica fanno di questo modello un pezzo unico, presto acquistato da un produttore statunitense Packard di Detroit. Ancora una volta si confermano le doti di Abarth, in perfetto equilibrio tra capacit\u00e0 di marketing e quella imprenditoriale.\nAnche la nuova 1100, lanciata da FIAT nel 1953, rappresenta per la Abarth la possibilit\u00e0 di creare ulteriore valore da un mezzo esistente. Proprio in quell'anno i risultati aziendali danno ragione ad Abarth: 70 dipendenti, esportazioni al 10% del fatturato totale, quasi marmitte prodotte.\nIntanto, l'attivit\u00e0 agonistica continua con l'elaborazione di una Ferrari 166 mille miglia, su cui vengono applicati dei blocchi di alluminio per diminuirne il peso.\n\u00c8 del 1955, per\u00f2, la grande intuizione di Abarth di rielaborare una Fiat 600 per ricavarne una piccola sportiva, la \"750 GT\". Questa vettura rappresenta il gioiellino con cui la Abarth definisce il nuovo standard delle vetture rielaborate.\nLa vettura infrange diversi primati alla Mille Miglia e a Monza.\nLo stesso risultato verr\u00e0 ottenuto nel 1958 quando sulle 500, rielaborate dai carrozzieri Zagato e Pininfarina, Abarth decide di intervenire. Di l\u00ec a poco uscir\u00e0 la vera e propria 500 Abarth, con impianto di scarico della ditta e carburatori Weber. La vettura stupir\u00e0 nuovamente tecnici e addetti ai lavori.\n\u00c8 la svolta: Abarth confeziona con Vittorio Valletta, amministratore delegato, un accordo per cui per ogni record o vittoria ottenuto da una vettura Fiat Abarth, Fiat avrebbe corrisposto all'imprenditore un premio in denaro in relazione all'importanza della manifestazione.\nLe innumerevoli vittorie del marchio negli anni sessanta rendono Carlo Abarth un personaggio molto popolare in Italia.\nDivertente \u00e8 l'aneddoto per cui Abarth al circuito del Garda del 1962, cui partecipavano solo vetture dello Scorpione, raccomanda ai piloti di procedere con sportivit\u00e0 e giocandosi la palma del vincitore solo agli ultimi giri. Parole disattese perch\u00e9 pare siano stati frequenti i comportamenti al limite.\nSpecializzatosi in elaborazioni sportive di modelli FIAT e nella costruzione, in pezzi a numero limitato, di vetture granturismo (tra cui la Porsche 356B GTL del 1961), nel 1971 cedette l'azienda alla casa torinese. Le automobili costruite da Carlo Abarth, durante gli oltre vent'anni della sua gestione (1949-1971), raccolsero vittorie, assolute o di classe.\nIl record a 57 anni.\nNel 1965, all'et\u00e0 di 57 anni, Carlo Abarth vuole rendersi protagonista di una nuova impresa sportiva, perde di peso per riuscire ad entrare nell'abitacolo della vettura e battere il record di accelerazione con una vettura di classe E, all'Autodromo di Monza."}
{"id": "698386", "revid": "1305772", "url": "https://it.wikipedia.org/wiki?curid=698386", "title": "OFS", "text": ""}
{"id": "698389", "revid": "46291", "url": "https://it.wikipedia.org/wiki?curid=698389", "title": "Iris (botanica)", "text": "Iris \u00e8 un genere di piante della famiglia delle Iridaceae, che comprende oltre 300 specie, molte delle quali comunemente note come giaggioli.\nIl nome del genere deriva dalla parola greca \"iris\" che significa arcobaleno.\nDescrizione.\nIl genere \u00e8 caratterizzato da un fiore attinomorfo (a simmetria raggiata) con petali saldati alla base in un breve tubo. I petali esterni sono ripiegati verso il basso e sono dotati di una fascia di papille chiare; i petali interni sono ripiegati verso l'alto. Lo stilo \u00e8 diviso in 3 porzioni coprenti gli stami.\nComprende specie erbacee e perenni per lo pi\u00f9 rizomatose.\nIl fiore pu\u00f2 essere di molti colori, spesso viola, blu, bianco o rosa, ma anche giallo o arancione.\nTassonomia.\nIl genere \"Iris\" comprende le seguenti specie:\nColtivazione.\nIn floricoltura i giaggioli vengono grossolanamente suddivisi in due gruppi:\nLe variet\u00e0 rizomatose hanno fiori dalle corolle variegate di bianco, giallo chiaro, arancio, violetto, a volte con le tre divisioni interne rialzate della corolla di colore diverso dalle tre divisioni ricurve verso il basso. Comprendono varie specie, ad esempio:\n- l'\"I. germanica\" var. \"florentina\" (giglio di Firenze) di origine europea, erbacea perenne con grosso rizoma strisciante, ramificato, profumato, fusto eretto alto da 15 a 100\u00a0cm, poco ramificato, che porta in aprile-maggio 2-4 fiori bianchi, foglie solitamente radicali a forma di sciabola, erette e acuminate, fiori profumati e grandi, con brattee scolorate, con perigonio di colore violaceo-pallido o quasi bianco, sei tepali i tre esterni forniti di strie pelose giallastre, tre stami; i frutti sono capsule oblunghe con numerosi semi bianchi;\n- l'\"I. germanica\" (giaggiolo di S. Antonio o iris) di origine europea, con grossi rizomi ramificati, fusto eretto alto 50\u2013200\u00a0cm, che porta in aprile-maggio fiori di colore viola-intenso poco profumati;\n- l'\"I. pallida\" (giaggiolo pallido o giaggiolo odoroso), di origine europea, diffusa nei luoghi aridi e rocciosi; ha un rizoma articolato, fiori delicatamente profumati, che perdurano anche nella stagione invernale, con perigonio formato da sei tepali violaceo-pallido e fauce giallastra;\n- l'\"I. pumilia\" di origine europea;\n- l'\"I. laevigata\" di origine giapponese;\n- l'\"I. susiana\" di origine asiatica;\n- variet\u00e0 del gruppo Oncocyclus originarie dell'Asia minore.\nLe variet\u00e0 bulbose sono dotate di un piccolo bulbo allungato, acuto, di colore bruno o giallastro; le foglie sono acuminate e strettamente canalicolate, lunghe 30\u201350\u00a0cm; fiori con sei divisioni, di cui tre corte, di colore variabile (bianco, giallo, blu e viola...). Tra le specie coltivate l'\"I. xiphium\" (= \"I. hispanica\") e l'\"I. xiphioides\" (= \"I. angelica\")\nTra gli iris pi\u00f9 rustici vi \u00e8 \"I. pseudacorus\", specie spontanea, chiamato volgarmente anche acoro adulterino o acoro falso: diffuso nei fossi, canali e zone paludose dell'Italia settentrionale, ha un rizoma carnoso e ramificato, da cui si origina un fusto eretto alto 40\u2013100\u00a0cm, cilindrico e compresso, che porta foglie lineari-allungate, ensiformi su pi\u00f9 livelli, con le foglie basali lunghe quanto il fusto; i fiori, inodori e peduncolati, sono riuniti in infiorescenze; il perigonio di colore giallo \u00e8 formato da un breve tratto tubolare e da sei lacinie, di cui le tre esterne sono grandi e ristrette in basso, con una specie di barba, con venature giallo-rossicce, mentre le tre interne sono piccole ed erette. Gli stami sono tre e il pistillo \u00e8 unico, con ovario infero sormontato da un corto stilo filamentoso, che porta tre stimmi simili a petali di colore giallo; il frutto si presenta come una capsula a sezione triangolare lunga 4\u20135\u00a0cm, leggermente acuminata e con numerosi semi.\nL'\"I. kaempferi\" (da alcuni autori considerato sinonimo dell'\"I. laevigata\"), originario del Giappone, \u00e8 una variante acquatica, con corti rizomi dalle radici fibrose, con numerosi ibridi e variet\u00e0 dalle corolle grandi con colori brillanti e variamente sfumate.\nGli iris con fioriture pi\u00f9 appariscenti e le forme pi\u00f9 originali sono quelli inseriti nel gruppo degli Oncocyclus come l'\"I. susiana\", specie poco rustica, originaria del medioriente, con scapi uniflori. Porta fiori grandi punteggiati e reticolati di grigio e di viola-nerastro\nIncrociando gli iris rizomatosi con specie del gruppo oncyclus, sono state ottenuti ibridi interessanti, con la rusticit\u00e0 dei primi e la reticolatura nelle divisioni inferiori del fiore dei secondi.\nEsistono anche specie e variet\u00e0 nane alte 20\u00a0cm, molto rustiche a fioritura precoce, come l'\"I. pumilia\" dai fiori gialli, azzurri e viola-scuro.\nGli iris bulbosi originari dell'Europa come l'\"I. germanica\" vegetano su qualunque suolo, anche arido, preferendo terreni soffici, sciolti, ben drenati e fertili, esposizione in pieno sole. Le specie esotiche sensibili al gelo richiedono luoghi ombrosi, terreno di medio impasto, fresco, vicino a bacini d'acqua, cure particolari, con un periodo di assoluto riposo vegetativo dalla fine della fioritura fino all'autunno, per ottenere buone fioriture nella stagione successiva.\nLa moltiplicazione agamica avviene alla fine dell'estate, per le specie rizomatose per divisione dei rizomi. Nelle specie bulbose piantando in autunno i bulbetti cresciuti attorno al bulbo principale o i bulbi tolti dal terreno dopo la fioritura e ricoverati in locale idoneo.\nSi ricorre alla semina per ottenere ibridi o nuove variet\u00e0."}
{"id": "698392", "revid": "767487", "url": "https://it.wikipedia.org/wiki?curid=698392", "title": "Niccol\u00f2 Lapi", "text": "Specializzato in grandi pale d'altare con vari soggetti religiosi tipicamente legati alla Controriforma, fu un proficuo pittore, le cui opere si trovano in svariate chiese a Firenze: per esempio in San Jacopo Soprarno, in Santa Maria dei Candeli, in San Michele Visdomini e nel Complesso di San Firenze. Ma sue opere sono presenti anche nell'area fiorentina, per esempio a Vallombrosa (Martirio del B. Tesauro Beccaria) e a Figline Valdarno.\nFu suo committente anche il Gran Principe Ferdinando de' Medici. Tra gli artisti contemporanei pi\u00f9 vicini a lui si possono ricordare Anton Domenico Gabbiani e Francesco Conti.\nSi dice che le sue case si trovassero in via dell'Alloro a Firenze."}
{"id": "698396", "revid": "1396213", "url": "https://it.wikipedia.org/wiki?curid=698396", "title": "Il Signore degli Anelli - Le due torri", "text": "Il Signore degli Anelli - Le due torri (\"The Lord of the Rings: The Two Towers\") \u00e8 un film colossal del 2002 diretto da Peter Jackson.\nTratta dall'omonima seconda parte del romanzo di J. R. R. Tolkien \"Il Signore degli Anelli\", la pellicola \u00e8 il secondo lungometraggio della trilogia de \"Il Signore degli Anelli\", preceduto da \"Il Signore degli Anelli - La Compagnia dell'Anello\" e seguito da \"Il Signore degli Anelli - Il ritorno del re\".\nProseguendo la trama de \"La Compagnia dell'Anello\", il film segue tre storie: Frodo e Sam continuano il loro viaggio verso Mordor per distruggere l'Unico Anello, accompagnati da Gollum, ex proprietario dello stesso. Aragorn, Legolas, Gimli ed in seguito Gandalf (divenuto Gandalf il Bianco) vanno in soccorso di Rohan, che \u00e8 pronta alla battaglia con l'esercito di Saruman il Bianco nel Fosso di Helm. Intanto Merry e Pipino, aiutati da Barbalbero, pianificano un attacco a Isengard.\nHa ottenuto vari riconoscimenti, tra cui 2 Premi Oscar 2003 su 6 candidature: migliori effetti speciali e miglior montaggio sonoro. Acclamato dalla critica, il film \u00e8 stato un enorme successo al botteghino.\nTrama.\nDurante la marcia verso Mordor, Frodo e Sam si accorgono di essere seguiti e tendono una trappola al loro inseguitore, Gollum, riuscendo a catturarlo e a strappargli la promessa di essere accompagnati a Mordor in cambio della libert\u00e0. A Isengard, Saruman crea sempre pi\u00f9 Uruk-hai per la guerra contro Rohan e si allea con gli uomini delle montagne. In uno scontro con le forze di Saruman, Th\u00e9odred, figlio del re Th\u00e9oden, rimane gravemente ferito, per poi essere ritrovato dal cugino \u00c9omer, in fin di vita, e condotto a Edoras. Qui \u00c9omer \u00e8 bandito da Rohan, dopo uno scontro verbale con Grima Vermilinguo, in cui il nipote del Re manifesta i suoi sospetti verso di lui: infatti, in segreto, Grima lavora per Saruman e ritiene pericolosa la presenza di \u00c9omer. La cacciata di \u00c9omer lascia la sorella di quest'ultimo, \u00c9owyn, inerme e indifesa alle trame del viscido consigliere dello zio.\nNel frattempo, il gruppo di Uruk-hai che ha rapito Merry e Pipino, a cui si sono uniti alcuni orchi provenienti da Mordor, giunti alla foresta di Fangorn, viene raggiunto dai cavalieri comandati da \u00c9omer che li trucidano. Aragorn, Legolas e Gimli, sulle tracce degli Uruk-hai, incontrano \u00c9omer, il quale riferisce loro che gli orchi sono distrutti e che non ci sono sopravvissuti. I tre si recano sul luogo dello scontro e Aragorn capisce che gli hobbit si sono salvati rifugiandosi nella foresta di Fangorn. Entrandovi aspettandosi di trovare gli hobbit, i tre, invece, incontrano Gandalf, che credevano morto dopo lo scontro con il Balrog: con la sconfitta del mostro, infatti, anche lo stregone era morto, ma \u00e8 stato riportato in vita per terminare il suo compito. Lo stregone, che si presenta ora come Gandalf il Bianco, suggerisce ai tre di non seguire pi\u00f9 gli hobbit, poich\u00e9 li ha messi sotto la protezione di Barbalbero, un Ent della foresta. I quattro, quindi, devono raggiungere Edoras per liberare il Re di Rohan, Th\u00e9oden, dall'incantesimo di Saruman, il quale l'ha intorpidito nel corpo e nella mente e lo ha reso incapace di agire.\nSm\u00e9agol, Frodo e Sam, dopo aver superato le Paludi Morte e raggiunto il Nero Cancello di Mordor, non riescono a entrare e riprendono il viaggio per un'altra via, nota solo a Gollum. Durante una sosta, i tre s'imbattono in un esercito di Haradrim diretti a Mordor, insieme a degli Olifanti. Il gruppo, per\u00f2, non si accorge della presenza degli uomini di Gondor, capitanati da Faramir, che attaccano l'esercito nemico e catturano Frodo e Sam, ritenendoli delle spie. I due sono condotti in un rifugio, dove Frodo rivela a Faramir di essere partito da Gran Burrone con altri sette compagni. Faramir, allora, informa i due hobbit della morte di Boromir, rivelando che era suo fratello. Sm\u00e9agol, sfuggito alla cattura, \u00e8 sorpreso da Faramir e i suoi uomini nello Stagno Proibito, dove viene catturato grazie all'aiuto di Frodo, per evitare che venisse ucciso. Gollum, dopo essere stato picchiato dagli uomini di Faramir, svela il segreto dell'Anello del Potere. Faramir, quindi, decide che l'Anello andr\u00e0 a Gondor; un'occasione per lui di dimostrare il suo valore, donandolo, cos\u00ec, a suo padre, Sovrintendente di Gondor. Nel frattempo, Th\u00e9oden viene risvegliato dall'incantesimo di Saruman e Grima viene cacciato da \u00c9doras. Il Re, poich\u00e9 la guerra incombe su Rohan, ordina al popolo di rifugiarsi al Fosso di Helm per poter affrontare i nemici; tutti gli abitanti e i cavalieri di Rohan, cos\u00ec, abbandonano la citt\u00e0 per recarsi alla fortezza. Gandalf, invece, si dirige a nord a cercare rinforzi.\nDurante l'esodo della gente di Rohan, Grima informa Saruman, il quale manda una squadra di mannari selvaggi per attaccarli. Nello scontro, sono vittoriosi gli uomini di Rohan, ma Aragorn cade in un burrone, trascinatovi da un mannaro. Dopo la battaglia, i sopravvissuti raggiungono il Fosso di Helm, dove si preparano all'imminente scontro; ritorna anche Aragorn, salvatosi dal dirupo e recante notizie riguardanti il nemico, che conta un esercito di diecimila Uruk-hai. Agli uomini di Rohan si unisce uno squadrone di elfi guidati da Haldir, inviati da Elrond, Celeborn e Galadriel per onorare l'antica alleanza tra elfi e uomini. Nel frattempo, Saruman scopre il punto debole del Fosso di Helm: una grata di drenaggio dell'acqua senza protezione. La battaglia inizia e sembra svolgersi a favore dei difensori; Saruman, per\u00f2, ha creato una polvere da sparo molto potente, creando delle \"bombe\", utilizzate per aprire una breccia nelle mura attraverso il punto debole. Nel varco appena creatosi, si riversano ondate di Uruk-hai, i quali riescono a conquistare parte del Fosso. I difensori si rifugiano all'interno della torre della fortezza, per poi tentare un'ultima difesa con una carica a cavallo in mezzo agli Uruk-hai. L'arrivo di Gandalf e dei Rohirrim di \u00c9omer, che lo stregone era andato a cercare, fanno terminare la battaglia a favore di Rohan.\nDopo che Merry cerca invano di convincere gli Ent a entrare in guerra contro Saruman, Pipino chiede a Barbalbero di accompagnare lui e Merry a Isengard, in modo che il vecchio Ent veda lo scempio compiuto da Saruman ai danni della foresta e richiami gli altri Ent per muovergli guerra. Saruman \u00e8 colpito alla sprovvista da un nemico che aveva sottovalutato e da cui viene subito sopraffatto. Nel frattempo, Sauron attacca Osgiliath, ultima roccaforte di Gondor prima di Minas Tirith, difesa da Faramir e dalla sua armata. Durante la battaglia, il Capitano di Gondor decide di lasciare liberi Frodo, Sam e Gollum, dedicandosi alla difesa della citt\u00e0, nonostante la loro netta minoranza. Con l'esito della Battaglia del Fosso di Helm, Saruman \u00e8 sconfitto, ma Sauron ha esteso il suo potere invadendo Gondor, mentre Gollum trama alle spalle di Frodo e Sam per impadronirsi dell'Anello.\nProduzione.\nTecnologia digitale.\nIl contributo della tecnologia digitale nel film \u00e8 di grande importanza. Tra i tanti elementi da ricordare segnaliamo in particolar modo i seguenti:\nRiprese.\nParte delle riprese si sono svolte in concomitanza con quelle de \"La Compagnia dell'Anello\": dall'11 ottobre 1999 al 22 dicembre 2000, le riprese del secondo film sono finite un mese dopo nel gennaio 2001. La post produzione \u00e8 durata quasi due anni, terminando nel novembre 2002, un mese prima dell'uscita cinematografica.\nScene eliminate.\nScene eliminate dal montaggio cinematografico e aggiunte nell'edizione estesa:\nColonna sonora.\nLa colonna sonora con la London Philharmonic Orchestra arriva in prima posizione in Irlanda, in terza in Finlandia, in ottava in Germania rimanendo in classifica 14 settimane, l'undicesima in Austria, la quattordicesima in Svizzera, la sedicesima in Svezia, la diciottesima in Norvegia, la ventesima nei Paesi Bassi rimanendo in classifica 18 settimane e la trentacinquesima in Francia rimanendo in classifica 18 settimane e vincendo 3 dischi d'oro.\nDistribuzione.\nIl film \u00e8 uscito nelle sale negli Stati Uniti il 18 dicembre 2002, in Italia il 16 gennaio 2003.\nEdizione italiana.\nLa direzione del doppiaggio e i dialoghi italiani sono stati curati da Francesco Vairano.\nEdizioni home video.\nIl film \u00e8 stato pubblicato dalla New Line Cinema in DVD e in produzione limitata in VHS ad agosto 2003. In DVD \u00e8 stato pubblicato in edizione Widescreen, con 7 minuti in meno rispetto alla versione cinematografica, poich\u00e9 sono stati effettuati alcuni tagli di regia esclusivamente nei titoli di coda. La seconda edizione \u00e8 la versione estesa del film che consta di circa quarantacinque minuti in pi\u00f9 rispetto a quella cinematografica ed \u00e8 uscita a novembre 2004. Il film in versione estesa contiene nuove scene inedite ed \u00e8 diviso in due tempi su due dischi per un totale di quattro (gli altri due contengono extra). La versione cinematografica Blu-ray del film \u00e8 uscita negli Stati Uniti il 14 settembre 2010, mentre la versione estesa \u00e8 uscita il 28 giugno 2011. Sebbene non contenga scene inedite, l'edizione estesa in alta definizione dura ulteriori dieci minuti in pi\u00f9 rispetto all'edizione estesa in DVD. Essa include nei titoli di coda anche i nomi di tutti membri dei pi\u00f9 noti fans club internazionali dedicati della Terra di Mezzo, che hanno partecipato al progetto di diventare \"produttori associati accreditati\" per la pubblicazione dell'edizione estesa in Blu-ray della trilogia. Questa Iniziativa venne lanciata della Warner Bros. nel 2010. Il 1\u00ba dicembre 2020 \u00e8 uscito il cofanetto in Blu-ray 4K, con un nuovo scan 4K nativo delle pellicole originali, con tutti e tre i film in altrettante steelbook dove sono incluse sia la versione cinematografica (un disco) che estesa (divisa in due dischi).\nAccoglienza.\nIncassi.\nAnche il seguito del primo film ha ottenuto successo fin dal debutto in sala e ha superato il suo predecessore nell'incasso globale, incassando in totale , di cui negli Stati Uniti e nel resto del mondo, a fronte di un budget di produzione di 94 milioni di dollari. In Italia ha ottenuto un ottimo successo di pubblico, con un incasso di .\nIl film \u00e8 il maggior incasso mondiale del 2002.\nCritica.\nIl film \u00e8 stato accolto molto positivamente dalla critica cinematografica. Sull'aggregatore di recensioni Rotten Tomatoes ha un indice di gradimento del 95% basato su 255 recensioni, con un punteggio medio di 8,5 su 10. Su Metacritic ha un voto di 87 su 100 basato su 39 recensioni."}
{"id": "698402", "revid": "287204", "url": "https://it.wikipedia.org/wiki?curid=698402", "title": "Bill Foulkes", "text": "\u00c8 al quarto posto per numero di presenze nel Manchester United, dietro a Ryan Giggs, Bobby Charlton e Paul Scholes.\nFu uno dei sopravvissuti al disastro aereo di Monaco di Baviera, dove rimedi\u00f2 delle lievi ferite.\nBiografia.\nFoulkes nasce a St. Helens, primo di tre figli di James Foulkes e Ruth. Suo nonno fu capitano del St Helens Rugby League Football Club e fu convocato dalla Nazionale inglese di rugby. Suo padre aveva giocato nella campionato di rugby a 13 e aveva giocato a calcio nella Third Division North con la maglia del New Brighton.\nBill Foulkes gioca inizialmente nella societ\u00e0 calcistico Whiston Boys Club, lavorando anche come minatore, lavoro che continua a praticare fino alla met\u00e0 degli anni cinquanta, quando diviene un titolare inamovibile della prima squadra del Manchester United.\nSposa Teresa Suffler nella primavera del 1955. Hanno tre figli: Stephen (nato nel 1958), Geoff (nato nel 1962) e Amanda (nata nel 1963). In seguito hanno avuto sette nipoti.\nIl 25 novembre 2013 muore all'et\u00e0 di 81 anni.\nCaratteristiche tecniche.\nEra un difensore centrale.\nCarriera.\nCalciatore.\nBandiera e leggenda dei \"Red Devils\", scese in campo con i colori dell'United in 688 occasioni, secondo solo a Bobby Charlton e Ryan Giggs. Fece parte dei \"Busby Babes\" degli anni cinquanta e della squadra dei successi degli anni sessanta, vincendo in totale quattro campionati, una FA Cup e una Coppa dei Campioni. Gioc\u00f2 solo 3 incontri come sostituto.\nManchester United.\n1950-1957.\nViene scoperto dal Manchester United nel 1950, mentre gioca per il Whiston Boys Club. Viene aggregato alla squadra giovanile dei \"Red Devils\" nel marzo del 1950.\nCresciuto nelle giovanili del Manchester United, il 13 dicembre 1952 esordisce in campionato giocando una partita contro il Liverpool, poco prima dei vent'anni: l'United vince l'incontro per 2-1. In questo periodo continua a lavorare nella miniera di carbone, pensando di non essere abbastanza bravo per dedicarsi a tempo pieno al calcio. Nella stagione seguente, il 2 gennaio del 1954, Foulkes segna una delle sue poche reti realizzate durante diciott'anni, nella partita contro il Newcastle United, tirando presso la linea del centrocampo. Il Manchester conclude l'annata al quinto posto in campionato.\nNella stagione 1955-1956 vince il suo primo campionato con la maglia dello United. Verso la fine della stagione Foulkes viene chiamato per alcuni impegni con l'Under-23 e allora Matt Busby comincia a schierare Ian Greaves nel ruolo di terzino destro. Foulkes decide di allenarsi duramente per riottenere il suo ruolo da titolare e i suoi sforzi vengono ripagati: in seguito ritorna ad essere utilizzato molto frequentemente fino alla fine degli anni sessanta.\nVincendo il torneo inglese del 1956 l'United ottiene l'automatica ammissione alla Coppa Campioni della stagione successiva. Nonostante le obiezioni della Football League i \"Red Devils\" giocano il torneo europeo: Foulkes gioca otto incontri aiutando il Manchester United a raggiungere le semifinali, dove il esclude gli inglesi dalla competizione (5-3 tra andata e ritorno). Nello stesso anno raggiunge la finale di FA Cup perdendo contro l'Aston Villa e riesce a difendere il titolo conquistato nell'annata precedente, vincendo nuovamente il campionato.\nIl disastro aereo di Monaco.\nIn ottobre l'United vince la Charity Shield superando l'Aston Villa 4-0. Durante la stagione la squadra \u00e8 impegnata nuovamente in Coppa Campioni: dopo aver superato i primi turni, gli inglesi superano anche la Stella Rossa di Belgrado (5-4 complessivo di andata e ritorno) e durante il viaggio di ritorno avviene il disastro aereo di Monaco di Baviera: l'aereo che doveva riportare la squadra a Manchester si ferma a Monaco per rifornirsi di carburante e durante il terzo tentativo di volo l'aereo inizialmente arriva ad una velocit\u00e0 idonea per far partite il decollo ma nel tratto finale perde accelerazione, arrivando ad una velocit\u00e0 troppo bassa per volare e con ancora troppa poca pista per interrompere il decollo, causando lo schianto contro una recinzione e contro una casa.\nDi quell'episodio Foulkes ricorda:\nL'aereo si era rotto proprio sotto il sedile di Foulkes: nello schianto, la bottiglia di gin regalata dell'ambasciata britannica dopo la vittoria di Belgrado, che il calciatore aveva messo nella griglia sopra di s\u00e9 insieme al cappotto, cadde sulla testa di Foulkes, e quella fu l'unica ferita che riport\u00f2 nell'incidente. Immediatamente dopo lo schianto Foulkes si slacci\u00f2 la cintura di sicurezza e corse a circa 50 metri di distanza dal velivolo: quando si volt\u00f2 vide che l'aereo era distrutto. In seguito disse:\nI 23 feriti furono portati all'ospedale ma Foulkes passa la notte in un hotel assieme a Gregg. Nella mattina seguente, Foulkes ha visitato i suoi compagni in ospedale. Visita Duncan Edwards, Johnny Berry, Jackie Blanchflower, Viollet, Scanlon, Charlton e Ray Wood. Quindi, ricorda: \"stavo cominciando a pensare che non fosse andata tanto male ma quando chiesi dove fossero gli altri l'infermiera mi rispose \"Sono solo loro, tutti gli altri sono morti\".\nSolo allora Foulkes realizza l'orrore della tragedia. Sette dei suoi compagni (Mark Jones, David Pegg, Roger Byrne, Geoff Bent, Eddie Colman, Liam Whelan e Tommy Taylor) morirono nell'incidente. Edwards per\u00ec quindici giorni dopo in seguito alle ferite riportate. Il segretario della societ\u00e0 Walter Crickmer e gli allenatori Tom Curry e Bert Whalley furono anch'essi coinvolti mortalmente nel disastro aereo. Berry e Blanchflower sopravvissero ma non poterono pi\u00f9 proseguire l'attivit\u00e0 a causa delle ferite riportate. Foulkes fu tra i pochi sopravvissuti assieme a Busby, Charlton, Gregg, Morgans, Scanlon, Viollet e Wood.\n1958\u20131970.\nSubito dopo l'incidente, Foulkes eredita la fascia di capitano al posto di Byrne, tra le vittime dell'incidente. Lo United raggiunge la finale della FA Cup 1957-1958 perdendo la finale contro il Bolton per 2-0. In campionato la squadra chiude al nono posto mentre in Europa non basta il 2-1 ottenuto in casa contro il Milan perch\u00e9 gli italiani rimontano 4-0 a Milano.\nNelle quattro stagioni seguenti lo United continua il suo momento negativo concludendo il campionato al secondo, al settimo posto (nel 1958-1959 e nel 1960-1961) e al quindicesimo posto e neanche in FA Cup i \"Red Devils\" riescono ad andare bene. Nella stagione 1962-1963 la societ\u00e0 rischia la retrocessione, terminando il torneo al diciannovesimo posto, ma vincendo la FA Cup battendo il Leicester City in finale per 3-1. Durante questo periodo, Foulkes non \u00e8 riuscito a riprendersi completamente dall'incidente aereo: \"ho perso molto peso, non mangiavo pi\u00f9, non dormivo pi\u00f9. Avevo perso la condizione e la forma fisica e vorrei davvero averne avute abbastanza\". Il 10 ottobre del 1960, Busby schiera Foulkes come difensore centrale per la prima volta. Nella stagione 1963-1964 il Manchester United finisce al secondo posto, mentre nel 1965 ritorna a vincere il campionato inglese. Dal 1965 lui e Charlton rimangono gli unici calciatori in squadra ad essere sopravvissuti a Monaco di Baviera. Nell'annata seguente Foulkes aiuta lo United a vincere ancora il campionato, vincendo il suo quarto titolo inglese, pi\u00f9 di ogni altro giocatore dei \"Red Devils\" della sua epoca.\nDopo aver vinto il campionato, nella stagione europea 1966-1967, gli inglesi sconfiggono Hibernians, Sarajevo e G\u00f3rnik Zabrze, affrontando il Real Madrid in semifinale: Foulkes non gioca l'incontro d'andata all'Old Trafford e gli inglesi vincono 1-0. Nella partita di ritorno il Real Madrid finisce il primo tempo sul 3-1: nella ripresa lo United accorcia segnando il 3-2 e al 78' George Best crossa verso l'area di rigore e Foulkes segna la rete del 3-3, firmando uno dei gol pi\u00f9 importanti della sua carriera, portando gli inglesi alla finale. Contro il Benfica a Wembley, Foulkes gioca come difensore centrale. La sfida viene decisa ai tempi supplementari a favore del Manchester United che segna tre reti portandosi sul 4-1 e alzando la prima Coppa dei Campioni della propria storia, prima squadra inglese a vincere il trofeo. In seguito Foulkes dichiarer\u00e0 che vincere la competizione lo ha aiutato a \"superare il trauma dell'incidente\".\nDopo aver vinto la Coppa Campioni voleva ritirarsi ma Busby lo convinse a giocare per altre due stagioni. Nella stagione seguente lo United conclude il campionato all'undicesimo posto e nel 1970 Wilf McGuinness (che aveva giocato con Foulkes verso la fine degli anni cinquanta) sostituisce Busby alla guida dei \"Red Devils\". Foulkes gioca solo tre incontri sotto la guida di McGuinness, l'ultimo nella sconfitta rimediata contro il Southampton per 4-1, il 16 agosto del 1969. Il primo giugno del 1970, all'et\u00e0 di 38 anni, annuncia il suo ritiro dall'attivit\u00e0.\nDurante la sua carriera gioca 688 incontri con lo United segnando 9 reti.\nNazionale.\nIl 2 ottobre del 1954 gioca a Belfast il suo unico incontro con la Nazionale inglese, schierato come terzino destro: la sfida contro l'Irlanda del Nord, valida per il torneo Interbritannico, viene vinta per 0-2 dagli inglesi, che in seguito si aggiudicheranno anche l'edizione 1954-1955 del torneo. Solo dopo questa partita Foulkes smette di lavorare alla miniera. Nel 1955 gioca due partite con l'Under-23 inglese.\nAllenatore.\nDopo essersi ritirato, ha allenato la squadra giovanili del Manchester United tra il 1970 e il 1975, quando ha lasciato la societ\u00e0 dopo 25 anni di servizio ininterrotto.\nIn seguito ha allenato il club non professionistico del Witney United. Tra il 1975 e il 1980 allena le squadre statunitensi dei Chicago Sting, da cui viene esonerato e sostituito dall'assistente Willy Roy nella stagione 1977, dei Tulsa Roughnecks e del San Jose Earthquakes, societ\u00e0 militanti in North American Soccer League. Dopo si trasferisce in Norvegia, dove allena Steinkjer, IL Bryn, Lillestr\u00f8m e Viking. Nel 1988 guida l'FC Mazda, societ\u00e0 nipponica che allena fino al 1991, quando ritorna in patria.\nDopo il ritiro.\nNell'ottobre del 1982 ha messo all'asta dei cimeli della sua carriera, poich\u00e9 aveva bisogno di soldi. Mise all'asta venti oggetti, guadagnando 35.000 sterline, tra cui tutte le sue medaglie, la medaglia della Coppa Campioni (\u00a3 11.000) e la maglia che ha indossato nella finale della Coppa dei Campioni (\u00a3 1.800).\nLa medaglia della Coppa dei Campioni di Foulkes \u00e8 stata rivenduta ad un'asta nel novembre del 2012 come parte di una collezione di oggetti sportivi per \u00a3 40.000.\nNel 2000 \u00e8 stato a capo della FA di Manchester, e gli \u00e8 stato spesso chiesto di guidare i visitatori giapponesi nei luoghi presso lo stadio per via della sua esperienza da allenatore in Giappone durante la quale ha imparato il giapponese.\nNell'aprile del 2011 viene interpretato da James Callas Ball nella fiction della BBC \"United\", una serie televisiva incentrata sul disastro aereo di Monaco di Baviera. Nonostante ci\u00f2, il personaggio di Foulkes non era tra i pi\u00f9 importanti e non \u00e8 stato messo nemmeno nei titoli della serie. Lo stesso Foulkes non ha preso parte alle riprese a causa delle sue condizioni di salute."}
{"id": "698404", "revid": "1356", "url": "https://it.wikipedia.org/wiki?curid=698404", "title": "San Juan (Argentina)", "text": " \nSan Juan \u00e8 la capitale della provincia di San Juan, nella regione argentina del Cuyo. Essa \u00e8 inoltre sede del municipio omonimo, capoluogo del dipartimento di Capital. La citt\u00e0 \u00e8 situata nella Valle di Tul\u00fam, sulle rive del fiume San Juan, ad un'altitudine di 650 m s.l.m. Ha una popolazione di circa 113.000 abitanti (pi\u00f9 di 450.000 considerando l'area metropolitana).\nStoria.\nPrima dell'arrivo dei conquistadores spagnoli, la regione era abitata dagli indiani Huarpe.\n\"San Juan de la Frontera\" fu fondata il 13 giugno 1562 da Juan Jufr\u00e9 lungo il corso del fiume San Juan. Nel 1593 un'inondazione danneggi\u00f2 la citt\u00e0, che per questa ragione fu trasferita 2.5\u00a0km pi\u00f9 a sud, nell'attuale posizione.\nSan Juan era un luogo tranquillo in epoca coloniale (1562-1810) e non prese praticamente parte alle guerre intestine che devastarono l'Argentina nel suo cosiddetto \"Periodo Organizzativo\" (1820-1860). Tuttavia due dei membri pi\u00f9 importanti del Congresso di Tucum\u00e1n, nel 1816, che sanc\u00ec l'indipendenza dell'Argentina dalla Spagna, provenivano da San Juan: Narciso Fern\u00e1ndez de Laprida, il presidente del congresso, e il vescovo di San Juan, Justo Santa Mar\u00eda de Oro, un frate domenicano ed eloquente oratore, alla cui persuasiva arringa fu in larga parte dovuta la costituzione dell'Argentina come repubblica, e non monarchia come il Brasile.\nProbabilmente il pi\u00f9 noto e importante nativo della citt\u00e0 fu il nipote di frate Justo, Domingo Faustino Sarmiento, la cui casa natale fu convertita in Monumento Storico Nazionale nel 1910, durante l'amministrazione del presidente Roque S\u00e1enz Pe\u00f1a.\nIl 15 gennaio 1944, un violento terremoto devast\u00f2 la citt\u00e0, uccidendo circa 10.000 persone e lasciando met\u00e0 della popolazione della provincia senza casa. Un altro sisma, 7.4 della scala Richter, colp\u00ec 80\u00a0km a nord-est della citt\u00e0 il 23 novembre del 1977, causando danni considerevoli ed uccidendo 65 persone in tutta la provincia.\nDopo il disastro del 1944, la citt\u00e0 fu ricostruita su viali concentrici, dai quali si dipartono vie rettilinee, ben illuminate ed alberate, e con abitazioni moderne, su piano urbanistico dell'ingegner Ezio Lorenzelli. Ha perso buona parte della sua architettura coloniale, ma conserva un aspetto aperto e soleggiato, tipicamente mediterraneo. San Juan possiede una delle pi\u00f9 moderne ed attive sale da concerto dell'Argentina, cos\u00ec come numerose piazze e parchi, fra cui il \"Parque de Mayo\" con il suo grande lago artificiale.\nLa vecchia Cattedrale del XVIII secolo in stile gesuita fu distrutta dal terremoto del '44, ma \u00e8 stata sostituita da un moderno edificio tosco-romanico con campanile. San Juan \u00e8 sede di un Arcidiocesi Metropolitana Cattolica e di una Universit\u00e0 Cattolica.\nGeografia e clima.\nLa citt\u00e0 di San Juan \u00e8 situata in una fertile vallata all'interno di una regione montana rocciosa. Le temperature invernali sono generalmente miti, e variano da 1\u00a0\u00b0C a 18\u00a0\u00b0C, mentre le estati sono calde e molto secche, con temperature fra i 19\u00a0\u00b0C e i 35\u00a0\u00b0C.\nPoich\u00e9 nella regione le precipitazioni sono molto scarse, lungo il fiume San Juan \u00e8 stata eretta una diga per garantire un rifornimento d'acqua regolare alla citt\u00e0. La diga fornisce anche energia elettrica alla regione.\nIl 65% della produzione agricola \u00e8 legata alla viticoltura e alla produzione di vino.\nTrasporto.\nLa citt\u00e0 sorge lungo la \"Ruta Nacional 40\" che la collega a Mendoza (168\u00a0km), a sud, e alla provincia di La Rioja (449\u00a0km dalla capitale), a nord, ed \u00e8 collegata alla \"Ruta Nacional 20\", che porta a San Luis (323\u00a0km). Distanze verso altre citt\u00e0: C\u00f3rdoba (585\u00a0km), San Fernando del Valle de Catamarca (623\u00a0km) e Buenos Aires (1110\u00a0km).\nL'aeroporto \"Domingo Faustino Sarmiento\" (codice UAQ) si trova 12 chilometri a sud-est della citt\u00e0, ed ha voli regolari su Buenos Aires e Mendoza.\nEconomia.\nTurismo.\nIl turismo a San Juan \u00e8 incentrato sulla produzione di vino e sulla sua degustazione, e sulle straordinarie formazioni rocciose in luoghi come il Parco Nazionale Ischigualasto, a 330\u00a0km dalla citt\u00e0, la \"Valle de la Luna\" e la \"Quebrada de Ullum\", a 18\u00a0km.\nUn altro sito di interesse \u00e8 il santuario della \"Difunta Correa\", a 64\u00a0km di distanza da San Juan, lungo la \"Ruta 141\".\nVi \u00e8 inoltre l'apprezzato museo archeologico Mariano Gambier a La Laja, a circa 25\u00a0km di distanza del centro della citt\u00e0. \u00c8 dedicato alle numerose culture che hanno abitato la regione di San Juan dalla preistoria fino all'arrivo degli spagnoli nel 1560. Possiede un'inestimabile collezione di manufatti indiani, pitture rupestri e altri aspetti della vita e dell'agricoltura nella valle di Tul\u00fam negli ultimi 8500 anni.\nSport.\nLa principale societ\u00e0 sportiva della citt\u00e0 \u00e8 il Club Atl\u00e9tico San Mart\u00edn, che disputa le sue partite interne presso lo stadio Ingeniero Hilario S\u00e1nchez. Nella stagione 2007-08 ha partecipato per la prima volta nella sua storia nella massima serie del calcio argentino.\nUn'altra societ\u00e0 sportiva attiva a San Juan \u00e8 il Club Sportivo Desamparados.\nCuriosit\u00e0.\n\u00c8 la citt\u00e0 di nascita di Sabina Ciuffini, ex showgirl, attrice, cantante e imprenditrice italiana."}
{"id": "698407", "revid": "44939", "url": "https://it.wikipedia.org/wiki?curid=698407", "title": "Fibra collagene", "text": ""}
{"id": "698411", "revid": "124940053", "url": "https://it.wikipedia.org/wiki?curid=698411", "title": "Taenia solium", "text": "Taenia solium, o verme solitario \u00e8 un parassita della famiglia dei tenidi (platelminti cestodi).\nDescrizione.\nCome tutti i cestodi ciclofillidi, la \"T. solium\" ha quattro ventose sul suo scolice (\"testa\"). La \"T. solium\" ha anche due file di uncini. La \"T. solium\" ha un ciclo vitale biologico molto simile alla \"Taenia saginata\", il \"verme solitario del bue\", con alcune piccole differenze. Le uova possono essere diagnosticate soltanto a livello di famiglia, ma se un utero della proglottide \u00e8 colorato con inchiostro cinese, il numero delle ramificazioni uterine visibili pu\u00f2 aiutare nell'identificare la specie: diversamente dall'utero della \"Taenia saginata\", l'utero della \"T. solium\" ha soltanto da cinque a dieci ramificazioni uterine su ogni lato.\nDistribuzione geografica.\n\"Taenia solium\" \u00e8 diffusa in tutto il mondo. Poich\u00e9 il maiale \u00e8 l'ospite intermedio del parassita, il completamento del ciclo vitale avviene nelle regioni in cui l'uomo vive a stretto contatto con il maiale e mangia la sua carne non cotta.\n\u00c8 comunque importante notare che la cisticercosi umana si acquisisce con l'ingestione delle larve, dette cisticerchi, presenti nelle carni degli ospiti intermedi (per \"T. solium\" sono i suidi) crude o poco cotte, e raramente (solo per \"T. solium\"), per ingestione diretta di uova, presenti nelle feci umane o comunque in cibi contaminati da feci umane. La seconda infezione genera una cisticercosi nell'uomo che in questi rari casi, funge da ospite intermedio, pur essendo la specie umana albergatrice della forma adulta e quindi da considerarsi ospite definitivo. Quest'ultima forma invasiva, rara, genera una patologia nota con il termine di Neurocisticercosi. Concludendo, la forma infettiva pi\u00f9 frequente \u00e8 da attribuirsi all'ingestione di carni infette dalle forme larvali del parassita, crude o poco cotte , che una volta giunte nell'apparato gastroenterico, si ancorano all'epitelio del lume duodenale, e qui si accrescono fino alla forma adulta, che si sviluppa in un paio di mesi. Di solito si riscontra un solo esemplare di \"T. solium\" in un uomo parassitato.\nLa prevalenza delle malattie causate da T. solium interessa in modo rilevante il maiale e l'uomo in Asia, Africa, nelle Filippine, in America Latina, alcune zone dell'Europa Meridionale ed in alcune sacche del Nord America, mentre nei paesi di religione musulmana e in Israele \u00e8 molto ridotta, a causa delle restrizioni alimentari imposte dalla religione.\nCiclo vitale.\nPer comprendere bene il ciclo vitale di questo parassita, conviene partire dalla forma adulta del cestode (3-5 metri di lunghezza), cio\u00e8 la forma in grado di replicarsi ed emettere uova, la quale \u00e8 albergata a livello intestinale nell'uomo parassitato. In questo distretto corporeo, il parassita si nutre assumendo per osmosi le sostanze nutritive presenti nel lume enterico. Questo cestode rilascia nell'intestino dalle 3 alle 4 proglottidi (segmenti gravidici), che sono espulse all'esterno con le feci dall'uomo infetto. Ogni proglottide \u00e8 in grado di contenere fino a 250.000 uova, che possono resistere nell'ambiente per alcuni mesi. Il ciclo prevede la presenza di un ospite intermedio, ovvero di un ospite che faccia sviluppare le forme larvali del cestode, che in questo caso \u00e8 rappresentato dai maiali. I suini infatti si infettano assumendo cibo contaminato da materiale fecale contenente uova o comunque ingerendo uova del cestode escrete insieme a feci di uomo infetto che abbiano contaminato l'ambiente e che siano venute al cospetto del suino.\nLe uova, una volta ingerite dal suino (ospite intermedio), si schiudono liberando un'oncosfera, ovvero la forma larvale prematura, che attraverso il circolo ematico raggiunge i muscoli (soprattutto masticatori), la lingua ed il cuore dell'animale, sviluppandosi nella forma larvale secondaria, che \u00e8 il cisticerco. Il cisticerco pu\u00f2 resistere vitale anche per alcuni anni in questi distretti corporei del suino. Il ciclo si conclude quando un uomo ingerisce queste larve contenute nella carne di maiale infetta non sufficientemente cotta o addirittura cruda (nel caso sia cotta bene, le larve muoiono): il parassita, giunto nell'intestino umano, si ancora, e come su detto cresce per ricominciare da capo il ciclo. Questa \u00e8 la caratteristica biologica della T. solium; ma raramente l'uomo pu\u00f2 contaminarsi ingerendo le uova (di solito non infettanti per la specie umana) e non con le larve come previsto dal ciclo vitale. In questo caso, \u00e8 l'uomo stesso a comportarsi da ospite intermedio sviluppando i cisticerchi all'interno dello stomaco\nIl ciclo vitale del parassita si completa, come nell'infezione da verme solitario, quando l'uomo ingerisce carne di maiale non cotta contenente cisticerchi. Le cisti si estroflettono e attaccano l'intestino tenue con i loro scolici.\nSebbene l'uomo normalmente \u00e8 da considerarsi ospite definitivo, mangiando carne infetta, allevando vermi solitari adulti nell'intestino e con il passaggio di uova attraverso le feci, a volte un cisticerco (o una larva chiamata anche \"verme vescicolare\") pu\u00f2 svilupparsi nell'uomo e con tali comportamenti diventare ospite intermedio. Ci\u00f2 accade se le uova raggiungono lo stomaco, generalmente a causa di mani sporche, ma anche per vomito. I cisticerchi spesso possono annidarsi nel sistema nervoso centrale, in cui possono causare gravi problemi neurologici come l'epilessia e perfino la morte. La presenza di cisticerchi nel corpo di una persona \u00e8 chiamata \"cisticercosi\".\nCisticercosi nell'essere umano.\nLa cisticercosi da Taenia solium pu\u00f2 svilupparsi anche nell'uomo in seguito all'ingestione accidentale delle uova contenenti l'oncosfera o a fenomeni di peristalsi inversa che portino le uova a risalire il tubo digerente fino allo stomaco dove si schiuderanno per azione dei succhi gastrici.\nIl decorso pu\u00f2 provocare una sintomatologia pi\u00f9 o meno grave dipendentemente della localizzazione delle cisti. In particolare grave \u00e8 quella a livello cerebrale che pu\u00f2 dar luogo a disturbi mentali, epilessia e segni legati all'aumento della pressione intracranica. La sede intraoculare pu\u00f2 provocare la perdita permanente della vista.\nPrevenzione e cura.\nL'infezione da \"T. solium\" adulta \u00e8 trattata con niclosamide, che \u00e8 uno dei farmaci pi\u00f9 comuni nel trattamento delle infezioni da verme solitario adulto, cos\u00ec come nelle distomatosi epatiche. Dal momento che il rischio di manifestare una cisticercosi \u00e8 piuttosto grave, \u00e8 importante lavarsi le mani prima di mangiare ed evitare il vomito in un paziente portatore di \"T. solium\", onde evitare l'insorgere di tale patologia."}
{"id": "698413", "revid": "729019", "url": "https://it.wikipedia.org/wiki?curid=698413", "title": "Tiri Tiri Matangi", "text": "Tiri Tiri Matangi \u00e8 una piccola isola della Nuova Zelanda situata nel golfo di Hauraki, a 4\u00a0km a est della costa della penisola Whangaparaoa.\nSi tratta di un'area protetta facente parte del parco marino del golfo dal 1971. Vi si possono trovare numerose rare specie di uccelli, tra cui takah\u0113, alzavole delle Auckland, sellarossa, hihi e k\u014dkako.\nL'isola attrae 20.000 visitatori l'anno."}
{"id": "698414", "revid": "116526630", "url": "https://it.wikipedia.org/wiki?curid=698414", "title": "Apiario", "text": "L'apiario \u00e8 il luogo dove vengono collocate le arnie di api Apis mellifera.\nPer l'installazione di un apiario \u00e8 necessario seguire alcune regole generali: \nIl numero massimo di alveari che pu\u00f2 essere piazzato in un apiario varia in base all'ampiezza delle fonti di nettare e di polline in una data area. La capacit\u00e0 dell'area pu\u00f2 variare enormemente.\nTradizionalmente gli apicoltori (o apiaristi) pagano l'utilizzo di aree non proprie con lo stesso miele. Talvolta hanno anche l'uso gratuito delle aree perch\u00e9 alcuni agricoltori richiedono la presenza di api per l'impollinazione soprattutto degli alberi da frutto.\nCollocazione.\nRaramente gli apiari vengono costruiti solo per l'impollinazione ma in alcuni casi, come per l'agricoltura biologica, vengono eretti apiari a lungo termine, con almeno un alveare per acro (4.000 m\u00b2) l\u00ec dove \u00e8 richiesta l'impollinazione.\nDimensioni.\nIl massimo numero di arnie che pu\u00f2 essere installato in un apiario dipende dalle fonti di nettare e pollini dell'area circostante. Se in un apiario ci sono troppe arnie, esse entreranno in competizione tra loro e questo pu\u00f2 ridurre la quantit\u00e0 di miele prodotto, favorire la trasmissione di malattie e il saccheggio. La dimensione massima di un apiario permanente dipende anche dal tipo di api; alcune specie infatti possono volare pi\u00f9 lontano di altre. Un cerchio intorno ad un apiario con un raggio di foraggiamento di 3 miglia (circa 5 km) copre un'area di 73 km\u00b2; una buona regola \u00e8 di non avere pi\u00f9 di 25-40 arnie in un apiario permanente. Tuttavia gli apicoltori migratori possono posizionare temporaneamente anche un centinaio di alveari in una posizione con una buona disponibilit\u00e0 di nettare."}
{"id": "698419", "revid": "123058553", "url": "https://it.wikipedia.org/wiki?curid=698419", "title": "Flora (divinit\u00e0)", "text": "Flora \u00e8 la dea romana e italica della fioritura dei cereali e delle altre piante utili all'alimentazione, compresi vigneti e alberi da frutto. Col tempo venne intesa come dea della primavera.\nGeneralit\u00e0.\nIl nome deriva dal latino \"flos\", \"floris\" (\"fiore\"). Secondo Marco Varrone, Tito Tazio aveva introdotto a Roma Flora e altre divinit\u00e0 e ad ognuna di esse aveva costruito un sacello sul Quirinale. Il Tempio di Flora si trovava nei pressi dell'attuale piazza Barberini.\nA Roma il suo culto pubblico era curato dal flamine floreale, uno dei dodici flamini minori. Flora, inoltre, \u00e8 tra le divinit\u00e0 che venivano invocate dai fratelli Arvali nelle loro cerimonie.\nDal 28 aprile al 3 maggio di ogni anno, momento critico della fioritura delle messi, si svolgevano i \"Ludi Floreales\" o pi\u00f9 semplicemente \"Floralia\", feste dedicate alla dea, nelle quali abbondavano i divertimenti. Il pi\u00f9 tipico era la partecipazione di mimae, la cui esibizione si concludeva con la \"nudatio mimarum\" anticipatrice dei futuri spogliarelli. Il carattere annuale della festa fu decretato nell'anno dei consoli Lucio Postumio Albino e Marco Popilio Lenate (173 a.C.). Alla Dea Flora \u00e8 dedicata la fondazione della citt\u00e0 di Firenze, la Florentia Romana.\nNel 17, l'imperatore Tiberio consacr\u00f2 il tempio a Flora presso il Circo Massimo, ricostruito sulle rovine di quello precedentemente innalzato dagli edili Lucio e Marco Publicio.\nSecondo Georges Dum\u00e9zil, la presenza di Flora presso altri popoli italici, l'esistenza del flamine di Flora e la sua invocazione presso i fratelli Arvali, sarebbero tutti indizi della sua antichit\u00e0. Flora era anche la patrona della fazione dei \"verdi\" (\"uirides\" o \"prasini\") nelle corse del Circo.\nFlora nella letteratura e nell'arte.\nIl poeta romano Ovidio opera nei \"Fasti \" una fusione tra la leggenda greca di Clori e la tradizione italica di Flora. L'espediente letterario \u00e8 quello della teofania, gi\u00e0 usato altre volte da Ovidio nei Fasti: dopo l'invocazione del poeta, la divinit\u00e0 si manifesta e parla di s\u00e9 stessa rivelando la sua natura e le cause della sua festa. La dea dichiara di essere la ninfa Clori, sposa di Zefiro, e che la pronuncia latina ha modificato la lettera iniziale \"c\" del nome in una \"f\". Ovidio crea in questo contesto anche la nascita di Marte/Ares da Giunone/Hera grazie a un fiore particolare colto dalla stessa Flora/Clori, evento forse ricalcato sulla nascita di Efesto narrata da Esiodo nella \"Teogonia\". Sulla scorta di quanto scrisse Ovidio (Metamorfosi, libro XIII.) Johann Heinrich Dierbach volle avanzare un'ipotesi sull'identit\u00e0 della pianta nata dal sangue di Aci, secondo l'autore cara alla dea Flora; egli credette di poterla identificare con il \"Giunco fiorito\", \"Butomus umbellatus L.\", che cresce appunto nei pressi dei corsi d'acqua.\nFlora secondo Lattanzio.\nLo scrittore cristiano Lattanzio con l'intento di denigrare la religione romana, sostenne che Flora fosse stata una meretrice che aveva lasciato il proprio patrimonio in eredit\u00e0 al popolo romano, il quale per riconoscenza avrebbe istituito i Floralia. In realt\u00e0 Lattanzio, nell'intento di spiegare e condannare la licenziosit\u00e0 della festa, confuse la storia di Acca Larenzia con la leggenda di Clori raccontata da Ovidio nei \"Fasti\".\nFlora al di fuori di Roma.\nFlora era presente anche presso altri popoli italici. Sia i Sabini che i Vestini avevano un mese dedicato a Flora, che corrispondeva al nostro luglio nel caso dei Vestini mentre \u00e8 ignota la corrispondenza nel caso dei Sabini. La dea si trova anche presso i Sanniti dove viene menzionata nella Tavola di Agnone con il nome indigeno di \"Fluusai Kerriiai\", vale a dire \"Flora di Cerere\". Questo stretto legame tra le due dee sembra sia esistito anche a Roma, dove Flora sarebbe stata considerata \"ministra di Cerere\". Il nome di Flora figura su un cippo del \"templum\" terrestre di Bantia, e precisamente sul cippo immediatamente di fronte alla posizione dell'augure. A Pompei \u00e8 attestata l'esistenza di un culto a Flora da parte del locale \"flamen iuventutis\", vale a dire il flamine dei giovani pompeiani.\nFlora nelle epoche successive.\nDopo il medioevo, durante il quale viene letta solo nel \"De Civitate Dei\" (4, 8) di Sant'Agostino d'Ippona, la dea Flora ritorna ad essere oggetto di attenzione durante il \"revival\" della cultura classica in epoca rinascimentale: Sandro Botticelli raffigura Flora in compagnia di Zefiro nella sua celebre e dibattuta \"Allegoria della Primavera\" ed essa verr\u00e0 poi successivamente dipinta, sempre insieme a Zefiro, anche da Jan Brueghel il Vecchio (1617), Giambattista Tiepolo (1734) e William-Adolphe Bouguereau (1875). Tuttavia la raffigurazione pi\u00f9 frequente di Flora \u00e8 come personificazione della primavera: si vedano ad esempio la scultura di Jean-Baptiste Tuby nel parco della reggia di Versailles o il celebre dipinto di Antoine Coypel. Celebri sono inoltre la raffigurazione di Flora fatta dal pittore francese Nicolas Poussin, in cui Flora \u00e8 raffigurata al centro di personaggi il cui mito \u00e8 legato alla trasformazione in fiore come Giacinto, Adone e Narciso, e i trionfi di Flora dipinti da Johann Heiss (1683) e da Anton Kern (1747). Altri dipinti che ritraggono Flora come personificazione della primavera sono stati realizzati da Palma il Vecchio (1515), Tiziano (1521), Jan Metsys (1559), Johann Boeckhorst (1630 circa), Guercino (1642), Luca Giordano (1700), Rosalba Carriera (1730), Giambattista Tiepolo (in un affresco del 1736), Elizabeth Vig\u00e9e-Lebrun, Arnold B\u00f6cklin (1875) e Lovis Corinth (1923). Tra gli scultori che hanno affrontato il tema, si ricordano Balthasar Permoser (in un'opera in arenaria del 1675), il celebre maestro Auguste Rodin (mezzobusto in terracotta dipinta, 1866), Aristide Maillol (bronzo, 1910) e Gerhard Marcks (bronzo del 1939). L'usanza di raffigurare donne della nobilt\u00e0 o dell'alta borghesia con le sembianze di Flora, invece, \u00e8 risalente al XVI secolo e si \u00e8 protratta fino al XVIII secolo: il pi\u00f9 noto ad aver lavorato a questa tematica \u00e8 Rembrandt, che dipinse nelle vesti di Flora entrambe le sue mogli Saskia (in un dipinto del 1634 ed in uno del 1635) ed Hendrickje Stoffels. Vi si sono cimentati inoltre Paulus Moreelse, Francesco Trevisani e Elizabeth Luis Vig\u00e9e Le Brun (che nei panni di Flora ritrasse la principessa Eudocia Ivanovna Galitzine e la contessa Urbana).\nNel XVII secolo i poeti Ben Jonson e Pedro Calder\u00f3n de la Barca hanno dedicato alla trasformazione di Cloride in Flora i loro componimenti poetici; nel primo Novecento, il poeta svedese Erik Axel Karlfeldt ha intitolato a Flora due raccolte di versi, \"Flora och Pomona\" (\"Flora e Pomona\", 1906) e \"Flora och Bellona\" (\"Flora e Bellona\", 1918).\nFlora nella musica.\nFlora nelle vesti di Cloride \u00e8 al centro di una serie di madrigali della fine del XVI secolo tra cui quelli del veneziano Leon Leoni (1591) e Luca Marenzio (1585 ca). A Flora sono inoltre dedicati la favola per musica di Marco da Gagliano e Jacopo Peri ed i balletti di Jean-Baptiste Lully e Andrea Draghi. vi \u00e8 poi \"La Flore\", pezzo per clavicembalo di Francois Couperin.\nIn epoca contemporanea, si segnala il brano \"Flora's secret\" della nota cantante irlandese Enya."}
{"id": "698422", "revid": "547034", "url": "https://it.wikipedia.org/wiki?curid=698422", "title": "Coronato", "text": "Il coronato era in passato la moneta che recava impresso su una delle facce il busto coronato di un sovrano.\nFra le monete pi\u00f9 note di questo tipo \u00e8 da citare il coronato d'argento del valore di un carlino fatto coniare nel 1458 dal re di Napoli e di Sicilia Ferdinando I di Napoli come ricordo della sua incoronazione, sempre lui fece coniare un altro coronato famoso, questo detto \"dell'Angelo\" recante appunto su una delle facce l'immagine dell'arcangelo Michele."}
{"id": "698426", "revid": "111075057", "url": "https://it.wikipedia.org/wiki?curid=698426", "title": "Fremito vocale tattile", "text": "Con il termine fremito vocale tattile (abbreviato solitamente come FVT) si intende la vibrazione che il medico \u00e8 in grado di percepire quando appoggia la mano sul torace del paziente che pronuncia, scandendola, la parola \"trentatr\u00e9\".\nOrigine.\nLe vibrazioni sonore che danno origine al FVT originano a livello delle corde vocali e sono trasmesse dall'albero bronchiale alla parete toracica attraverso la colonna d'aria accolta nella trachea e nei grossi bronchi.\nLe vibrazioni possono essere ottenute facendo pronunciare al paziente la parola \"trentatr\u00e9\" o qualsiasi altra parola ricca di consonanti.\nRicerca del fremito.\nIl FVT pu\u00f2 essere facilmente apprezzato dall'esaminatore ponendosi alle spalle del paziente ed appoggiando la mano a piatto su zone simmetriche dei due emitoraci.\n\u00c8 pi\u00f9 facile apprezzare il FVT nei soggetti di sesso maschile in quanto le vibrazioni risultano essere pi\u00f9 intense se la tonalit\u00e0 di voce \u00e8 pi\u00f9 bassa. Nei soggetti magri il fremito viene avvertito con maggiore facilit\u00e0. In linea generale la percezione del fremito \u00e8 migliore nei campi toracici delle fosse infrascapolari.\nVariazioni del FVT.\nIl fremito vocale tattile in determinate situazioni pu\u00f2 essere aumentato, diminuito od abolito.\nIntensificazione del FVT.\nSi verifica in presenza di ogni processo di addensamento del parenchima polmonare (polmonite, infarto polmonare). L'intensificazione si verifica anche in presenza di cavit\u00e0 d'aria comunicanti con un bronco (bronchiectasie, cavit\u00e0 ascessuali, cavit\u00e0 tubercolari)."}
{"id": "698429", "revid": "399", "url": "https://it.wikipedia.org/wiki?curid=698429", "title": "Segretario generale del Partito Comunista Cinese", "text": "Il segretario generale del comitato centrale del Partito Comunista Cinese (), \u00e8 il massimo grado dirigenziale all'interno del PCC ed \u00e8 a capo della Segreteria generale del Partito Comunista Cinese; inoltre il segretario generale \u00e8 il pi\u00f9 alto membro del Comitato permanente del politburo del PCC.\nFu una carica introdotta nel 1925: prima di quel momento Chen Duxiu era stato Segretario dell'Ufficio Centrale del PCC (1921-1922) e poi Presidente del Comitato Centrale del PCC (1922-1925).\nDal 1943 al 1982 l'incarico pi\u00f9 importante fu quello di presidente del partito, posizione che venne abolita l'11 settembre 1982, con la riabilitazione della carica di Segretario Generale.\nDal 15 novembre 2012 il segretario generale \u00e8 Xi Jinping."}
{"id": "698430", "revid": "767487", "url": "https://it.wikipedia.org/wiki?curid=698430", "title": "Classic Haribo 2004", "text": "La Classic Haribo 2004, undicesima edizione della corsa, si disput\u00f2 il 22 febbraio 2004 su un percorso di 204\u00a0km tra Uz\u00e8s e Marsiglia. Fu vinta dal norvegese Thor Hushovd, che termin\u00f2 in 4h49'27\". La gara era classificata di categoria 1.3 nel calendario dell'UCI."}
{"id": "698432", "revid": "31789", "url": "https://it.wikipedia.org/wiki?curid=698432", "title": "Miocene", "text": "Nella scala dei tempi geologici, il Miocene \u00e8 la prima delle due epoche geologiche in cui \u00e8 suddiviso il Neogene, il secondo periodo dell'Era cenozoica. Il Miocene \u00e8 compreso tra l'Oligocene e il Pliocene, ebbe inizio 23,03 milioni di anni fa (Ma) e termin\u00f2 5,332 Ma. In questa epoca continu\u00f2 il sollevamento della catena alpina collegato ad eruzioni nel Massiccio Centrale francese, nei Carpazi, sui Colli Euganei, nel Veronese, nel Vicentino e nei Monti Iblei.\nEtimologia.\nIl termine \"Miocene\" deriva dal greco antico \u03bc\u03b5\u03af\u03c9\u03bd (mei\u014dn, \"meno\") e \u03ba\u03b1\u03b9\u03bd\u03cc\u03c2 (kainos, \"nuovo\"), riferendosi al 18% in meno di nuove specie di invertebrati marini rispetto al successivo Pliocene. Il nome fu proposto dal geologo scozzese Charles Lyell nel 1847.\nDefinizioni stratigrafiche e GSSP.\nLa base dell'Aquitaniano, nonch\u00e9 del Miocene e dell'intero periodo del Neogene, \u00e8 definita dalla prima comparsa dei foraminiferi planctonici della specie \"Paragloborotalia kugleri\", dall'estinzione del nanoplancton calcareo \"Reticulofenestra bisecta\", che forma la base della biozona nanoplanctonica NN1, ed \u00e8 alla base della cronozona magnetica C6Cn.2n e corrisponde all'evento Mi-1 nello stadio dell'isotopo marino.\nIl limite superiore (nonch\u00e9 limite superiore del Messiniano e base del successivo Zancleano) \u00e8 dato dal livello superiore della cronozona di polarit\u00e0 magnetica C3r (circa 100.000 anni prima della sub-cronozona C3n.4n). Appena al di sotto di questo limite si trova l'orizzonte di estinzione del nanoplancton \"Ceratolithus acutus\".\nGSSP.\nIl GSSP, il profilo stratigrafico di riferimento della Commissione Internazionale di Stratigrafia, \u00e8 stato identificato in una sezione stratigrafica di Lemme-Carrosio presso il piccolo paese di Carrosio, a sud di Gavi e a nord di Voltaggio, il provincia di Alessandria. Le coordinate sono: longitudine: 8\u00b050'11\" E e latitudine 44\u00b039'32\" N.\nSuddivisioni.\nLa Commissione Internazionale di Stratigrafia riconosce per il Miocene la suddivisione in sei piani stratigrafici, secondo il seguente schema, ordinato dal pi\u00f9 recente al pi\u00f9 antico:\nGeologia.\nLe formazioni che caratterizzano il Miocene inferiore sono quelle costituite da conglomerati, formatisi durante la trasgressione miocenica iniziale o in seguito al sollevamento della catena alpina; quelle del tipo molassa depositatosi, in seguito alla forte erosione delle dorsali alpine emerse, lungo il margine esterno delle Alpi che va dalla depressione corrispondente all'attuale valle del Rodano, alla Svizzera, all'Austria.\nNel Miocene superiore prevalgono invece formazioni di acqua salmastra, dovute alla regressione marina con cui si concluse il periodo, e che sono diffuse soprattutto nell'Europa orientale e nell'Africa sudoccidentale.\nPaleogeografia.\nI continenti continuarono la loro deriva verso le posizioni attuali, a cui mancava solo la formazione del ponte tra America del Nord e del Sud. Il Sud America infatti si stava ancora spostando da sud verso la zona di subduzione dell'Oceano Pacifico che port\u00f2 alla crescita delle Ande. La separazione tra le due Americhe termin\u00f2 con la formazione dell'Istmo di Panama durante il Pliocene.\nQuesta saldatura ebbe importanti effetti sulla temperatura globale del pianeta, perch\u00e9 interruppe la circolazione della calda corrente equatoriale portando all'isolamento dell'Atlantico e al raffreddamento delle temperature nell'Artico e nell'Antartico.\nDal punto di vista faunistico la giunzione dell'istmo pose termine all'isolamento della fauna del Sud America, permettendo lo scambio di specie tra le due regioni e portando all'estinzione dei Meridiungulata, i primitivi ungulati, e degli Sparassodonta, i marsupiali carnivori nativi del sud.\nL'India continu\u00f2 la sua collisione con l'Asia, provocando la crescita delle catene montuose Himalayane. Anche la collisione tra Africa e Europa continuava, portando alla formazione del Mediterraneo e alla scomparsa dell'Oceano Tetide avvenuta tra 19 e 12 milioni di anni fa. La crescita delle creste montagnose a ovest e la diminuzione del livello del mare combinate, assieme diedero luogo alla Crisi di salinit\u00e0 del Messiniano nel periodo compreso tra 6 e 5,33 Ma. Questa crisi termin\u00f2 con l'apertura dello stretto di Gibilterra e l'inondazione del bacino mediterraneo da parte delle acque dell'Oceano Atlantico. L'abbassamento del livello del mare permise anche la formazione della Beringia, il ponte di terra tra Asia e Alaska.\nI depositi marini e continentali del Miocene sono comuni in tutto il mondo, con esposizioni continentali ben evidenti negli Stati Uniti e in Argentina.\nClima.\nIl clima del Miocene era ancora moderatamente caldo, ma proseguiva il processo di raffreddamento globale che sarebbe culminato nel Pleistocene.\nFlora.\nLa flora, molto ricca, indica con la scomparsa graduale di piante tropicali, che l'Europa subiva un raffreddamento rispetto alle epoche precedenti, ma conservava ancora un clima pi\u00f9 caldo dell'attuale, cosicch\u00e9 potevano vegetare palme, eucalipti, Pittospori, tuie e sequoie; verso la fine del miocene un raffreddamento ha provocato la diffusione di pioppi, platani, ontani, aceri, salici, querce e varie conifere. Un importante giacimento di piante fossili del miocene inferiore si trova presso \u00d6hningen (Lago di Costanza).\nI cambiamenti climatici favorirono lo sviluppo evolutivo e geografico delle angiosperme, con una grande abbondanza di piante erbacee e di erbe. Il progressivo raffreddamento del clima e una stagionalit\u00e0 pi\u00f9 secca, causarono la regressione delle abbondanti foreste e favorirono la crescita delle piante erbacee che preferiscono habitat pi\u00f9 aperti e sono meglio in grado di resistere alla scarsit\u00e0 di precipitazioni.\nFauna.\nCompaiono i primi giganteschi proboscidati: il \"Deinotherium\", il mastodonte; si diffondono i rinocerontidi e gli ippopotamidi, maiali, giraffe, cammelli, lama e cervidi che si presentano somiglianti alle specie odierne.Si differenziano Hominidae e Hylobatidae.\nCi fu un grande sviluppo di specie \"minori\" come i Passeriformi, le rane, i topi, i ratti e i serpenti.\nNegli oceani compaiono i grandi squali moderni, in particolare il grande \"Megalodonte\" e si sviluppano i cetacei come le balene e i delfini."}
{"id": "698435", "revid": "1745361", "url": "https://it.wikipedia.org/wiki?curid=698435", "title": "Polifonte", "text": "Nella mitologia greca, Polifonte era il nome della figlia di Ipponoo e di Trassa figlia di Ares e di Tereine (o di Artemide). \nIl mito.\nDedita al culto di Artemide di cui faceva parte del suo seguito di vergini, odiava gli uomini ed il matrimonio cos\u00ec per non essere costretta alle nozze fugg\u00ec in un bosco. Afrodite, dea della quale sdegnava il culto, la pun\u00ec facendola innamorare di un orso. Il frutto di quell'amore furono Agrio e Orico, entrambi selvaggi come il loro padre. La stessa Artemide per punire la ragazza per aver perso la verginit\u00e0 la fece uccidere dagli animali del bosco.\nUn'altra versione narra che Zeus avrebbe voluto ucciderne i figli, ma che Ares li salv\u00f2 tramutandoli, insieme alla madre Polifonte, in uccelli da preda.\nNelle \"Metamorfosi\" di Antonino Liberale si racconta che Polifonte e i suoi figli praticassero il cannibalismo e per punizione vennero trasformati in strigi."}
{"id": "698438", "revid": "729019", "url": "https://it.wikipedia.org/wiki?curid=698438", "title": "Sclera", "text": "La sclera \u00e8 una membrana fibrosa opaca, formata da collagene e fibre elastiche che costituisce la parte posteriore della tonaca fibrosa del bulbo oculare, insieme alla cornea che occupa la porzione anteriore. Dato il colore biancastro donatole dalle fibre, \u00e8 detta anche bianco dell'occhio e la sua parte anteriore \u00e8 visibile fra le palpebre.\nDisposizione e rapporti.\nLa sclera presenta una superficie convessa in rapporto esternamente con la capsula di Tenone, dalla quale \u00e8 separata tramite uno spazio sottile occupato da trabecole connettivali che permettono l'unione delle due strutture ma lasciano libero spazio a movimenti del bulbo rispetto alla capsula.\nLa parte interna \u00e8 addossata alla coroide, al corpo ciliare e all'iride anche qui separata da tali strutture tramite una rete trabecolare connettivale che delimita numerose lacune che, nell'insieme, vanno a formare lo \"spazio pericoroideo\" nel quale passano vasi e nervi.\nAnteriormente continua nella congiuntiva bulbare.\nVascolarizzazione ed innervazione.\nLe arterie della sclera sono rami delle \"arterie ciliari anteriori\" e delle \"posteriori brevi\" che formano un \"plesso sclerale\" fitto intorno alla cornea.\nLe vene confluiscono nelle \"vene ciliari\" e nelle \"vene vorticose\".\nVasi linfatici non esistono per\u00f2 gli spazi fra le fibre comunicano con i vasi linfatici delle membrane limitrofe.\nI nervi sono, per la maggior parte, rami dei nervi ciliari che terminano com arborizzazioni libere nel connettivo.Pertanto impedisce all'occhio di provare dolore\nStruttura.\nLa struttura della sclera \u00e8 connettivale, formata da diversi strati di fasci di fibre elastiche e connettivali che formano un intreccio dando sostegno e protezione alle membrane adiacenti. Tali fasci concorrono alla struttura delle formazioni tendinee dei muscoli oculari.\nLa sclera \u00e8 formata da due strati: quello pi\u00f9 esterno si chiama episclera ed \u00e8 ricco di tessuto connettivo e vasi sanguigni; lo strato pi\u00f9 interno \u00e8 la sclera propriamente detta, formata da un tessuto connettivo lasso.\nNella parte profonda e posteriore della sclera, i fasci di fibre si intrecciano nel foro d'uscita del nervo ottico formando la \"lamina cribrosa\"\nDerivazione embriologica.\nLa sclera origina, insieme alla coroide, dal mesenchima che avvolge il calice ottico. L'epielio pigmentato della retina influisce sulla sua differenziazione formando uno strato fibroso esterno, la sclera, \u00e8 uno strato vascolare interno, la coroide.\nFunzione.\nLa sclera, che costituisce i 5/6 della tunica esterna del globo oculare, ha una funzione strutturale e protettiva: mantiene la forma del bulbo oculare, proteggendo al contempo le strutture in esso contenute; consente l'inserzione dei muscoli cosiddetti estrinseci (che controllano il movimento degli occhi) e prosegue anteriormente con la cornea.\nPatologia.\nLa sclera pu\u00f2 essere soggetta ad infiammazioni quali le scleriti.\nIn caso di assottigliamento pu\u00f2 assumere una colorazione tendente al blu, a causa di determinate malattie di origine genetica, come l'osteogenesi imperfetta, legate alla proteina collagene (proteina che conferisce resistenza meccanica ai tessuti), e pi\u00f9 precisamente al collagene di tipo I e di tipo III. Nel caso in cui vi siano anomalie delle proteine collagene suddette, la sclera assume colore bluastro perch\u00e9 diventa meno spessa e, quindi, lascia trasparire la membrana uveale sottostante, molto ricca di vasi sanguigni.\nIniezione pericheratica.\nL'iniezione pericheratica \u00e8 costituita da una congestione sanguigna dei vasi della sclera dell'occhio. In questa condizione i vasi appaiono viola e non scompaiono anche somministrando un collirio con adrenalina."}
{"id": "698440", "revid": "125655952", "url": "https://it.wikipedia.org/wiki?curid=698440", "title": "Pandaro", "text": "Pandaro (; ) \u00e8 un personaggio della mitologia greca, figlio di Licaone e di Licia.\nIl mito.\nLe origini.\nPrincipe di Zelea, ai piedi del monte Ida, era un abile arciere, premiato dal dio Apollo con il dono di un bellissimo arco, derivato dalle corna di uno stambecco, ornato da borchie d'oro.\nLa morte.\nIl IV e V canto dell\"Iliade\" tracciano di questo personaggio un ritratto non molto edificante.\nDopo il duello tra Menelao e Paride, venne stabilita la pace fra i due schieramenti. Pandaro per\u00f2, sotto inganno di Atena, viol\u00f2 i patti colpendo con una freccia al fianco Menelao. Durante la battaglia che ne segu\u00ec fer\u00ec Diomede a una spalla. L'eroe acheo preg\u00f2 allora la dea Atena, sua protettrice, di potersi vendicare uccidendo il suo feritore. Assistito da Enea, che gli prest\u00f2 il suo carro, Pandaro funse per lui da auriga. Pandaro ed Enea mossero insieme contro Diomede. Pandaro, scoraggiato dal fatto di non avere ucciso il re di Argo col suo arco, scagli\u00f2 invano il suo giavellotto contro il figlio di Tideo: questi invece riusc\u00ec a colpire il nemico in pieno volto, uccidendolo. Dopo la sua morte vi fu un combattimento presso il suo cadavere, combattimento nel quale Enea venne quasi ucciso da Diomede, ma fu salvato dalla madre Afrodite e da Apollo.\nPandaro nella cultura moderna.\nPandaro \u00e8 uno dei personaggi nella tragedia shakesperiana \"Troilo e Cressida\": vi appare come zio della protagonista.\nOmonimi.\nNon va confuso con un guerriero troiano menzionato nell\"'Eneide\", che muore in guerra per mano di Turno."}
{"id": "698442", "revid": "1442080", "url": "https://it.wikipedia.org/wiki?curid=698442", "title": "Coppa Italia 2006-2007", "text": "La Coppa Italia 2006-2007 \u00e8 stata la 60\u00aa edizione della manifestazione calcistica. \u00c8 iniziata il 19 agosto 2006 e si \u00e8 conclusa il 17 maggio 2007, con la vittoria della , al suo ottavo titolo.\nFormula.\nLa Coppa Italia 2006-2007 \u00e8 stata la sessantesima edizione della manifestazione, l'ultima edizione in cui si \u00e8 svolta la doppia finale andata e ritorno, prima del ripristino della finale unica.\nL'edizione, iniziata il 19 agosto 2006, si \u00e8 disputata fra 72 squadre:\nPer il terzo anno consecutivo la finale \u00e8 stata Roma-Inter. A differenza delle due precedenti edizioni, \u00e8 la Roma a conquistare la coppa. Per i giallorossi si tratta dell'ottavo successo nella competizione.\nPreliminari.\nPrimo turno.\nLe gare del primo turno sono state disputate il 19 ed il 20 agosto 2006.\nSecondo turno.\nLe gare del secondo turno si sono giocate tra il 23 ed il 24 agosto 2006.\nTerzo turno.\nLe gare del terzo turno sono state giocate il 27 agosto 2006.\nFase finale.\nOttavi di finale.\nLe gare di andata sono state giocate l'8 e il 9 novembre 2006, mentre quelle di ritorno sono state giocate tra il 28 ed il 30 novembre ed il 6 dicembre 2006.\nQuarti di finale.\nLe gare d'andata si sono giocate il 10 gennaio 2007, mentre quelle di ritorno il 17 ed il 18 gennaio 2007.\nSemifinali.\nLe gare d'andata si sono giocate il 24 ed il 25 gennaio 2007, mentre quelle di ritorno si sono giocate il 31 gennaio ed il 1\u00ba febbraio 2007.\nFinali.\nLa gara d'andata si \u00e8 giocata il 9 maggio 2007, quella di ritorno il 17 maggio 2007.\nClassifica marcatori.\n\"Dati aggiornati all'11 maggio 2021.\""}
{"id": "698443", "revid": "198277", "url": "https://it.wikipedia.org/wiki?curid=698443", "title": "Ferrari 126 C2", "text": "La Ferrari 126 C2 \u00e8 un'automobile monoposto sportiva di Formula 1, che gareggi\u00f2 nel 1982 e, in versione \"B\", nella prima met\u00e0 del 1983.\nVettura estremamente efficace e competitiva sia dal punto di vista meccanico che aerodinamico, garant\u00ec alla Ferrari la vittoria del campionato costruttori; non riusc\u00ec per\u00f2 a raggiungere il titolo piloti a causa dei gravi incidenti in cui furono coinvolti le sue guide, Gilles Villeneuve e Didier Pironi.\nInnovazioni tecniche.\nL'aerodinamica della monoposto venne sviluppata con lunghe sedute presso la galleria del vento della Pininfarina; ne risult\u00f2 una vettura dalle forme morbide e arrotondate, con pance laterali sempre di notevoli dimensioni, inclinate in avanti e dotate di minigonne sul fondo. Il musetto presentava una forma spiovente e arrotondata, l'ala anteriore era notevolmente rimpicciolita rispetto agli anni precedenti, giacch\u00e9 l'effetto suolo sviluppato dal corpo macchina garantiva da solo una grande deportanza, rendendo superflua tale appendice aerodinamica (che nelle gare pi\u00f9 veloci non veniva nemmeno montata).\nLa 126 C2 sar\u00e0 l'ultima Ferrari di Formula 1 a effetto suolo (\"wing car\"), giacch\u00e9 nel 1983 il regolamento tecnico band\u00ec le minigonne e impose il fondo piatto per le monoposto.\nIl motore era ancora una volta un V6 con un angolo tra le bancate di 120\u00b0, ulteriormente affinato sotto il profilo dell'affidabilit\u00e0 e della potenza (portata a 580 cavalli) e sovralimentato con due turbocompressori KKK.\nA met\u00e0 stagione 1982, sulla 126 C2 vennero introdotte all'avantreno le sospensioni di tipo pull rod (ideate anni prima da Gordon Murray della Brabham), che sostituirono quelle a bilanciere utilizzate fino ad allora. Questa soluzione all'anteriore sar\u00e0 poi adottata dalla Ferrari fino alla fine del 1988, ovvero fino al termine della \"era del turbo\" in Formula 1.\nAltra grande innovazione per la Ferrari fu il telaio in pannelli \"honeycomb\" di alluminio incollati. Si trattava in realt\u00e0 di una tecnologia ormai obsolescente, introdotta dalla McLaren nel 1976 con la M26 (e gi\u00e0 sostituita un anno prima dalla casa inglese con la fibra di carbonio), ma comunque un passo in avanti rispetto all'ormai superato telaio tubolare irrigidito da pannelli di alluminio che la scuderia di Maranello aveva usato fino al 1981.\nUn altro aspetto tecnico rilevante riguard\u00f2 le gomme: dopo 4 anni di collaborazione con la Michelin, nel 1982 la Ferrari torn\u00f2 a utilizzare pneumatici Goodyear.\nLa stagione 1982 fu segnata da vari dissidi in seno alla Formula 1: tra i pi\u00f9 eclatanti vi fu quello legato allo scandalo dei \"freni raffreddati ad acqua\", inerente a uno stratagemma messo in atto dalle scuderie inglesi ancora con motore aspirato per barare sul peso e compensare la minore potenza del motore. La Ferrari non fu estranea a tale clima di tensione, come dimostr\u00f2 l'episodio accaduto al GP di Long Beach: al fine di evidenziare \u2014 in maniera plateale \u2014 la necessit\u00e0 di una maggiore seriet\u00e0 nell'applicazione del regolamento, la Ferrari present\u00f2 un'ala posteriore composta da due alette sovrapposte sfalsate, lunghe ciascuna tanto quanto consentito dal regolamento, ovvero 110\u00a0cm, ma disposte in maniera tale da raddoppiare la larghezza della superficie alare totale. Il risultato fu che Gilles Villeneuve, che chiuse al terzo posto quella gara, venne squalificato (l'altro ferrarista Didier Pironi si era dovuto ritirare).\nRisultati nelle competizioni.\n1982.\nLa grande competitivit\u00e0 della 126 C2, che pure garant\u00ec alla Ferrari la vittoria nella coppa costruttori, fu sostanzialmente vanificata dai vari incidenti che la coinvolsero, che spinsero Nelson Piquet a definirla insicura e pericolosa. Nei primi anni 1980 infatti le vetture da corsa erano ancora ben lungi dall'essere considerate sicure: la robustezza delle scocche era ancora bassa, l'abitacolo delle monoposto era molto avanzato, con la pedaliera posizionata oltre l'asse anteriore (con grave pericolo per le gambe del pilota in caso di impatto frontale). Inoltre un altro grave pericolo era costituito dalla tendenza delle wing car a decollare in caso di urto con le ruote di altre vetture: questo fu esattamente ci\u00f2 che accadde nell'incidente che cost\u00f2 la vita a Gilles Villeneuve e a quello che pose fine alla carriera di Didier Pironi.\nPironi tuttavia, prima dell'incidente, riusc\u00ec a ottenere due vittorie (GP San Marino e GP Olanda), a cui si aggiunse il successo di Patrick Tambay in Germania.\nDei 7 telai costruiti nel 1982, ben 4 andarono distrutti (due da Pironi durante test a Le Castellet, uno nell'incidente mortale di Villeneuve e un altro nel grave scontro che mise fuori gioco Pironi).\n1983.\nNel 1983, assunta la denominazione ufficiale di 126 C2B, la vettura venne sottoposta a una pesante revisione per ottemperare ai nuovi regolamenti tecnici che imponevano il fondo piatto e l'eliminazione delle \"minigonne\": venne completamente rivista l'aerodinamica con nuovi alettoni anteriori e posteriori e fiancate corte e spioventi. Venne anche introdotta una struttura deformabile anteriore, voluta anch'essa dai nuovi regolamenti. Anche la sospensione posteriore dopo poche gare fu rivista, passando alla soluzione \"pull-rod\". Riusc\u00ec ancora ad aggiudicarsi due vittorie, al GP San Marino con Patrick Tambay e GP Canada con Ren\u00e9 Arnoux, e a met\u00e0 stagione fu sostituita dalla pi\u00f9 moderna Ferrari 126 C3.\nVetture costruite.\nIn totale vennero costruiti 11 esemplari. 8 di tipo 126 C2 (telai numerati 055 a 062, quest'ultimo poi convertito in versione B) e 3 di tipo 126 C2 \"B\" (telai 063, 064 e 065). L'esemplare con telaio 061 \u00e8 stato preservato in condizioni di funzionamento e impiegato in esibizioni.\nL'ultima vettura in versione \"B\" (telaio 065) fu provata da Michael Schumacher nel 1999, ma non si trattava gi\u00e0 pi\u00f9 della vettura a effetto suolo: tale versione aveva gi\u00e0 il fondo piatto. Era la 126 C2B con cui Patrick Tambay vinse il G.P. di San Marino sul circuito intitolato, allora, al solo Dino Ferrari. La vettura era all'epoca di propriet\u00e0 del pilota transalpino, grande amico di Gilles Villeneuve.\nRisultati completi.\n(*) Indica quei piloti che non hanno terminato la gara ma sono ugualmente classificati avendo coperto, come previsto dal regolamento, almeno il 90% della distanza totale."}
{"id": "698445", "revid": "917794", "url": "https://it.wikipedia.org/wiki?curid=698445", "title": "Lingue elamo-dravidiche", "text": "Le lingue elamo-dravidiche sono un'ipotetica famiglia linguistica, proposta dal linguista David McAlpin nel 1975, che collegherebbe la lingua proto-dravidica dell'India, protolingua delle lingue dravidiche, con l'estinta lingua elamita parlata nell'antichissimo regno d'Elam (stanziato nell'attuale Iran sudoccidentale).\nArgomentazioni linguistiche.\nMcAlpin (1975), nei suoi studi, identifica molte somiglianze tra l'elamita ed il dravidico. Afferma che il 20% dei vocabolari dravidico ed elamita sia formato da parole imparentate mentre il 12% lo sarebbero con un alto grado di probabilit\u00e0. Inoltre l'elamita ed il dravidico hanno pronomi della seconda persona simili e declinazioni parallele, identici derivati e sostantivi astratti, e la medesima struttura per le voci verbali: radice+marcatore temporale+suffisso personale. Entrambi hanno due tempi positivi, un \"passato\" ed un \"non-passato\".\nAltri linguisti, per\u00f2, come Georgiy Starostin, criticano la proposta di McAlpin, affermando che le corrispondenze morfologiche tra l'elamitico ed il dravidico non siano cos\u00ec vicine come quelle con altre famiglie linguistiche.\nCollegamenti culturali proposti.\nA parte le somiglianze linguistiche, l'ipotesi elamo-dravidica poggia sull'idea che lo sviluppo dell'agricoltura della valle dell'Indo sia derivato dal Vicino Oriente attraverso la regione d'Elam. Ci\u00f2 suggerirebbe che gli agricoltori abbiano portato una nuova lingua, oltre alle nuove tecniche. A supporto di ci\u00f2, i dati etno-botanici indicano l'origine medio-orientale sia del grano che del suo nome (D. Fuller). Un'ulteriore prova \u00e8 data dalle tracce di notevoli commerci tra Elam e le civilt\u00e0 della valle dell'Indo, che potrebbero essere state accompagnata anche da collegamenti culturali.\nLa distribuzione delle lingue dravidiche ancora parlate, concentrate prevalentemente nel sud dell'India ma con isolati areali nel sud-est dell'Iran, nell'Afghanistan meridionale, nel Pakistan (brahui) ed in India centro-orientale (kurukh, malto), suggerisce la possibilit\u00e0 che anticamente queste lingue fossero parlate in una zona pi\u00f9 ampia. Tuttavia per alcune lingue dravidiche settentrionali come il brahui, il kurukh ed il malto sono state proposte varie origini ., i Kurukh tradizionalmente affermano di provenire dalla penisola del Deccan, in particolare da Karnataka. Analoga tradizione per i Brahui. Essi si definiscono \"immigrati\". Molti studiosi sostengono questa ipotesi ad esempio, L. H. Horace Perera e M. Ratnasabapathy. inoltre, hanno recentemente dimostrato che i Brahui migrarono in Baluchistan dall'India centrale dopo il 1000 d.C. L'assenza, nel brahui, di qualsiasi antica parola presa in prestito dall'iraniano supporterebbe questa ipotesi.\nScrittura.\nI proponenti dell'ipotesi affermano esserci similitudini tra l'antica scrittura harappana, usata da alcune civilt\u00e0 della valle dell'Indo, che non sono ancora state decifrate, e la primitiva scrittura proto-elamita."}
{"id": "698449", "revid": "1543377", "url": "https://it.wikipedia.org/wiki?curid=698449", "title": "6 giorni delle Rose 2006", "text": "La 6 giorni delle Rose 2006, nona edizione della corsa, si svolse dal 1\u00ba al 6 giugno 2006 al velodromo di Fiorenzuola d'Arda. Venne vinta dalla coppia formata dallo svizzero Franco Marvulli e dall'italiano Marco Villa."}
{"id": "698457", "revid": "1507870", "url": "https://it.wikipedia.org/wiki?curid=698457", "title": "Monte Trobio", "text": "Il monte Trobio (2.865\u00a0) \u00e8 una montagna situata ta l'Alta valle Seriana, in provincia di Bergamo, e la val Belviso, in provincia di Sondrio.\nDescrizione.\nLa cima \u00e8 allineata lungo la cresta che unisce, da nord-est a sud-ovest, il monte Torena, il pizzo Strinato, il monte Costone, la cima del Trobio, il monte Gleno e il pizzo dei Tre Confini. L'intera cresta \u00e8 parzialmente percorribile: Il tratto che collega il pizzo Strinato al monte Costone \u00e8 molto pericolosa, e il tratto che collega la cima del Trobio al monte Gleno \u00e8 percorribile parzialmente (l'ultimo tratto di discesa dal Trobio al Gleno deve essere anticipato costeggiando il lato del monte esposto a Sud in direzione del ghiacciaio onde evitare il dirupo pi\u00f9 avanti).\nAccessi.\nLa via pi\u00f9 breve per raggiungere la vetta parte da Valbondione. Si prende il sentiero che conduce al rifugio Cur\u00f2 e, una volta giunti in prossimit\u00e0 del rifugio e in vista del lago del Barbellino, si costeggia il lago lungo il sentiero che lo percorre sulla sponda sud fino a giungere alla deviazione per il monte Gleno, che si dirama sulla destra una volta giunti quasi in fondo al lago, poco prima dell'avvallamento che racchiude le acque del torrente Trobio. Da qui si sale fino alla Vedretta del Trobio e, attraversato l'avvallamento, si sale verso sinistra in direzione del Monte Gleno.\nLa cima pu\u00f2 essere raggiunta sia salendo verso l'avvallamento che si dirige verso il monte Costone (pi\u00f9 a sinistra per chi sale), raggiungendo cos\u00ec la cresta che lo divide dal monte Costone e percorrendola fino in cima, sia salendo verso il monte Gleno (pi\u00f9 a destra per chi sale) e, una volta arrivati al ghiacciaio sottostante il passo del Gleno, arrampicandosi sulle rocce a sinistra.\nIl Monte Trobio, dall'alto dei suoi 2865\u00a0m di altezza, offre una piacevole visuale sul Pizzo Coca, sul pizzo Recastello, sul pizzo dei Tre Confini e sulla sottostante Vedretta del Trobio."}
{"id": "698458", "revid": "36426", "url": "https://it.wikipedia.org/wiki?curid=698458", "title": "Capriate", "text": ""}
{"id": "698461", "revid": "1516087", "url": "https://it.wikipedia.org/wiki?curid=698461", "title": "El Aai\u00fan", "text": "El Aai\u00fan (in francese: La\u00e2youne; in spagnolo: El Aai\u00fan\"'; ; in berbero: \u2d4d\u2d44\u2d62\u2d53\u2d4f, \"Le\u025byun\") \u00e8 una citt\u00e0 facente parte della regione del Sahara Occidentale, attualmente controllata per la maggior parte dal Marocco e contesa con la Repubblica Democratica Araba dei Sahrawi, non riconosciuta dal Marocco stesso.\nEl Aai\u00fan \u00e8 il capoluogo della provincia marocchina di La\u00e2youne e capitale proclamata della Repubblica dei Sahrawi. La citt\u00e0 \u00e8 situata a circa 30\u00a0km dalla costa atlantica, sulla sinistra del Uadi Saguia El-Hamra (in arabo \"w\u0101d\u012b S\u0101qiyat al-\u1e25amr\u0101\u02be\", ossia \"Canale Rosso\").\nEtimologia.\nIl termine \"El Aai\u00fan\" \u00e8 la versione spagnola del toponimo, e veniva usato esclusivamente prima dell'invasione marocchina del Sahara Occidentale. Il termine \"La\u00e2youne\" \u00e8 invece la traslitterazione francese usata dai marocchini. Il primo termine \u00e8 quello preferito dai Sahrawi, la popolazione tradizionale del luogo.\nLa citt\u00e0 ha una popolazione di circa 190.000 abitanti al 2006, il dato ufficiale del censimento 2014 \u00e8 di 217.732 abitanti, ed \u00e8 la pi\u00f9 grande del Sahara Occidentale. Si trova ad un'altitudine di 72 s.l.m.\nSociet\u00e0.\nEvoluzione demografica.\nLa citt\u00e0 ha una popolazione di circa 190.000 abitanti al 2006, il dato ufficiale del censimento 2014 \u00e8 di 217.732 abitanti, ed \u00e8 la pi\u00f9 grande del Sahara Occidentale.\nI dati sono presi dal sito World Gazetteer ed integrati con fonti ufficiali. Anche qui vi \u00e8 stata una forte sostituzione fra i residenti precedenti al 1975 con nuovi coloni marocchini.\nTabella abitanti:\nLingue e dialetti.\nLa citt\u00e0 ha attratto una vasta immigrazione che ha generato la presenza in citt\u00e0 di una cospicua comunit\u00e0 berberofona, componente il 15% della popolazione. Il 46% della popolazione parla il hassaniyya.\nEconomia.\nPrincipali fonti di reddito sono l'agricoltura, l'allevamento, la pesca e lo sfruttamento di giacimenti di fosfati. La citt\u00e0 \u00e8 dotata di un mercato agricolo, di un aeroporto e di un porto mercantile. \u00c8 la citt\u00e0 del Sahara Occidentale che ha avuto la pi\u00f9 forte immigrazione marocchina dopo l'occupazione.\nEl Aai\u00fan a Tindouf.\nNelle quattro wilaya in cui si strutturano i campi dei rifugiati Sahraui a Tindouf, El Aai\u00fan \u00e8 una \"wilaya\" della RADS. Le \"d\u0101\u02beira\" in cui si suddivide sono: Hagunia, Amgala, Daora, Bou Craa, Edchera e Guelta Zemmur."}
{"id": "698463", "revid": "2215049", "url": "https://it.wikipedia.org/wiki?curid=698463", "title": "Osteogenesi imperfetta", "text": "L'osteogenesi imperfetta \u00e8 una malattia genetica a trasmissione autosomica dominante per anomalie nella sintesi del collagene tipo I per mutazione dei geni Col1A1 e 2. Crea problemi a carico dello scheletro, delle articolazioni, degli occhi, delle orecchie, della cute e dei denti. I fenotipi pi\u00f9 gravi o letali sono la conseguenza di difetti genetici, che determinano molecole anomale di collagene che non riescono a formare la tripla elica.\nEpidemiologia.\nLa malattia colpisce in eguali proporzioni maschi e femmine, con incidenza compresa fra 1/ e 1/ nati vivi.\nEziologia.\nL'origine \u00e8 riconducibile prevalentemente a fattori ereditari. Tuttavia, come pu\u00f2 avvenire nelle altre malattie genetiche, l'insorgenza di una mutazione negli alleli coinvolti a partire da copie del gene non mutate nei genitori, pu\u00f2 determinare la comparsa dell'osteogenesi imperfetta nei figli di genitori sani. Un genitore affetto ha invece il 50% di probabilit\u00e0 di trasmettere la malattia ai figli.\nClinica e classificazione.\nClinicamente manifesta fragilit\u00e0 ossea ed \u00e8 conosciuta anche come Malattia di Lobstein (tipo I), Sindrome di Vrolik (tipo II), Sindrome di van der Hoeve, Sindrome di Eddowes.\nAttualmente se ne conoscono otto tipi varianti a diversa gravit\u00e0; i quattro tipi storicamente noti sono:\nTerapia.\nNon c'\u00e8 una cura definitiva per la patologia, ma la terapia con bifosfonati ha dimostrato di migliorare la mobilit\u00e0 e la densit\u00e0 ossea, riducendo il dolore e l'incidenza delle fratture, anche se studi clinici hanno riportato risultati diversi in base al bifosfonato utilizzato e alla via di somministrazione.L'unica molecola autorizzata in Italia dall'AIFA, \u00e8 il Neridronato. \nIn Italia si pu\u00f2 usufruire di una clinica a Roma specializzata alla cura secondo una via preferenziale nel policlinico Umberto I"}
{"id": "698464", "revid": "1656773", "url": "https://it.wikipedia.org/wiki?curid=698464", "title": "Apis cerana", "text": "Lape asiatica o ape orientale (Apis cerana ) \u00e8 una piccola ape del sudest asiatico, diffusa in Cina, India, Giappone, Malaysia, Nepal, Bangladesh e Papua Nuova Guinea. Questa specie \u00e8 affine all\"Apis koschevnikovi\".\nIn natura, sono solite nidificare in piccoli spazi, come ad esempio cavit\u00e0 all'interno di rami d'albero. Come l'Ape Europea (\"Apis mellifera\"), esse sono spesso addomesticate ed usate in apicoltura, in apiari di legno con telai amovibili. La loro dimensione \u00e8 simile a quella dell\"Apis mellifera\" anche se di dimensioni leggermente ridotte, inoltre presentano delle strisce addominali pi\u00f9 prominenti. La produzione mellifera dell\"Apis cerana\" \u00e8 minore poich\u00e9 queste api formano colonie di minori dimensioni. La loro cera \u00e8 usata per l'apiterapia.\n\"Apis cerana\" \u00e8 l'ospite naturale dell'acaro \"Varroa destructor\", una seria minaccia dell'ape europea. Essendosi evoluta con quest'acaro \"A. cerana\" mostra una maggior propensione a ripulirsi da questo parassita di \"A. mellifera\", ci\u00f2 consente alle colonie di non esserne devastate."}
{"id": "698468", "revid": "1745361", "url": "https://it.wikipedia.org/wiki?curid=698468", "title": "Erato", "text": "Nella mitologia greca \u00c8rato (in greco \"\u0395\u03c1\u03b1\u03c4\u03ce\", in latino \"Er\u01ceto\"), figlia di Zeus e di Mnemosine, \u00e8 una delle Muse, precisamente quella del canto corale e della poesia amorosa.\nViene raffigurata come una giovane, con una corona di mirti e di rose, con in una mano una lira e nell'altra il plettro, collocato vicino a lei c'\u00e8 un amorino armato d'arco e di turcasso.\nIl suo nome sembra significare \"amabile\" e deriverebbe da Eros, dando ascolto a quanto suggerisce Apollonio Rodio nella sua invocazione ad Erato che apre il III libro delle \"Argonautiche\". Erato viene citata insieme alle altre Muse nella Teogonia di Esiodo e veniva invocata nel proemio di un poema ora perduto, la \"Radina\", ricordato e brevemente citato da Strabone. La romantica storia di Radina, fece s\u00ec che la sua supposta tomba, che si trovava sull'isola di Samo, all'epoca di Pausania fosse meta del pellegrinaggio degli innamorati infelici. Erato fu rappresentata come una figura collegata all'amore anche nel \"Fedro\" di Platone Tuttavia, all'epoca in cui Apollonio scriveva, il III secolo a.C., le Muse non erano ancora viste come figure cos\u00ec strettamente legate ad una specifica arte come avvenne in seguito.\nDa lei nacquero Tamiri (suonatore di lira, quindi poeta e cantore) e Cleomene (che divenne poi sposo di Flegias). Inoltre dalla sua unione con Arcade nacque Azano."}
{"id": "698469", "revid": "1745361", "url": "https://it.wikipedia.org/wiki?curid=698469", "title": "Partenopeo", "text": "Partenopeo (in greco classico: \"Parthenop\u00e0ios\") \u00e8 un personaggio della mitologia greca. Figlio di Melanione e di Atalanta, o secondo altri di Meleagro e della stessa Atalanta, deve il suo nome al lungo periodo di verginit\u00e0 osservato dalla madre (\"parthenos\" significa vergine in greco).\nIl mito.\nPartenopeo partecip\u00f2, come eroe pi\u00f9 giovane, alla spedizione dei Sette contro Tebe organizzata da Adrasto. Artemide, divinit\u00e0 cui il giovane era particolarmente attaccato, gli don\u00f2 delle frecce infallibili e lo unse di ambrosia per preservarlo in vita il pi\u00f9 a lungo possibile. Afrodite, protettrice dei Tebani, si infuri\u00f2 per la strage compiuta da Partenopeo e preg\u00f2 Ares di allontanare Artemide, che lo proteggeva, dal campo. Artemide, consapevole di quanto sarebbe avvenuto, assunse l'aspetto di Dorceo, vecchio guerriero molto caro a Partenopeo, e cerc\u00f2 di convincerlo a tornare a casa. Anche Anfione, che pur combatteva nel campo nemico, lo esort\u00f2 ad abbandonare la battaglia, ma fu tutto inutile. Il giovane eroe fu ucciso da Dioreo (secondo alcune versioni l'assassino sarebbe stato Periclimeno). La sua morte venne vendicata dal figlio Promaco (uno degli Epigoni), avuto dalle nozze con la ninfa Climene.\nEnea, sceso vivo nell'Ade con l'aiuto della Sibilla, vide Partenopeo insieme a molti altri nella zona riservata agli eroi."}
{"id": "698473", "revid": "104079063", "url": "https://it.wikipedia.org/wiki?curid=698473", "title": "Periclimeno", "text": ""}
{"id": "698474", "revid": "580197", "url": "https://it.wikipedia.org/wiki?curid=698474", "title": "Falange (anatomia)", "text": "Si definisce falange ciascuna delle ossa che, articolandosi tra loro e con le ossa del metacarpo o del metatarso, compongono un dito della mano o del piede. Generalmente si contano, tanto nel piede quanto nella mano, 14 falangi, delle quali due compongono il primo dito (il pollice nella mano e l'alluce nel piede) mentre le restanti, tre per dito, compongono le ultime quattro dita.\nA ciascuna falange viene dato un nome solitamente formato dal termine falange accompagnato da un aggettivo che ne identifichi la posizione o i rapporti. In alternativa si usa invece un nome che ne identifichi la grandezza.\nSi ha cos\u00ec che il termine falange pu\u00f2 anche identificare la prima e pi\u00f9 lunga tra le falangi di un dito. In questo caso le \nrestanti falangi sono dette, in ordine di lunghezza, falangine e falangette.\nCaratteristiche anatomiche delle dita.\nLe dita sono i cinque prolungamenti pi\u00f9 distali di un arto. Nell'arto superiore le dita originano dal metacarpo di ciascuna mano e sono perci\u00f2 dette \"dita della mano\". Nell'arto inferiore le dita originano dal metatarso di ciascun piede e sono dette \"dita del piede\". Le dita della mano e quelle del piede si differenziano per la lunghezza (le dita della mano, e quindi le falangi che le compongono, sono molto pi\u00f9 lunghe di quelle del piede) e per i rapporti che contraggono con il segmento osseo che le precede (le dita della mano, a differenza di quelle del piede, possono opporsi al metacarpo conferendo alla mano l'abilit\u00e0 prensile). Ciononostante tanto le dita del piede che quelle della mano presentano architettura comune e sono formate da ossa che, pur differendo nelle dimensioni, hanno identica morfologia. Come gi\u00e0 detto ciascun dito, tanto del piede quanto della mano, \u00e8 il risultato dell'articolazione di tre falangi, fatta eccezione per il primo dito che ne possiede due.\nNel dito le falangi si dispongono in successione prolungando distalmente la direzione del corrispondente osso metacarpale o metatarsale. Altra importante caratteristica comune alle dita della mano e del piede \u00e8 rappresentata della presenza delle unghie, specializzazione dell'apparato tegumentario che nel dito prende importante rapporto con la falange distale.\nNomenclatura delle falangi.\nCome gi\u00e0 detto le falangi che compongono le dita possono avere pi\u00f9 nomi legati alla posizione, alla dimensione o ai rapporti della falange stessa. Tale nome pu\u00f2 essere reso semplicemente accompagnando con un aggettivo il termine falange.\nPosizione.\nLa nomenclatura basata sulla posizione considera l'ordine, in senso prossimo-distale, con cui si rilevano le falangi del dito rispetto all'osso metacarpale o metatarsale.\nPertanto si definisce \"falange prossimale\" o \"prima falange\" la falange che si articola con l'osso metacarpale o l'osso metatarsale, \"falange media\" o \"falange intermedia\" o \"seconda falange\" la falange che si articola con la falange prossimale e \"falange distale\" o \"terza falange\" la falange che si articola con la sola falange media.\nFanno eccezione l'alluce ed il pollice i quali, essendo formati da due sole falangi, mancano della falange media. Pertanto in questi casi la \"seconda falange\" \u00e8 anche detta \"falange distale\".\nDimensione.\nLa nomenclatura basata sulla dimensione fa riferimento al fatto che, in senso prossimo-distale, le falangi si riducono sempre di pi\u00f9 in lunghezza.\nPertanto si definisce \"falange\" la falange prossimale, \"falangina\" la falange media e \"falangetta\" la falange distale.\nFanno eccezione il pollice e l'alluce che, mancando della falange media, presentano solo una \"falange\" ed una \"falangetta\".\nRapporti.\nLa nomenclatura basata sui rapporti infine considera la strutture con cui le falangi prendono rapporto nel dito. Questa nomenclatura \u00e8 specifica per le falangi distali e le falangi prossimali. Le falangi distali, prendendo rapporto con l'unghia sia nella mano che nel piede, sono dette \"falangi ungueali\". Le falangi prossimali, prendendo rapporto col metacarpo nella mano e col metatarso nel piede, sono dette \"falangi metacarpali\" nella mano e \"falangi metatarsali\" nel piede.\nDescrizione.\nPer tutte le falangi \u00e8 possibile descrivere una struttura generale individuata da caratteristiche comuni nella morfologia di tali ossa. Le falangi sono ossa lunghe e pari, situate nella porzione pi\u00f9 distale degli arti, che sono pertanto costituite da una diafisi e due epifisi. La diafisi costituisce il \"corpo\" delle falange, che si presenta di forma pressoch\u00e9 cilindrica e determina la lunghezza della falange. Le epifisi, distinte in una prossimale ed una distale, costituiscono le estremit\u00e0 articolari della falange. Dal momento che nell'architettura del dito le falangi instaurano articolazioni di diverso tipo, le epifisi presentano caratteristiche diverse a seconda della falange presa in considerazione. Ad ogni modo in tutte le falangi si definisce \"base\" l'epifisi prossimale e \"testa\" l'epifisi distale.\nFalangi delle mani.\nNella mano sono presenti tre falangi per ciascun dito, fatta eccezione per il pollice, che di norma ne possiede due. Molto rari sono i casi in cui un dito diverso dal pollice possiede due falangi. Inoltre questa organizzazione delle dita si mantiene anche nei casi di polidattilia. Tutte le falangi possiedono una diafisi di forma pressoch\u00e9 cilindrica schiacciata trasversalmente, una superficie dorsale convessa ed una superficie plantare concava. Sono tutte innervate dai nervi digitali dorsali e palmari.\nTutte le falangi delle mani iniziano ad ossificarsi a partire dall'ottava settimana.\nFalangi dei piedi.\nSimilmente alle dita della mano, nelle dita del piede sono presenti tre falangi per ciascun dito, fatta eccezione per l'alluce, che di norma ne possiede due. \u00c8 tuttavia possibile riscontrare casi in cui in un dito vi siano due sole falangi. Ci\u00f2 \u00e8 piuttosto frequente nel quinto dito mentre \u00e8 molto raro nei restanti tre. Le falangi dei piedi si distinguono in falangi prossimali, che si articolano con l'osso metatarsale, falangi medie, che si articolano sia con le falangi prossimali che con le falangi distali, che possiedono una sola articolazione con le falangi medie. Le falangi prossimali sono quelle di lunghezza maggiore, seguite dalle medie e dalle distali. Tutte le falangi possiedono una diafisi schiacciata trasversalmente, una superficie dorsale convessa ed una superficie plantare concava. Sono tutte innervate dai nervi digitali dorsali e plantari."}
{"id": "698476", "revid": "1745361", "url": "https://it.wikipedia.org/wiki?curid=698476", "title": "Periclimeno (argonauta)", "text": "Periclimeno () \u00e8 un personaggio della letteratura greca antica.\nCompare nelle \"Argonautiche\" di Apollonio Rodio, come partecipe della spedizione argonautica alla ricerca del vello d'oro.\nNella mitologia.\nPericlimeno, figlio di Neleo e di Clori, aveva ricevuto da Poseidone la capacit\u00e0 di assumere la forma di qualsiasi animale.\nQuando Eracle devast\u00f2 Pilo, Periclimeno si trasform\u00f2 in un'ape, in una formica, in una mosca, in un montone, in un serpente ed infine in un'aquila per sfuggire alla sua ira, ma lui lo colp\u00ec con una freccia e lo uccise.\nSecondo Pausania tra i suoi discendenti ci sono Ergino e Pentilo."}
{"id": "698477", "revid": "90227", "url": "https://it.wikipedia.org/wiki?curid=698477", "title": "Metalli alcalino-terrosi", "text": ""}
{"id": "698479", "revid": "1234424", "url": "https://it.wikipedia.org/wiki?curid=698479", "title": "Alessio Simmaco Mazzocchi", "text": "La nascita.\nNacque da Lorenzo, farmacista, e Margherita Battaglia, morta poco dopo averlo dato alla luce, in un palazzo seicentesco oggi chiamato in suo onore Palazzo Mazzocchi (\"vedi approfondimento laterale\").\nNell'opera \"Calendario marmoreo\", il Mazzocchi afferma di essere nato il 22 ottobre, giorno di San Simmaco, dal quale avrebbe preso il suo secondo nome. Dai registri parrocchiali risulta per\u00f2 che egli nacque il 21 di ottobre mentre fu battezzato il 22. Si ritiene perci\u00f2 che egli considerasse giorno della sua nascita il giorno del battesimo, in quanto lo rese cristiano.\nUltimo di ventuno figli, la famiglia era povera. Prese la via del sacerdozio come altri suoi fratelli (Carlo, Giuseppe), mentre altri preferirono le libere professioni (Francesco, avvocato; Nicola, medico). Si conosce molto poco dei rimanenti fratelli.\nGli studi e la carriera ecclesiastica.\nComp\u00ec gli studi elementari nella stessa citt\u00e0 di nascita, seguito dal padre e da alcuni dei suoi fratelli maggiori. A dodici anni, nel settembre del 1697, entr\u00f2 nel seminario arcivescovile di Capua. Studi\u00f2 qui fino all'et\u00e0 di quindici anni, quando, nel 1699, dietro consiglio del canonico Boccardo che ne aveva notato le straordinarie doti, si trasfer\u00ec al seminario di Napoli. Qui si fece ancora una volta notare per le sue profonde conoscenze riguardo alla lingua greca, alla lingua latina, alla lingua ebraica e alla teologia.\nNonostante le sollecitazioni da parte dell'allora arcivescovo di Capua Carlo Loffredo, che ne aveva udito le lodi, il Mazzocchi prefer\u00ec tornare a Capua soltanto nel 1702, poco dopo la morte del padre. A Capua ricevette gli ultimi ordini del suddiaconato, nel 1706, e, nel 1709, dopo essere stato ordinato sacerdote, torn\u00f2 a Napoli dove, nel 1713, si laure\u00f2 in teologia.\nNel 1725, in occasione dell'anno giubilare, si rec\u00f2 a Roma, dove rivide il suo maestro ed amico Carlo Maiello e conobbe diversi eruditi del tempo, principalmente sacerdoti in relazione con la curia romana, fra cui monsignor Giuseppe Simone Assemani.\nIl 26 novembre 1732, ad appena quarantotto anni d'et\u00e0, fu designato all'alto grado di \"Decano del Capitolo Metropolitano di Capua\" come si pu\u00f2 leggere dai testi ufficiali:\nAvendo acquisito fama di insigne biblista ed epigrafista, dopo meno di tre anni Ferdinando IV e l'allora arcivescovo di Napoli cardinal Giuseppe Spinelli lo vollero a ricoprire la cattedra di Sacre Scritture e Teologia presso la Regia Universit\u00e0 degli Studi e ci\u00f2 lo port\u00f2 a rinunciare al grado di Decano di Capua per recarsi a Napoli. Da testi ufficiali del Decanato di Capua riguardo al 26 ottobre 1735 si legge:\nIl sovrano gli offr\u00ec anche l'arcivescovato di Lanciano, ma egli rifiut\u00f2 la carica, preferendo dedicarsi ai propri studi.\nDivenne socio di varie accademie, fra cui l\"'Acad\u00e9mie des inscriptions et belles-lettres\" di Parigi.\nNel 1755, intorno ai settanta anni d'et\u00e0, fu uno dei quindici prescelti per entrare a far parte dell'Accademia Ercolanese. I quindici membri di questa accademia avevano il compito di pubblicare e illustrare gli oggetti rinvenuti nelle citt\u00e0 sepolte dall'eruzione del Vesuvio del 79 d.C. Tra i compiti svolti dal Mazzocchi vi fu la delicata decifrazione dei papiri scoperti tra l'ottobre 1752 e l'agosto 1754 nella Villa dei Pisoni, con l'aiuto del padre scolopio Antonio Piaggio.\nMor\u00ec il 12 settembre 1771 a Napoli. L'unica carica ecclesiastica che copr\u00ec fino alla morte fu il canonicato della Cattedrale di Napoli, dove fu sepolto.\nLa passione per l'archeologia.\nIl giovane Mazzocchi, colpito dalla lettura del libro \"\"Apparato alle antichit\u00e0 di Capua\" di Camillo Pellegrino, si appassion\u00f2 allo studio dei ruderi e dei testi antichi che frequentemente emergevano dalle campagne di Santa Maria Capua Vetere e Capua.\nFamosi sono i suoi rinvenimenti e studi riguardo all'anfiteatro campano, tra i quali l'integrazione dell'epigrafe \"Colonia Iulia Felix\" ritrovata mutila durante gli scavi del settembre 1726 di fronte alla porta meridionale dell'anfiteatro. Conservata oggi presso il museo campano, l'iscrizione recava informazioni circa l'elevazione a colonia della citt\u00e0 di Capua sotto l'imperatore Augusto:\nA seguito di queste scoperte scrisse l'opera \"In multilum Amphitheatri Campani titulum\" (Napoli, 1727) che ebbe un enorme successo in tutta Europa, tanto che alla fine del secolo successivo Karl Julius Beloch, nell'opera \"Campanien\"\" scrisse: \"\u00c8 pur sempre il miglior libro che possediamo sulla storia e la topografia dell'antica Capua\".\nSi impegn\u00f2 sempre nel denunciare ed evitare ogni forma di abuso e danno nei confronti delle opere storiche.\nFu il primo a documentare la depredazione dell'anfiteatro campano di pietre, fregi e colonne a partire dal IX secolo per la costruzione di chiese e palazzi della nuova Capua.\nIn una lettera riportata nel I vol. dello studio di Demetrio Salazar \"\"Sulla cultura artistica dell'Italia meridionale dal IV al XIII secolo\" (1877), il Mazzocchi scrisse ad un notabile di San Prisco affinch\u00e9 impedisse la distruzione del mosaico del V secolo che adornava l'abside dell'altare maggiore della chiesa di San Prisco per adeguarla ai gusti del tempo:\nNonostante la lettera, comunque, il mosaico venne distrutto.\nIn una lettera, tratta dal periodico \"La Campania Sacra\"\" del 1887, il canonico della Collegiata di Santa Maria Capua Vetere, Alfonso Bascone, scrisse al cardinale arcivescovo di Capua, Alfonso Capecelatro:\nOpere principali.\nNell'arco della sua carriera il Mazzocchi scrisse una ventina di libri editi a Napoli tra il 1727 ed il 1778, tra cui:\nDissero di lui.\nNella sua opera \"Compendio della storia della bella letteratura greca, latina, e italiana\", Giuseppe Maria Cardella scrisse:\nAmedeo Maiuri lo defin\u00ec la figura \"pi\u00f9 eminente nel campo degli studi di antichit\u00e0 nell'eruditissimo e umanissimo settecento napoletano\".\nSecondo Apostolo Zeno egli fu uno fra i dotti che \"fan pi\u00f9 di onore all'Italia e ne sostengono il letterario decoro'.\nNicol\u00f2 Ignarra lo descrisse quale \"ingegno nobile, acuto, eccellentissimo e talmente versatile che ovunque metteva le mani si dimostrava perfetto\".\nSecondo Johann Joachim Winckelmann egli fu \"\"l'ornement des savans d'Italie\" e Charles Le Beau lo defin\u00ec \"totius Europae litterariae miraculum\" e disse di lui che era \"attach\u00e9 sans ostentation \u00e0 la religion, occup\u00e9 des devoirs de la pi\u00e8t\u00e9 chr\u00e9tienne, que ses travaux litteraires n'eurent cr\u00e9dit d'interrompre\"\".\nIl 25 gennaio 1885 a Capua, per l'occasione delle celebrazioni del secondo centenario della nascita di Mazzocchi, Raffaele Perla disse: \nNiccol\u00f2 Capasso, dedic\u00f2 una poesia al Mazzocchi:"}
{"id": "698484", "revid": "599013", "url": "https://it.wikipedia.org/wiki?curid=698484", "title": "Fernand Augereau", "text": "Professionista tra il 1902 e il 1911. Nel 1903 termin\u00f2 al terzo posto il Tour de France. L'anno successivo vinse la Bordeaux-Parigi."}
{"id": "698486", "revid": "174925", "url": "https://it.wikipedia.org/wiki?curid=698486", "title": "Codice (bibliografia)", "text": ""}
{"id": "698487", "revid": "123344267", "url": "https://it.wikipedia.org/wiki?curid=698487", "title": "Feronia", "text": "Feronia, secondo la mitologia romana, era una dea della fertilit\u00e0, onorata tanto dai Romani quanto dai Sabini.\nStoria.\nFeronia era una dea di origine italica, protettrice dei boschi e delle messi, celebrata dai malati e dagli schiavi riusciti a liberarsi.\nTra i luoghi sacri a essa dedicati figurano Scorano, oggi frazione di Capena, ove sorge il \"Lucus Feroniae\", il santuario principale; a seguire Trebula Mutuesca (oggi Monteleone Sabino), Terracina, Preneste (oggi Palestrina), Etruria e l'area sacra di largo di Torre Argentina (tempio C) a Roma.\nFeronia diede presumibilmente anche il nome a una localit\u00e0 della Sardegna (forse in prossimit\u00e0 dell'attuale Posada) citata in molte carte antiche, ma mai individuata con precisione.\nSi narra che fosse la madre di Erilo, al quale era riuscita a procurare tre corpi e tre anime. Quando Evandro uccise Erilo, infatti, dovette ripetere l'operazione per tre volte.\nLa popolarit\u00e0 di Feronia nelle regioni dell'Italia centrale \u00e8 testimoniata da numerose iscrizioni.\nA San Severino Marche un teatro porta il suo nome poich\u00e9 nelle sue vicinanze si doveva trovare un tempio a ella dedicato; in frazione Monticchio dell'Aquila si erge tuttora una statua con delle scritte a lei dedicate; il capoluogo abruzzese \u00e8 inoltre luogo delle pi\u00f9 antiche testimonianze di celebrazione di Feronia. A Narni, nel piazzale della Rocca Albornoziana eretta nel 1367 a fini militari per volere del cardinale Egidio Albornoz, \u00e8 presente un'antica cisterna per la raccolta dell'acqua preesistente alla roccaforte: la cisterna \u00e8 stata eretta su un luogo allora sacro, in et\u00e0 pre-romana, dedicato alla dea Feronia.\nEra considerata da alcuni la paredra del dio Soranus e identificata anche con la divinit\u00e0 etrusca Cavatha."}
{"id": "698491", "revid": "124224890", "url": "https://it.wikipedia.org/wiki?curid=698491", "title": "Echidna (mitologia)", "text": "Echidna () \u00e8 un personaggio della mitologia greca che aveva la forma di un corpo di donna che terminava con una coda di serpente al posto delle gambe.\nGenealogia.\nLa figura di Echidna \u00e8 stata ripresa da vari autori. Esiodo cita dei riferimenti all'oceanina Ceto e senza specificare che il padre sia il marito Forco ma poi la definisce figlia di Crisaore e di un'altra oceanina (Calliroe) e quindi sorella di Gerione. Pausania cita come madre l'oceanina Stige, mentre Apollodoro scrive invece che sia figlia di Tartaro e Gaia.\nLe sono stati attribuiti molti figli mostruosi ed avuti non sempre dallo stesso compagno. Con Tifone gener\u00f2 Ortro Cerbero, la Sfinge, l'Idra di Lerna e la Chimera. Con il figlio Ortro il Leone di Nemea. &lt;br&gt;\nSecondo Esiodo partor\u00ec Sfinge dal figlio Ortro e non dal marito Tifone.\nSecondo alcuni anche il drago Ladone e l'avvoltoio che torturava il titano Prometeo, quando quest'ultimo era incatenato sul Caucaso, erano figli di Echidna.\nPare che anche la scrofa di Crommione fosse figlia di Tifone ed Echidna. Anche Porcete e Caribea ( i due serpenti che assalirono e uccisero Laocoonte e i suoi figli ) e il Drago della Colchide ( che custodiva il Vello d'Oro ) erano figli di Tifone ed Echidna.\nSi racconta che Echidna ebbe anche tre figli da Eracle: Agatirso, Gelono e Scite (capostipite degli sciti). Infatti, mentre l'eroe portava in Grecia la mandria di Gerione, durante una delle sue fatiche, Echidna gli rub\u00f2 la mandria e le cavalle e glieli riconsegn\u00f2 solo dopo aver goduto dell'eroe.\nMitologia.\nViveva rinchiusa in una caverna della Cilicia, nel paese degli Arimi. Altre tradizioni la pongono nel Peloponneso: qui sarebbe stata uccisa da Argo dai Cento Occhi, perch\u00e9 aveva l'abitudine di divorare i passanti.\nGli abitanti delle colonie greche del Ponto Eusino raccontavano una leggenda su Echidna piuttosto diversa. Secondo loro, Eracle una volta giunto in Scizia mise i suoi cavalli a pascolare prima di addormentarsi ed una volta risvegliatosi non li trov\u00f2 pi\u00f9. Cercandoli trov\u00f2 il mostro Echidna che viveva in una caverna e che gli promise di restituirgli i cavalli se avesse acconsentito a unirsi carnalmente a lei. Eracle accett\u00f2 ed essi ebbero tre figli: Agartiso, Gelono, eponimo della citt\u00e0 di Gelona, e Scite; quest'ultimo dette il nome alla stirpe degli Sciti."}
{"id": "698493", "revid": "73537", "url": "https://it.wikipedia.org/wiki?curid=698493", "title": "Antikythira", "text": ""}
{"id": "698500", "revid": "21880", "url": "https://it.wikipedia.org/wiki?curid=698500", "title": "Eudyptes chrysocome chrysocome", "text": ""}
{"id": "698505", "revid": "1573940", "url": "https://it.wikipedia.org/wiki?curid=698505", "title": "Torre dei Gianfigliazzi", "text": "La Torre dei Gianfigliazzi si trova in Via Tornabuoni a Firenze, accanto alla chiesa di Santa Trinita e davanti al Palazzo Spini Feroni.\nStoria.\nPi\u00f9 che di torre si potrebbe parlare di torrione o quasi di \"palagio\" per la pianta spaziosa di questa struttura. Essa fu costruita per la famiglia guelfa dei Ruggerini e venne quasi totalmente abbattuto dopo la cacciata dei guelfi del 1260 (dopo la Battaglia di Montaperti). Venne ricostruita e in seguito pass\u00f2 ai Fastelli e, alla fine del Trecento, ai Gianfigliazzi, che ne rimase proprietaria fino all'estinzione nel 1764.\nAgli inizi dell'Ottocento la torre fu usata dall'Accademia dei Nobili.\nFu pesantemente restaurato nel 1841, quando fu ricostruito il coronamento con i merli e i beccatelli a imitazione dell'antistante Palazzo Spini Feroni. In quell'epoca dovettero anche venire infittiti i piani, con l'apertura di nuove file di finestre rettangolari. Oggi ospita un albergo.\nArchitettura.\nAll'esterno si nota il rivestimento in pietra con grosse bozze squadrate di forma regolare, fino alla cornice marcapiano del primo piano. I livelli superiori presentano il pi\u00f9 semplice filaretto. Sulla facciata si notano cinque file di finestre su altrettanti piani, le buche pontaie allineate, quattro stemmi dei Gianfigliazzi (con il leone rampante) e, sotto i beccatelli che sorreggano la merlatura di tipo \"guelfo\", sono ancora presenti gli stemmi delle famiglie che possedettero l'edificio in precedenza. Inoltre si possono vedere ancora i ferri antichi, usati per legare i cavalli e per sostenere torce, stendardi e quant'altro.\nAl piano terra si trova una loggia a tre fornici con sei volte a crociera costolonate in laterizio, che poggiano sulle mura perimetrali e su due pilastri polilobati in pietra, rimessi in luce in un recente restauro. Oggi ospita esercizi commerciali. La scala per i piani oggi si trova nell'aggiunta a sinistra della torre, mentre anticamente era esterna, nella corte retrostante. Tra la torre e la chiesa di Santa Trinita esisteva un vicolo, otturato poi da superfetazioni, dove oggi si trova un edificio di colmo."}
{"id": "698506", "revid": "767487", "url": "https://it.wikipedia.org/wiki?curid=698506", "title": "Anche gli uccelli uccidono", "text": "Anche gli uccelli uccidono (\"Brewster McCloud\") \u00e8 un film del regista statunitense Robert Altman girato nel 1970.\nTrama.\nIl giovane Brewster McCloud vive da eremita in un locale interrato nello stadio coperto del \"Reliant Astrodome\" di Houston, impegnato ad allenarsi ed a costruire un macchinario che gli permetta di volare. In questa sua impresa \u00e8 spalleggiato dalla misteriosa Louise, che segue il progetto e i preparativi di Brewster. I due manterranno un rapporto ambiguo, ricambiato ma non appagato, in quanto la donna gli ha imposto di non avere rapporti fino alla realizzazione del suo progetto, relazione che si interromper\u00e0 bruscamente quando verr\u00e0 meno alla promessa con la giovanissima Suzanne. Nel frattempo avvengono alcuni misteriosi omicidi ai danni di chiunque in qualche modo intralci il progetto ed il quieto vivere di Brewster. Le indagini della polizia andranno molto a rilento nonostante l'intervento di un esperto, il detective Shaft, che si ritrover\u00e0 a brancolare nel buio e dal suo continuo imprecare \"sincrotroni!\". Il caso si risolve attraverso Suzanne, rivelando alla polizia la confessione di Brewster sulla responsabilit\u00e0 materiale degli omicidi. La polizia fa irruzione all'interno dell\"Astrodome\" e Brewster, che ha terminato il progetto, tenta il volo all'interno. La stanchezza ed il cedimento della macchina faranno s\u00ec che - come Icaro - lo sventurato si schianti fatalmente al suolo."}
{"id": "698510", "revid": "76963", "url": "https://it.wikipedia.org/wiki?curid=698510", "title": "Jean-Michel Folon", "text": "Il suo stile \u00e8 caratteristico: visi uniformi, abiti spesso scuri, colori sfumati dal blu al malva con predilezione per l'acquarello.\nBiografia.\nNacque a Uccle, in Belgio, intraprese gli studi di architettura a Bruxelles presso l'\u00c9cole Saint-Luc che per\u00f2 abbandon\u00f2 nel 1955 per dedicarsi al disegno. Si trasfer\u00ec in seguito a Parigi. L\u00ec fu influenzato dall'avanguardia di Pablo Picasso e i surrealisti. Nel 1960 i suoi lavori ricevettero una positiva accoglienza e vennero pubblicati dalle riviste newyorkesi \"Esquire\", \"Horizon\", \"The New Yorker\" e \"Time\".\nNel 1967 incominci\u00f2 una collaborazione con lo scrittore Giorgio Soavi con il quale realizz\u00f2 numerosi progetti per Olivetti. Importanti i libri illustrati per l'azienda di Ivrea, tra cui \"La metamorfosi\" di Franz Kafka e \"Le Cronache marziane\" di Ray Bradbury.\nPer le edizioni Nuages di Milano illustr\u00f2 inoltre \"L'uomo invisibile\" di H. G. Wells (1992) e \"Favole\" di Jean de Lafontaine (1996).\nLa consacrazione come illustratore arriv\u00f2 nel 1969 con una mostra allestita presso la galleria Lefebre di New York che fece conoscere i suoi acquerelli in tutto il mondo.\nRisalgono al 1970 le prime esposizioni in Italia in occasione della Biennale di Venezia nel padiglione belga e presso la galleria \"Il Milione\" di Milano. Nello stesso anno realizz\u00f2 un \"murale\" di 165 m2 nella metropolitana di Bruxelles dal titolo \"Magic City\". Importante, negli stessi anni, la produzione di manifesti (per il Festival dei Due Mondi, per il Festival di Cannes, per Amnesty International...) che hanno fatto parlare di lui come \"l'ultimo \"affichiste\"\":\nNegli anni successivi si realizzarono mostre di sue opere in vari paesi del mondo, in particolare quelle tenutesi al Mus\u00e9e des Arts D\u00e9coratifs di Parigi e ai Musei Reali di Belle Arti del Belgio a Bruxelles riscossero particolare successo.\nDal 1971 venne utilizzata della trasmissione \"Italiques\" de Marc Gilbert, una striscia animata realizzata da Folon in apertura e chiusura, cosa che port\u00f2 il grande pubblico a conoscere l'autore belga. Risale al 1974 la sua litografia \"Ein Baum stirbt - Un albero muore\", esemplare numerato, conservata al Museo Cantonale d'Arte di Lugano. Dal 1975 venne utilizzata dal canale televisivo francese Antenne 2 una striscia animata in apertura e chiusura delle trasmissioni.\nDurante gli anni ottanta intraprese nuove esperienze con l'allestimento di scenografie, la scultura su legno e la creazione di cartoni animati. Negli anni novanta comincia a modellare la pietra e il bronzo:\nIl 1989 segn\u00f2 il suo successo filatelico e pubblico in Francia: egli concep\u00ec il logo dell'esposizione internazionale filatelica di Parigi Philexfrance 89 e il logo degli \u00abuccelli\u00bb che sono stati il simbolo della commemorazione della Rivoluzione francese su numerosi francobolli e oggetti commemorativi nel mondo.\nNel 1990 espone al Metropolitan Museum di New York ma la scelta delle opere da parte di William S. Lieberman, curatore dell'esposizione, lo lascer\u00e0 insoddisfatto tanto da confessare, in una conversazione con la gallerista Cristina Taverna: \u00ab\u00c8 come essere arrivato in Finale al Torneo di Wimbledon e averlo perso!\u00bb\nAltra collaborazione con aziende italiane inizi\u00f2 nel 1981 quando realizz\u00f2 un'intera campagna pubblicitaria in collaborazione con Alberto Meomartini con manifesti, cartoni animati e \"murales\" su tematiche ambientali per la Snam.\nNel 1999 fu lui a dipingere il drappo per il palio di Siena.\nIl 27 ottobre 2000 l'artista inaugur\u00f2 una fondazione a suo nome con sede al parco de La Hulpe nei dintorni di Bruxelles dove si trovano pi\u00f9 di trecento sue opere.\nNel 2003 fu insignito dell'Ordine della Legione d'onore dal presidente della Repubblica francese Jacques Chirac; inoltre ricevette la nomina ad ambasciatore dell'Unicef.\nNel 2005 fu tenuta a Firenze la sua pi\u00f9 grande mostra, \"Folon Firenze\", curata da Marilena Pasquali, dove l'artista espose i suoi famosi acquarelli e le sue sculture al Forte di Belvedere, proprio dove anni prima aveva esposto Henry Moore. Nel 2011, successivamente alla sua morte, parte di tali opere sono state donate dalla moglie alla citt\u00e0 di Firenze, che le ha collocate nel Giardino delle Rose. Una mostra dallo stesso titolo, \"Folon Firenze\", si era tenuta nella citt\u00e0 toscana nel 1990, a cura di Cristina Taverna.\nJean-Michel Folon \u00e8 stato anche un ardente difensore dei diritti umani. Ha infatti illustrato varie campagne di sensibilizzazione per Amnesty International.\nIl 20 ottobre 2005 l'artista si spense a Montecarlo a causa della leucemia di cui soffriva da alcuni anni."}
{"id": "698511", "revid": "26601", "url": "https://it.wikipedia.org/wiki?curid=698511", "title": "Scarubbi", "text": ""}
{"id": "698514", "revid": "287204", "url": "https://it.wikipedia.org/wiki?curid=698514", "title": "Peugeot J5", "text": "Il J5 era un furgone prodotto negli anni ottanta dalla Fiat presso lo Stabilimento Sevel Val di Sangro situato ad Atessa (CH) per conto della Casa francese Peugeot.\nIntrodotto a partire dal 1981 J5 fu realizzato in seguito ad una joint-venture tra Gruppo PSA e Gruppo Fiat, con il quale ci si accord\u00f2 a costruire veicoli commerciali a partire da un progetto comune.\nIl J5 equivale alla prima serie del Fiat Ducato (oltre che con l'altra variante francese, la Citro\u00ebn C25, ed era disponibile in versione furgonata, a tetto alto o basso, pick-up, telonato o cassonato.\nIl suo successo fu circoscritto praticamente alla sola Francia, mentre in Italia e nel resto d'Europa si diffuse rapidamente il Fiat Ducato.\nLa gamma di motori prevedeva sia versioni a benzina che a gasolio, tutti a 4 cilindri. Tra i motori a benzina troviamo un 1.8 da 69 CV ed un 2.0 proposto sia senza catalizzatore, con potenza di 75 CV, sia con catalizzatore, con potenza di 84 CV. Tra i propulsori a gasolio, invece, vi era un motore Peugeot 1.9 aspirato da 70\u00a0CV e il 2.5 Sofim (8140) in versione aspirata da 74\u00a0CV e turbodiesel da 95\u00a0CV a iniezione diretta.\nAlla fine degli anni ottanta, fu sottoposto ad un restyling nel frontale, costituito dalla modifica di fari e calandra. Fu tolto di produzione nel 1994. L'anno successivo \u00e8 stato sostituito dal Boxer, corrispondente alla nuova serie di Fiat Ducato II."}
{"id": "698516", "revid": "1005847", "url": "https://it.wikipedia.org/wiki?curid=698516", "title": "Presidente del Partito Comunista Cinese", "text": "La carica di Presidente del Partito Comunista Cinese (), fu il pi\u00f9 alto grado all'interno del PCC sino alla morte di Mao Zedong. La denominazione ufficiale era Presidente del comitato centrale del Partito Comunista Cinese.\nGi\u00e0 fra il 1922 e il 1925, Chen Duxiu (gi\u00e0 segretario dell'Ufficio Centrale del PCC dal 21 al 22) venne eletto presidente del Comitato Esecutivo Centrale, ma poi il nome venne cambiato in \"segretario generale del CEC\". La carica venne introdotta nel marzo 1943, quando l'Ufficio politico decise di sollevare Zhang Wentian dalla carica di segretario generale e nomin\u00f2 Mao Zedong presidente dell'Ufficio Politico del Comitato Centrale del Partito Comunista Cinese. Il VII Congresso del PCC introdusse nello Statuto la carica di presidente del Comitato Centrale, relegando il segretario generale a questioni di ordinaria amministrazione della Segreteria del Partito. Il presidente era eletto dal Comitato Centrale del PCC in seduta plenaria e aveva piena giurisdizione sul CC, sul suo Ufficio politico e sul Comitato permanente di quest'ultimo.\nLo Statuto del PCC del 1969 (IX Congresso) introdusse la figura di un unico vicepresidente, per concedere pi\u00f9 autorit\u00e0 a Lin Biao come successore legittimo di Mao. Lo Statuto del 1973 (X Congresso) reintrodusse la vicepresidenza collettiva, gi\u00e0 presente dal 1956. Nel 1976, Hua Guofeng venne nominato primo vicepresidente del Comitato Centrale.\nLa Costituzione cinese del 1975 rappresent\u00f2 un rafforzamento dell'influenza del Partito sullo Stato. Il Comitato Centrale (e, per estensione, il presidente) venne preposto al Congresso nazionale del popolo. Il secondo comma dell'art. 15 indicava che \"il presidente del Comitato Centrale del Partito Comunista Cinese comanda tutte le forze armate del paese\".\nQuando Hua Guofeng succedette a Mao alla presidenza del Partito, fu incapace di consolidare il proprio potere fino a quando l'allora vicepresidente Deng Xiaoping divenne, dal 1978, la figura preminente della Repubblica Popolare Cinese.\nLa carica di Presidente del partito fu abolita nel 1982 sostituita nuovamente dal segretario generale."}
{"id": "698522", "revid": "466539", "url": "https://it.wikipedia.org/wiki?curid=698522", "title": "Sentore", "text": "Nelle analisi organolettiche dei vini si definisce sentore un profumo o una famiglia di profumi recepiti per via nasale o retronasale. I sentori si possono classificare per provenienza (\"primari, secondari, terziari e sentori di difetti\") o per famiglie descrittive (\"aromatici, floreali, fruttati, vegetali, speziati, tostati, animali, eterei, diversi\")\nClassificazione per provenienza.\nSentori di difetti.\nSono gli odori e sapori di tappo, feccia, zolfo, muffa, marcio, secco, stalla ecc. Sono odori anomali e sgradevoli che normalmente derivano da agenti esterni al vino. Solo in rari casi sono considerati accettabili.\nSentori primari.\nSono quegli aromi che derivano direttamente dal vitigno; normalmente vitigni aromatici o semiaromatici. Sono tipicamente primari i profumi di muschio, salvia, rosa, pesca, pera (talvolta), erba, peperone e altri riconoscimenti.\nSentori secondari.\nSono quegli aromi che si vengono a creare ad opera di enzimi appena prima della fermentazione e ad opera dei lieviti durante la fermentazione. Sono tipicamente secondari i profumi floreali e di frutta (salvo quanto detto sopra).\nSentori terziari.\nSono quegli aromi che si sviluppano durante il periodo di invecchiamento di un vino. Sono tipicamente terziari i profumi animali, di spezie ed eterei.\nClassificazione per famiglia descrittiva.\nSentori aromatici.\nSono quei profumi che ricordano molto da vicino il profumo dell'uva di provenienza.\nSentori floreali.\nSono profumi che richiamano un insieme di note di fiori. Generalmente hanno sentori floreali i vini bianchi giovani (fiori di acacia, biancospino, etc), i vini rossi sia giovani (viola mammola, rosa fresca, etc.) che invecchiati (violetta appassita, rosa appassita, etc.)\nSentori fruttati.\nSono profumi che richiamano vari tipi di frutta. A seconda della tipologia di vino e del suo grado di invecchiamento questi profumi spaziano dal riconoscimento di mela, banana, pesca o melone fino alle fragole, ai frutti di bosco ed infine alla confettura di frutta o la frutta secca. Generalmente tendono ad avere sentori di frutta a polpa chiara i vini bianchi e a polpa rossa i vini rossi. Sempre in generale i vini giovani tendono ad avere sentori di frutta fresca o addirittura acerba, mentre i vini invecchiati tendono ad avere sentori di frutta matura, stramatura, confettura o addirittura frutta secca.\nSentori vegetali.\nSono profumi che evocano sensazioni di erba fresca tritata, peperoni freschi, foglia di pomodoro ecc. Molti di questi sentori provengono da uve semi-aromatiche. \u00c8 per esempio abbastanza frequente trovare un profumo di peperoni verdi freschi in un cabernet sauvignon giovane.\nSentori speziati.\nSono profumi che ricordano le spezie; si riscontrano spesso -ma non necessariamente- nei vini bianchi e rossi maturati in botti di legno o barriques. Tipici per questa famiglia sono i profumi di vaniglia, cannella, chiodi di garofano, pepe nero, anice ecc.\nSentori tostati.\nSono profumi che ricordano l'orzo tostato, il caff\u00e8, il catrame, il fumo di legna ecc. Possono essere segno di surmaturazione di alcune uve, possono essere derivati dall'affinamento o dall'invecchiamento di un vino.\nSentori animali.\nSono quei profumi che ricordano il mondo animale, quali il profumo di cuoio, di pip\u00ec di gatto, di selvatico, di sudore. Spesso fanno parte dei sentori di difetti ma talvolta sono voluti e altre volte sono tipici del vitigno.\nSentori eterei.\nSono quei profumi che ricordano l'odore della ceralacca, dello smalto da unghie, della cera. Non sempre sono benvoluti dai produttori. Se ben costruiti concorrono positivamente a formare la complessit\u00e0 del bouquet di molti dei pi\u00f9 famosi vini.\nSentori diversi.\nSono tutti quei sentori che non rientrano nelle precedenti famiglia ma li si possono trovare nel vino. Profumi di miele, tabacco, formaggio, aceto, zolfo, medicina, legno, burro, farina, silicone, funghi, sudore, capra ecc. Talvolta vanno ad arricchire il bouquet di un vino ma altre volte sono originati da dei difetti. Tipici in alcuni vini sono considerati difetti in altri."}
{"id": "698523", "revid": "21880", "url": "https://it.wikipedia.org/wiki?curid=698523", "title": "Nothura darwinii salvadorii", "text": ""}
{"id": "698526", "revid": "10473", "url": "https://it.wikipedia.org/wiki?curid=698526", "title": "Girolamo Saccheri", "text": ""}
{"id": "698528", "revid": "729019", "url": "https://it.wikipedia.org/wiki?curid=698528", "title": "Nicola Conte (ufficiale)", "text": "Biografia.\nNacque a Tripoli, nell'allora Africa Settentrionale Italiana, il 15 aprile 1920. \nNel 1938 diviene allievo della Regia Accademia Navale di Livorno, uscendone con il grado di guardiamarina nel 1941. Fu dapprima imbarcato sulla nave da battaglia \"Littorio\" e poi sulla \"Vittorio Veneto\" dove consegu\u00ec la promozione a sottotenente di vascello.\nNel maggio 1942 pass\u00f2, dietro sua domanda, alla X\u00aa Flottiglia MAS e, ottenuto il brevetto da sommozzatore, oper\u00f2 nell'ambito del Reparto d'assalto subacqueo.\nAll'atto dell'armistizio dell'8 settembre 1943 rifiut\u00f2 la richiesta del suo comandante, capitano di fregata Junio Valerio Borghese, di collaborare con la Marina della Repubblica Sociale Italiana. Raggiunta Roma entr\u00f2 a far parte attiva del Fronte militare di resistenza della Regia Marina, e dopo la liberazione della Capitale, il 4 giugno 1944 raggiunse il Centro Marina di Roma, venendo destinato al ricostituito Gruppo mezzi d'assalto. Fu protagonista nelle acque di Genova, assieme al sottocapo Evelino Marcolini, dell'impresa che nella notte del 19 aprile 1945 port\u00f2 al danneggiamento della portaerei \"Aquila\", operazione che gli valse la concessione della medaglia d'oro al valor militare a vivente e la promozione a tenente di vascello per merito di guerra.\nDopo la fine del conflitto, dall'ottobre 1945 al dicembre 1947, prest\u00f2 servizio al Centro Subacqueo di Taranto, partecipando attivamente alle operazioni di sminamento e bonifica delle coste e dei porti dell'Adriatico. Collocato in aspettativa per infermit\u00e0 contratta in servizio, nel 1951 fu posto in congedo assoluto ed iscritto nel Ruolo d'Onore nel grado di capitano di corvetta. Promosso capitano di fregata nel 1962, divenne capitano di vascello nel 1967. Si spense a Roma il 15 aprile 1976."}
{"id": "698537", "revid": "1645873", "url": "https://it.wikipedia.org/wiki?curid=698537", "title": "Territorio di Perm'", "text": "Il territorio di Perm' (in russo \u041f\u0435\u0301\u0440\u043c\u0441\u043a\u0438\u0439 \u043a\u0440\u0430\u0439, \"Permskij kraj\"), \u00e8 un kraj della Russia.\nIl territorio \u00e8 nato il primo dicembre del 2005 dall'unione dell'oblast' di Perm' con il circondario dei Komi-Permiacchi avvenuta a seguito di un referendum tenutosi nel 2004.\nIl circondario dei Komi-Permiacchi ha conservato il suo status di circondario autonomo per un periodo di transizione dal 2006 al 2008.\nGeografia fisica.\nLa regione di Perm' \u00e8 situata ad ovest della catena degli Urali, al confine tra Europa e Asia.\nConfina a nord con la repubblica dei Comi, ad est con l'oblast' di Sverdlovsk, a sud con la repubblica di Baschiria e a ovest con la repubblica di Udmurtia e l'oblast' di Kirov.\nIl territorio \u00e8 caratterizzato ad occidente e nell'area centrale da catene di basse colline tra le quali si stende la valle del fiume Kama. Il Kama scorre da nord a sud e poi dopo aver bagnato Perm' piega verso sud-ovest per raggiungere la foce nel Volga. A oriente si ergono i rilievi montuosi degli Urali che superano i metri. Il Kama riceve numerosi affluenti nel territorio del kraj. Tra i principali affluenti sono da ricordare: Vi\u0161era, Sylva, Irfen e \u010cusovaja. Lo sbarramento del Kama forma il bacino artificiale omonimo di posto nell'area centrale."}
{"id": "698539", "revid": "44876", "url": "https://it.wikipedia.org/wiki?curid=698539", "title": "Campionato Interregionale 1989-1990", "text": "Il Campionato Interregionale 1989-1990 fu la 42\u00aa edizione del campionato di categoria e il V livello del calcio italiano.\nStagione.\nAggiornamenti.\nAd inizio stagione le seguenti societ\u00e0 non si iscrissero al campionato:\nPer far fronte a questa carenza di organico la L.N.D. ha riammesso al Campionato Interregionale: , e .\nL'Agrigento-Favara a fine stagione cambia denominazione in \"Agrigento Hinterland\".&lt;br&gt;Il Rovigo Calcio cambia denominazione in \"Delta Lat Rovigo\".&lt;br&gt;L'F.B.C. Union Clodia Sottomarina cambia denominazione in \"S.S.C. Chioggia Sottomarina\" e si iscrive con questo nome.&lt;br&gt;L'Angizia Luco cambia denominazione in \"Luco dei Marsi\".\nGirone A.\nLa Pegliese \u00e8 una compagine di Genova.&lt;br&gt;La Carcarese \u00e8 una compagine di Carcare.\nClassifica finale.\nLegenda:\nRegolamento:\nGirone B.\nIl Nizza Millefonti \u00e8 una compagine di Torino.\nClassifica finale.\nLegenda:\nRegolamento:\nNote:\nGirone C.\nLa Nova Gens \u00e8 una rappresentativa della citt\u00e0 di Noventa Vicentina.&lt;br&gt;La Rotaliana \u00e8 una rappresentativa della citt\u00e0 di Mezzolombardo.\nClassifica finale.\nLegenda:\nRegolamento:\nNote:\nGirone D.\nIl Centro del Mobile \u00e8 una compagine della citt\u00e0 di Brugnera.\nClassifica finale.\nLegenda:\nRegolamento:\nSpareggio.\nSpareggio salvezza.\nOpitergina e Fontanafredda terminarono a pari punti. Si rese necessario uno spareggio.\nGirone E.\nLa Virtus Roteglia \u00e8 una rappresentativa della citt\u00e0 di Castellarano.&lt;br&gt;Il Bozzano \u00e8 una rappresentativa della citt\u00e0 di Massarosa.Il Tuttocalzatura \u00e8 una rappresentativa della citt\u00e0 di Castelfranco di Sotto.&lt;br&gt;La Big Blu Castellina \u00e8 una rappresentativa della citt\u00e0 di Castellina in Chianti.\nClassifica finale.\nLegenda:\nRegolamento:\nSpareggi.\nSpareggio salvezza.\nBibbienese e Big Blu Castellina terminarono a pari punti. Si rese necessario uno spareggio.\nGirone F.\nLa Castelfrettese \u00e8 una rappresentativa della frazione di Castelferretti, nel comune di Falconara Marittima.\nClassifica finale.\nLegenda:\nRegolamento:\nNote:\nGirone G.\nClassifica finale.\nLegenda:\nRegolamento:\nNote:\nGirone H.\nLa San Marco \u00e8 una rappresentativa della citt\u00e0 di Cabras.&lt;br&gt;L'Ozierese \u00e8 una rappresentativa della citt\u00e0 di Ozieri.\nClassifica finale.\nLegenda:\nRegolamento:\nNote:\nGirone I.\nClassifica finale.\nLegenda:\nRegolamento:\nNote:\nSpareggi.\nSpareggio promozione.\nFormia e Cynthia terminarono il campionato a pari punti. Si rese necessario uno spareggio. \nSpareggio salvezza.\nPolicassino e Maddalonese terminarono il campionato a pari punti. Si rese necessario uno spareggio.\nGirone L.\nClassifica finale.\nLegenda:\nRegolamento:\nGirone M.\nIl Praia \u00e8 una compagine di Praia a Mare.\nClassifica finale.\nLegenda:\nRegolamento:\nNote:\nGirone N.\nClassifica finale.\nLegenda:\nRegolamento:\nNote:\nSpareggi.\nSpareggio retrocessione.\nJuventina Gela e Caltagirone terminarono il campionato a pari punti. Si rese necessario uno spareggio.\nTrofeo Jacinto.\nTra le 12 promosse alla categoria superiore si \u00e8 disputato il Trofeo Jacinto, che \u00e8 stato vinto dall' al suo primo titolo."}
{"id": "698541", "revid": "1573940", "url": "https://it.wikipedia.org/wiki?curid=698541", "title": "Torre degli Alberti", "text": "La torre degli Alberti, situata in via de' Benci 10 all'angolo con borgo Santa Croce, \u00e8 un'antica torre del centro storico di Firenze.\nStoria.\nLa torre era la base principale della famiglia degli Alberti di Catenaia una delle pi\u00f9 potenti e numerose famiglie della Firenze medievale. La torre si erge in prossimit\u00e0 della linea dove correvano le mura cittadine del secondo cerchio (1172-1175), dotate di fossato (come ricorda il nome dell'antistante chiesa di San Jacopo tra i Fossi) che creava una specie di isola, detta \"isola di Santa Croce\".\nIn questa zona della citt\u00e0 caratterizzata dalla presenza di molte propriet\u00e0 della famiglia Alberti, alla quale \u00e8 riconducibile anche la costruzione di questa fabbrica, voluta negli ultimi anni del XIII secolo da Alberto, Lapo e Neri degli Alberti del Giudice da Catenaia. Un primo intervento di rinnovo \u00e8 ricordato nel 1356. La loggetta viene fatta risalire agli inizi del Quattrocento.\nEra ancora degli Alberti nel 1759, quando una lettera di Giovan Battista Dei la cita come in pessime condizioni appigionata a un maniscalco. Il ramo fiorentino della famiglia si estinse nel 1836, dopodich\u00e9 la torre pass\u00f2, come molte altre propriet\u00e0 del casato, ai Mori Ubaldini Alberti, che sicuramente ne erano proprietari nel 1843.\nL'esposizione alle intemperie delle \"antiche gloriose strutture\" intensific\u00f2 purtroppo l'azione disgregatrice degli agenti atmosferici. Fu restaurata nel 1938 in occasione della visita di Hitler a Firenze. Indipendentemente da tale evento, la struttura ha comunque subito nel tempo innumerevoli e importanti interventi conservativi, l'ultimo dei quali ha coinvolto la fabbrica per quasi tutta la seconda met\u00e0 del Novecento. Nel 1953 si rilevarono infatti importanti lesioni alla torre, con una preoccupante situazione statica poi aggravata dai danni prodotti dall'alluvione del 4 novembre 1966. Negli anni settanta il Comune di Firenze eman\u00f2 quindi una serie di ordinanze (1971-1974) che invitavano la propriet\u00e0 a intervenire: a parte un modesto cantiere volto al ripristino della loggia nel 1979, solo nel 1983 si present\u00f2 un progetto complessivo di restauro, per le cure dell'ingegner Andrea Chiarugi e dell'architetto Giuseppe Scacciati, in parte sollecitato dalla stampa cittadina e dalle raccolte di firme volte alla salvaguardia di un edificio che, transennato, sembrava minacciare imminente rovina. Una serie di opere provvisionali per la messa in sicurezza della fabbrica vennero eseguite tra il 1983 e il 1989, poi interrotte, anche per incomprensioni tra la direzione del cantiere e la propriet\u00e0. Un nuovo progetto fu presentato nel 1990 e i lavori ripresi l'anno successivo, con la direzione dei lavori dell'architetto Giuseppe Scacciati e con la collaborazione dell'ingegnere Enrico Baroni. Nel 1994 il cantiere inizi\u00f2 ad interessare anche l'edificio confinante (della stessa propriet\u00e0, con affaccio sia su via de' Benci sia su borgo Santa Croce) fino a concludersi, per quanto relativo agli esterni, attorno al 1995. Gli interventi agli ambienti interni sono proseguiti fino all'anno 2000.\nUn rilievo dello stato attuale delle piante dei vari livelli e del prospetto della torre su via de' Benci (comprensivo dell'edificio tre quattrocentesco adiacente) \u00e8 stato pubblicato da Gian Luigi Maffei.\nLa torre, con la sua loggia e il palazzo limitrofo, appare nell'elenco redatto nel 1901 dalla Direzione generale delle antichit\u00e0 e belle arti, quale edificio monumentale da considerare patrimonio artistico nazionale, ed \u00e8 sottoposta a vincolo architettonico dal 1914.\nDescrizione.\nLa torre a pianta trapezoidale, evidentemente scapitozzata, molto insolita nel panorama dell'architettura medioevale fiorentina. Presenta sulle facciate laterali e su quella principale in angolo delle piccole finestre, anche se \u00e8 possibile ancora vedere le sagome tamponate di pi\u00f9 antiche monofore. Oltre che sul fronte dove campeggia l'arme della famiglia (d'azzurro, a quattro catene d'argento moventi dai quattro angoli dello scudo e riunite in cuore per un anello dello stesso), le catene araldiche ricorrono sui capitelli della piccola e elegante loggia che segna il bivio stradale, oggi ingresso a un bar.\nL'antica porta di accesso alla torre la si vede, murata, sul fianco che prospetta borgo Santa Croce. Il terrazzino pi\u00f9 in alto \u00e8 un'aggiunta ottocentesca, che stempera il severo carattere difensivo della torre. Oltre esso si apre una sala riccamente decorata sempre nel corso di quel secolo quando, come documentano le fotografie pubblicate da Marco Dezzi Bardeschi e da Mario Tasso, la torre si presentava ancora intonacata. L'attuale immagine della torre, con l'apparecchio murario a vista, \u00e8 da far risalire all'intervento di demolizione dell'intonaco attuato su questo come su molti altri edifici medioevali della zona in occasione dei ripristini del 1938.\nA lungo l'ambiente al piano terreno \u00e8 stato occupato dal Caff\u00e8 delle Colonnine, uno dei pi\u00f9 antichi di Firenze, e oggi ospita un altro locale pubblico."}
{"id": "698544", "revid": "36426", "url": "https://it.wikipedia.org/wiki?curid=698544", "title": "Da Romano", "text": "Gli Ecelini o Ezzelini (in origine detti Da Onara, poi detti Da Romano) furono un'antica famiglia nobiliare di origini germaniche, molto potente e influente nell'odierno Veneto.\nIl loro prestigio fu dovuto soprattutto a tre personaggi: Ezzelino I il Balbo, Ezzelino II il Monaco, Ezzelino III il Terribile. Ma fu anche a causa di quest'ultimo, spietato e temuto, che la dinastia giunse alla sua fine.\nMorto infatti l'imperatore Federico II di Svevia, sostenitore della famiglia, e anche Ezzelino III, nel 1260 si giunse a una drastica decisione. Infatti la popolazione della Marca Trevigiana si ribell\u00f2 ad essi e la lega dei Guelfi ordin\u00f2 la loro distruzione. Cos\u00ec Alberico da Romano venne assassinato e con lui la moglie e tutti i figli, causando in un colpo solo l'estinzione della dinastia degli Ezzelini.\nStoria.\nOrigini.\nI primi membri noti della famiglia da Romano sono Ecelo (o Ezzelo) e sua moglie Gisla, attestati in alcuni documenti degli anni 1070. Verosimilmente i loro antenati erano di origini germaniche, ma non \u00e8 possibile dire in che periodo fossero giunti in Italia; non trova conferma quanto riferito da Rolandino da Padova, e cio\u00e8 che il capostipite, di nome Arpone, sarebbe stato un modesto soldato (\"ab uno equo\" \"con un solo cavallo\") sceso al seguito di Corrado II il Salico.\nIn uno scritto del 1076 Ecelo si autodefin\u00ec come \"da Onara e da Romano\", due localit\u00e0 in posizione strategica dove convergevano, in modo non sempre preciso, i confini di Treviso, Vicenza e Padova. Romano, in particolare, rappresentava un centro fortificato di una notevole importanza, posto ai piedi delle Prealpi Venete e non distante dal punto in cui il fiume Brenta entrava in pianura, in corrispondenza dell'inizio del percorso Canale del Brenta-Valsugana che consentiva i collegamenti tra i due versanti delle Alpi. Questo permise alla casata di imporsi in un'importante area di transito, svolgendo inizialmente una politica sovracittadina; successivamente, tesero ad avvicinarsi sempre pi\u00f9 alla vita pubblica trevigiana.\nIl secondo esponente di rilievo \u00e8 Ezzelino I (detto \"il Balbo\") figlio di Alberico di Ecelo. Viene citato per la prima volta nel 1135, quando fu presente alla vendita di una \"massaricia\" da parte di due coniugi di Mestre - allora sottoposta a Treviso - al monastero veneziano dei Santi Secondo ed Erasmo.\nEzzelino I divenne sempre pi\u00f9 potente in terre e ricchezze, e fu un sostenitore e uno dei capi della Lega Lombarda, fondata per contrastare Federico I Barbarossa in Italia.\nDa Ezzelino I nacque Ezzelino II (o Ecelino II). Costui (poi noto come \"il Monaco\" per essersi nel 1221 ritirato a vita religiosa), tosto della gloria paterna, fu podest\u00e0 di Treviso nel 1191, di Verona nel 1200, di Vicenza nel 1211. Fu sotto di lui che venne distrutto Onara, il castello storico di famiglia.\nDopo ben tre matrimoni, da Ezzelino II e dalla quarta moglie nacquero molti figli, tra cui tre dei pi\u00f9 noti esponenti: Ezzelino III, Alberico II e Cunizza, quest'ultima ricordata da Dante Alighieri e da lui posta nel suo \"Paradiso\" (\"Divina Commedia\").\nMa fu proprio tramite Ezzelino III che la famiglia raggiunse l'apice della potenza e grazie al quale essa stessa \u00e8 maggiormente nota.\nEgli, al contempo alleato e nemico di Federico II di Svevia, fu il pi\u00f9 distinto tra i Ghibellini e la sua ambizione lo fecero divinere un personaggio potente e temibile, tanto da arrivare ad assumere gli atteggiamenti propri di un tiranno; tutto ci\u00f2, infatti, gli valsero il soprannome di \"Ezzelino III il Terribile\". Ferito dai crociati di papa Alessandro IV, venne poi fatto prigioniero e rinchiuso a Soncino, ove mor\u00ec. Sempre Dante lo pone nel suo \"Inferno.\"\nDopo la morte del Terribile, la Marca Trevigiana si ribell\u00f2 alla sua famiglia e Alberico fu costretto con la sua famiglia a fuggire e rifugiarsi nel castello di San Zenone, ma, tradito, venne fatto prigioniero. Cos\u00ec, condannati a morte, gli ultimi esponenti della casata furono trucidati il 26 agosto 1260.\nIl nome degli Ezzelini.\nEzzelino \u00e8 un nome di origine germanica, da una radice \"Adh-\", da cui deriva anche in italiano il nome Azzo o Adso. In ben 36 comuni della provincia di Vicenza si ritrovano ancora oggi cognomi derivanti dalla famiglia degli Ecelini o Ezzelini: Azzo, Azzalini, Azzolino, Azzolin, Azzolini e Azzollini.\nQuest'ultima variante pu\u00f2 essere riscontrata nel comune di Molfetta in Puglia, dove la diffusione del cognome Azzollini \u00e8 elevata.\nGenealogia.\nLa dinastia degli Ezzelini \u00e8, ad oggi, completamente estinta.\nDomini dinastici.\nOltre alle diverse localit\u00e0 interessate dalle vicende storiche del casato degli Ezzelini \u00e8 notevole l'elenco delle stesse dove, secondo recenti studi, risultavano insediati i patrimoni immobiliari all'epoca del loro annientamento nel 1260; sono localit\u00e0 che interessano diverse province della parte nord orientale della penisola italiana.\nNote.\nAnnotazioni \nFonti "}
{"id": "698546", "revid": "287204", "url": "https://it.wikipedia.org/wiki?curid=698546", "title": "Sentori primari", "text": "Nella analisi organolettica di un vino i sentori primari sono quelli che derivano dal vitigno stesso, e che cio\u00e8 sono gi\u00e0 presenti nell'uva utilizzata per la vinificazione.\nNormalmente producono sentori primari nei vini quei vitigni che vengono anche chiamati \"aromatici\" (e in misura minore i \"semiaromatici\") in quanto particolarmente ricchi di sostanze odorose, soprattutto nella parte esterna dell'acino.\nI principali vitigni aromatici sono i moscati, le malvasie, il brachetto e il Traminer aromatico.\nSono vitigni semiaromatici il glera, il sauvignon blanc, lo chardonnay, il cabernet sauvignon, il merlot, il lagrein e altri.\nDal punto di vista chimico i sentori primari sono costituiti principalmente da terpeni. Caratterizzano fortemente un vino con sentori che ricordano il muschio, la salvia, la rosa, la pesca etc."}
{"id": "698549", "revid": "729019", "url": "https://it.wikipedia.org/wiki?curid=698549", "title": "Angelo Cabrini", "text": "Prest\u00f2 servizio come palombaro nella Regia Marina durante la seconda guerra mondiale venendo decorato con la Medaglia d'oro al valor militare a vivente.\nBiografia.\nNacque a Pavia il 14 febbraio 1917, e ultimati gli studi superiori ed ottenuta la maturit\u00e0 classica presso il Liceo \"Ugo Foscolo\" nel 1936, nello stesso anno entr\u00f2 all'Accademia navale di Livorno, nel corso de \u201cI Rostri\u201d; al termine dei corsi consegu\u00ec la nomina a Guardiamarina e fu imbarcato nel febbraio 1940 sull'incrociatore leggero \"Duca degli Abruzzi\".\nL'8 giugno 1940 alla vigilia del entrata in guerra dell'Italia, con il grado di sottotenente di vascello ottenne di essere assegnato, quale Operatore del Mezzi d'Assalto, alla 1\u00aa Flottiglia MAS della Spezia sottoponendosi ad un duro addestramento sugli speciali barchini esplosivi MTM con i quali parteciper\u00e0 poi alla esecuzione del piano di forzamento del porto inglese di Suda (Creta), che era stato concepito e pianificato dal comandante dei mezzi d'assalto di superficie, capitano di fregata Vittorio Moccagatta, e diretto dal tenente di vascello Luigi Faggioni. L'azione d'attacco, condotta alle prime luci del giorno 26 marzo 1941, culmin\u00f2 con l'affondamento dell'incrociatore pesante inglese \"York\", ad opera del barchino MTM 2 guidato dallo stesso Cabrini, e con il grave danneggiamento della petroliera \"Pericles\" da 8.324 tsl, l'operazione gli valse la concessione della Medaglia d'oro al valor militare a vivente.\nCatturato dagli inglesi, rimpatri\u00f2 nel marzo 1945 nel grado di tenente di vascello, conseguito nel luglio 1942, mentre si trovava in prigionia. Partecip\u00f2 brevemente alla guerra di liberazione con il Gruppo Mezzi d'Assalto e successivamente ebbe il comando di dragamine con i quali partecip\u00f2 alle operazioni di sminamento e bonifica delle acque di Monfalcone e Grado. Fu imbarcato sull'incrociatore leggero \"Montecuccoli\" e poi sulla nave scuola \"Amerigo Vespucci\" nell'incarico di aiutante di bandiera e, dopo la promozione a capitano di fregata nel 1952, pass\u00f2 all'Accademia Navale di Livorno nell'incarico di direttore dei corsi.\nNel 1956 venne destinato a prestare servizio presso lo Stato maggiore della Marina Militare, nel 1960 assunse il comando della 10\u00aa Squadriglia Corvette della Scuola Comando e poi del cacciatorpediniere \"Artigliere\". Nel 1961 divenne addetto navale presso l'Ambasciata d'Italia a Madrid (Spagna), conseguendo nello stesso anno la promozione a capitano di vascello. Rientrato in Patria, ebbe dapprima il comando dell'8\u00ba Gruppo Navale, e poi del Comando Subacquei ed Incursori del Varignano e delle Scuole C.E.M.M. di Taranto.\nCon il grado di ammiraglio di divisione ricopr\u00ec, tra gli altri, i seguenti incarichi: comandante dell'Accademia Navale di Livorno (1969-1972); vice comandante in capo del Dipartimento Militare Marittimo della Spezia (1972); comandante del Comando Militare Marittimo Autonomo della Sardegna (1973) e comandante della 3\u00aa Divisione Navale. Promosso ammiraglio di squadra il 15 febbraio 1977 fu posto in ausiliaria per limiti di et\u00e0. Si spense a Roma il 1\u00ba dicembre 1987."}
{"id": "698550", "revid": "21880", "url": "https://it.wikipedia.org/wiki?curid=698550", "title": "Crypturellus boucardi boucardi", "text": ""}
{"id": "698552", "revid": "21880", "url": "https://it.wikipedia.org/wiki?curid=698552", "title": "Crypturellus soui albigularis", "text": ""}
{"id": "698553", "revid": "122714003", "url": "https://it.wikipedia.org/wiki?curid=698553", "title": "Chirurgia", "text": "La chirurgia (da \"\u03c7\u03b5\u03af\u03c1,\" mano e \"\u1f14\u03c1\u03b3\u03bf\u03bd\", opera) \u00e8 una branca della medicina che utilizza tecniche manuali e strumentali per il trattamento di condizioni patologiche.\nNel corso dell'ultimo secolo, lo sviluppo delle conoscenze, la specificit\u00e0 di approccio a determinate malattie ed il loro incremento hanno reso necessario suddividere la chirurgia generale in numerose branche specialistiche: alcune dedicate alla medesima patologia generale (ad esempio, la chirurgia oncologica), altre volte dedicate, invece, a quella specifica d'organo o di apparato (cardiochirurgia, chirurgia orale, chirurgia toracica) o, ancora, alla medesima finalit\u00e0 (chirurgia plastica e ricostruttiva) o caratterizzate da tecniche peculiari (chirurgia laparoscopica, chirurgia robotica, chirurgia endoscopica).\nIn alcuni casi esistono, nell'ambito della stessa branca, ulteriori specializzazioni, come, ad esempio, la chirurgia della mano nell'ambito di quella ortopedica (o di quella plastica).\nTrasversale a vari tipi di chirurgia, la microchirurgia prevede l'uso di strumentazione quanto mai delicata e finissima, come lenti telescopiche o microscopio con autofocus per l'ingrandimento del campo operatorio. Questo permette di ottenere la massima precisione e di minimizzare le cosiddette sequele, ovvero danni ai tessuti sani adiacenti alla zona di intervento che vengono interessati da imprecisioni oppure da una maggiore asportazione cautelativa (come avviene, ad esempio, in caso di sospetto di tumore).\nStoria.\nIl primo a sistematizzare la chirurgia \u00e8 l'asceta e medico Indiano Su\u015bruta (o Sushruta) (Devanagari \u0938\u0941\u0936\u094d\u0930\u0941\u0924, un aggettivo con significato di \"molto famoso\") vissuto nel 1600 a.c. circa, da lui vengono descritti settori della pratica come la neurochirurgia, la chirurgia plastica, l'ortopedia, la tossicologia, la psichiatria e la deontologia del medico. \nDalle sue basi si comporrano le basi per testi come il Manusm\u1e5bti che parlano gi\u00e0 della variolizzazione. \nIn seguito Avicenna riuscendo a conciliare la letteratura medica greca, indiana ( e indirettamente anche quella cinese ) con quella islamica riesce eseguire la prima operazione per curare la cataratta oltre che dar vita all'ottica e chirurgia moderna. In seguito alla caduta della Spagna islamica, queste conoscenze verranno trasmesse in Occidente, dove dopo la rivoluzione scientifica troveranno spazio fino a diventare uno dei fondamenti della medicina moderna. \nNel 1761 il grande anatomista forlivese Giovanni Battista Morgagni pubblica il \"De sedibus et causis morborum per anatomen indagatis\", un'opera fondamentale, frutto di studio accurato dei reperti autoptici raccolti in decenni di attivit\u00e0 a Bologna, Venezia e soprattutto Padova. Con lui nasce il moderno concetto di malattia.\nLa malattia considerata come la rottura del normale equilibrio dell'organismo dovuta ad alterazione della struttura o funzione di uno o pi\u00f9 organi danneggiati da agenti esterni o interni e che si manifesta con segni e sintomi caratteristici era un concetto fino ad allora sconosciuto, a parte qualche intuizione geniale ma rimasta tale. Con conseguenze negative soprattutto sotto due aspetti: impossibilit\u00e0 di prevenire alcune patologie quali quelle infettive responsabili di epidemie che hanno falcidiato l'umanit\u00e0 e impossibilit\u00e0 di prescrivere terapie causali.\nIn realt\u00e0 per molte patologie il rapporto causa-effetto risultava comunque evidente, come negli episodi traumatici in cui l'evento vulnerante determinava sintomi e segni immediatamente palesi sulle strutture esterne e quindi visibili del corpo: contusioni, ferite, emorragie, fratture. Ma anche su quelle interne, come era possibile osservare nella traumatologia aperta addominale e toracica, da sempre molto frequente per gli eventi bellici che hanno ininterrottamente segnato la storia dell'uomo.\nIn molti altri casi invece anche se i segni della malattia risultavano evidenti (tumefazioni erniarie, gozzi tiroidei, tumori cutanei, varici e varicoceli, etc.), la loro eziologia rimaneva sconosciuta. In ogni caso, sar\u00e0 stata appunto questa evidenza a sollecitare una risposta terapeutica, prima \"istintiva\" e poi pi\u00f9 ragionata, che nel corso dei secoli costituir\u00e0 la base empirica su cui poggia tutta la chirurgia antica. Scheletri risalenti all'epoca del neolitico mostrano esiti di fratture consolidate e di trapanazioni craniche con segni di rigenerazione ossea, testimonianza di interventi seguiti da guarigione.\nCos\u00ec la storia documentata pi\u00f9 antica, risalente a circa tremila anni fa, ci tramanda una chirurgia in grado di utilizzare tecniche e strumenti sempre pi\u00f9 sofisticati, con utilizzo strumentale di leghe metalliche, e chirurghi dotati di straordinaria abilit\u00e0 manuale.\nUna chirurgia quindi arte ancestrale, straordinariamente efficace nella sua praticit\u00e0, ma relegata a un ruolo subalterno rispetto alla medicina. Cos\u00ec, come \u00e8 possibile osservare in tutte le antiche civilt\u00e0, mentre la figura professionale del medico (il quale, incapace di spiegare la malattia, per giustificarla doveva necessariamente attingere a nozioni filosofiche, astrologiche, religiose, esoteriche che comunque lo lasciavano impotente sotto l'aspetto terapeutico) fin\u00ec con l'identificarsi in quelle nobili di sacerdote, astrologo, filosofo o esoteriche di mago, sciamano, stregone, all'altro estremo si collocava il chirurgo, capace di guarire alcune patologie e di spiegarne molte, ma relegato tra le categorie volgari, quelle che praticavano le arti minori, spesso considerate sconvenienti.\nUn antagonismo evidente gi\u00e0 nel giuramento di Ippocrate, che vieter\u00e0 tassativamente di \"praticare il taglio della pietra\", la litotomia, ritenuta atto chirurgico indegno di un medico, o che vedr\u00e0 , per arrivare alla fine del XVII secolo quando ancora accadeva che un chirurgo, passando a studiare medicina per emancipare la propria condizione, era obbligato a sottoscrivere un atto notarile con il quale si impegnava a non praticare pi\u00f9 atti operatori.\nLa storia della chirurgia pu\u00f2 essere distinta, sia pure arbitrariamente, in tre fasi storiche:\nCaratteristiche.\nLa chirurgia pu\u00f2 essere identificata nella scienza che si occupa di studiare quelle malattie che potendo essere curate con le mani vengono appunto dette chirurgiche. Considerata una branca delle scienze mediche, in realt\u00e0 riveste pari dignit\u00e0, come testimonia la storia della sua evoluzione, delle contrapposizioni e dei percorsi diversificati rispetto alla medicina nel corso di molti secoli e la definitiva riunificazione in un corso di studi universitari comune che conferisce appunto la laurea in medicina e chirurgia.\nEssa si interessa dei vari aspetti (eziologia, diagnosi, terapia) di tutte le patologie di sua pertinenza e pertanto \u00e8 detta chirurgia generale. Tuttavia anche di molte malattie considerate mediche e che possono diventare chirurgiche per vari motivi: complicazioni, non responsivit\u00e0 alla terapia farmacologica, scelte del paziente.\nPrima di un intervento chirurgico in genere \u00e8 richiesto il consenso informato del paziente, e una valutazione rischi-benefici dell'operazione, considerate possibili complicanze o rari esiti di sequele locali (quali cicatrici, ipotrofia o fibrosi dei tessuti, ipotonia o limitazione all'abduzione del muscolo, disestesia, alterazioni del profilo o del circolo linfatico), prevenibili con la tecnica o trattabili successivamente.\nGli interventi chirurgici si suddividono in tre macrocategorie, in elezione, d\u2019urgenza, in emergenza.\nLa chirurgia elettiva pu\u00f2 essere eseguita in regime ambulatoriale, in day surgery oppure in week surgery, \u00e8 programmata, ovvero nella fase precedente all\u2019 intervento, il paziente esegue una terapia preparatoria, atta ad ottimizzare la miglior riuscita della procedura.\nLa chirurgia d\u2019urgenza deve essere eseguita entro poche ore dall'esecuzione della diagnosi, un intervento tempestivo pu\u00f2 garantire un risultato migliore della procedura ed \u00e8 necessario per salvaguardare i parametri vitali del paziente.\nL'intervento chirurgico in emergenza viene eseguito entro pochi minuti dall'accertamento della diagnosi, il paziente ha almeno una delle funzioni vitali compromesse e la procedura chirurgica risulta essere l\u2019unica risorsa per scongiurare il decesso del soggetto."}
{"id": "698556", "revid": "21880", "url": "https://it.wikipedia.org/wiki?curid=698556", "title": "Crypturellus soui caquetae", "text": ""}
{"id": "698559", "revid": "2121638", "url": "https://it.wikipedia.org/wiki?curid=698559", "title": "Hulkling", "text": "Hulkling, il cui vero nome \u00e8 Dorrek VIII, \u00e8 un personaggio immaginario dei fumetti creato da Allan Heinberg e Jim Cheung nel 2005, pubblicato dalla Marvel Comics. \u00c8 uno dei componenti del gruppo dei Giovani Vendicatori. Sulla Terra si fa chiamare Teddy Altman. Il suo partner \u00e8 Wiccan, insieme sono una delle coppie di adolescenti gay dei fumetti.\nStoria editoriale.\nHulkling \u00e8 stato creato dallo scrittore Allan Heinberg e dall'artista Jim Cheung ed \u00e8 apparso per la prima volta in Young Avengers #1 (aprile 2005) insieme ad altri eroi adolescenti modellati dopo i membri fondatori degli Avengers.\nHulkling era originariamente previsto per essere un personaggio femminile. Secondo Tom Brevoort, \"Originariamente, Allan proponeva Hulkling come un personaggio femminile che usava le sue capacit\u00e0 di cambiare forma per atteggiarsi a un uomo. Sospetto che questo fosse quanto Allan sentiva di poter arrivare a rappresentare una relazione apertamente gay in un fumetto Marvel. Ma mentre iniziavamo... ha iniziato ad avere dei ripensamenti e mi ha chiesto di mantenere Hulkling e Wiccan come due personaggi maschili coinvolti\".\n\u00c8 apparso anche in Civil War: Young Avengers/Runaways ed \u00e8 apparso nell'evento crossover Civil War. Hulkling \u00e8 poi apparso nella serie Young Avengers del 2013 di Kieron Gillen e Jamie McKelvie, ed \u00e8 apparso con Wiccan in New Avengers come parte di All-New All-Different Marvel.\nPi\u00f9 di recente, Hulkling \u00e8 stato un attore chiave in Empyre, l'evento crossover dell'estate 2020 della Marvel. Un one-shot, Lords of Empyre: Emperor Hulkling, scritto da Chip Zdarsky e dall'autore queer Anthony Oliveira, riempie alcuni dei retroscena di come Hulkling fu chiamato a diventare imperatore e della sua relazione con Wiccan.\nNel 2021, Hulkling e Wiccan diventeranno membri dei Guardiani della Galassia, a cominciare da Guardiani della Galassia #13 di Al Ewing, Juan Frigeri e Brett Booth.\nBiografia del personaggio.\nNella sua prima apparizione, viene rivelato poco su Hulkling tranne per il fatto che \u00e8 cresciuto da una madre single. Tutto questo cambia quando appare l'extraterrestre mutaforma noto come Super-Skrull, affermando che Teddy \u00e8 uno Skrull. Il Super-Skrull \u00e8 sorpreso di apprendere che Teddy ha una super forza e si chiede \"forse le voci su suo padre sono vere\". Il Super Skrull segue i Giovani Vendicatori a casa di Wiccan, dove la madre di Teddy lo sta aspettando. Il Super-Skrull rilascia un dispositivo progettato per trasformare Teddy nella sua vera forma nel tentativo di dimostrare la sua eredit\u00e0 Skrull. Sebbene il dispositivo non cambi l'aspetto fisico di Teddy, la signora Altman, anch'essa catturata dal raggio del dispositivo, si trasforma in uno Skrull. Quando il Super-Skrull l'accusa di essere una traditrice della sua razza, lei risponde dicendo che l'imperatrice le ha ordinato di proteggere Teddy, anche da personaggi come Super-Skrull, tirando fuori una pistola. Il Super-Skrull risponde uccidendola, anche se non \u00e8 stato intenzionale.\nDurante la Guerra Kree-Skrull il Super-Skrull rap\u00ec Scarlet, Quicksilver e Capitan Marvel venne a sapere che la principessa Skrull, Anelle, di cui si era innamorata, aspettava un bambino proprio da Mar-Vell. Dopo aver aiutato i due a fuggire, venne esiliato ed Anelle venne uccisa quando Galactus divor\u00f2 il pianeta degli Skrull. Anelle aveva chiesto a una sua servitrice di proteggere suo figlio sulla Terra, dove avrebbe potuto chiedere aiuto ai Vendicatori per le emergenze; cos\u00ec Teddy crebbe come un ragazzo terrestre americano, inconsapevole della sua origine aliena.\nQuando i suoi poteri si manifestarono li us\u00f2 per diventare un ragazzo muscoloso con lo scopo di attirare l'attenzione di Greg, un ragazzo che gli piaceva. Ted era convinto di essere un mutante, per questo mantenne segreti i suoi poteri. Quando Ted rivel\u00f2 a Greg il suo segreto, questi ne approfitt\u00f2, facendo pagare le ragazze per avere degli autografi di Johnny Storm (di cui Teddy assumeva le sembianze), diventando Hulk per spaventare le persone, o ancora facendo assumere a Teddy le sembianze di Tony Stark per partecipare ai gal\u00e0 o ai party.\nQuando i Vendicatori si sciolsero, Greg e Teddy (nei panni di Tony Stark) andarono al palazzo e superarono la sorveglianza. Quando Greg prov\u00f2 a rubare delle cose appartenute ai Vendicatori, Teddy lo minacci\u00f2. Rimase l\u00ec finch\u00e9 non fu trovato da Iron Lad. In seguito, Teddy fond\u00f2 con lui e Wiccan i Giovani Vendicatori. Con quest'ultimo inoltre cominci\u00f2 anche una relazione duratura.\nDopo aver sconfitto Kang il Conquistatore, Teddy dovette affrontare una prova difficilissima: prima vide sua madre morire per mano del Super-Skrull, poi gli vennero rivelate le sue vere origini. In una battaglia che quasi port\u00f2 a una nuova guerra Kree-Skrull, il Super-Skrull prese le sembianze di Teddy e and\u00f2 con le due razze al posto di Teddy come sostituto, dando al ragazzo la possibilit\u00e0 di rimanere sulla Terra con i suoi cari.\nCivil War.\nHulkling e tutti gli altri Giovani Vendicatori hanno appoggiato fin da principio la fazione di Capitan America, leader dei ribelli alla registrazione dei supereroi.\nContrariamente all'amica Stature, Teddy non cambia fazione ma anzi si rivela un elemento chiave per la strategia dei ribelli: Cap infatti gli d\u00e0 il compito di sostituirsi ad Hank Pym e infiltrarsi tra gli uomini di Iron Man per passare informazioni utili.\nGrazie a questa mossa viene rivelato il doppio gioco di Tigra, e sempre grazie a Teddy, i ribelli vengono a conoscenza dei codici segreti per liberare i prigionieri del carcere nella zona negativa dove tra gli altri era rinchiuso anche Wiccan.\nAssieme agli altri Giovani Vendicatori, Teddy era presente al funerale di Capitan America.\nAl pari di Patriot e a Kate Bishop, Teddy e Billy hanno deciso di non registrarsi.\nIncontro con Capitan Marvel.\nHulkling contatta il misterioso Capitan Marvel per confrontarsi con lui sulla sua identit\u00e0 di figlio di Mar-Vell. Mar-Vell conferma la storia del Super Skrull riguardo alle origini di Teddy e che potrebbe essere il padre di Teddy, anche se non era a conoscenza dell'esistenza di Teddy perch\u00e9 lui e la Principessa Skrull Anelle non si sono mai pi\u00f9 visti. Mar-Vell conforta un frustrato Teddy, che \u00e8 sconvolto dall'intenzione di Mar-Vell di tornare nel passato, esprimendo l'interesse a passare pi\u00f9 tempo con lui prima che muoia. Pi\u00f9 tardi, Teddy afferma di non aver mai pi\u00f9 visto Mar-Vell vivo.\nTeddy mostra frustrazione per essere essenzialmente orfano durante gli eventi di \"Family Matters\" e le sue speranze di stabilire una relazione padre-figlio con Mar-Vell, il suo ultimo genitore rimasto. Le trame successive rivelano che il Capitan Marvel \"rianimato\" che Teddy incontr\u00f2 era un impostore Skrull di nome Khn'nr, destinato dagli scienziati Skrull a impersonare il soldato Kree originale. A causa di alcuni errori di programmazione, lo Skrull credeva di essere Mar-Vell.\nIn Children's Crusade: Young Avengers One Shot viene mostrato che una futura versione di Teddy ha preso il mantello di Captain Marvel indossando una versione del costume classico di suo padre con la colorazione bianca e verde della sua uniforme Kree originale.\nSecret Invasion.\nTeddy, insieme agli altri Giovani Vendicatori, ha respinto la prima ondata di Skrull nel cuore di New York. In seguito si \u00e8 unito alla squadra anti-Skrull capeggiata da Nick Fury.\nOriginal Sins.\nHulkling \u00e8 presente nella miniserie Original Sins. Con i suoi amici Marvel Boy (Noh-Varr) e Prodigy (David Alleyne), Hulkling cerca di salvare persone innocenti dall'essere sopraffatte da segreti cosmici che le stanno facendo impazzire.\nAll-New, All-Different Marvel.\nCome parte dell'evento Marvel All-New, All-Different Marvel, Hulkling (insieme a Wiccan) \u00e8 diventato un membro dei Nuovi Vendicatori di Sunspot. Alla fine, un piccolo gruppo di ibridi Kree-Skrull arriva sulla Terra e rapisce Teddy in modo che possa assumere la sua posizione di re e unire le due razze aliene in guerra. Teddy ottiene la spada del precedente re e la usa per sconfiggere il mago fantasma Moridun, ma annuncia che ha degli impegni per proteggere la Terra e torner\u00e0 per compiere il suo destino se e quando sar\u00e0 pronto. Pi\u00f9 tardi, riesce a salvare Billy che \u00e8 stato preso da Moridun convincendolo a combattere.\nEmpyre.\nTeddy in seguito accetta la sua eredit\u00e0 e il mantello di \"Dorrek VIII\" e, a costo di lasciare Billy, diventa il nuovo sovrano dell'Alleanza Kree-Skrull, sulla quale inizia i preparativi per invadere la Terra per \"la guerra finale\". Questo \u00e8 stato ulteriormente illustrato quando Raksor e Bel-Dann visitano Teddy durante il suo viaggio a Krakoa, dove vogliono che porti i Kree e gli Skrull a un'alleanza per combattere una crescente minaccia sulla Luna. Il loro incontro viene interrotto da alcuni soldati Skrull che compongono i Figli di Lost Tarnax che li hanno chiamati eretici. Scoppia una rissa fino a quando Teddy diventa Hulkling e afferra la Spada dello Spazio che spaventa i restanti Figli di Tarnax. Dopo essere stato teletrasportato sulla nave ammiraglia imperiale, Hulkling incontra Tanalth il Traduttore che lo chiama Dorrek VIII della neonata Alleanza Kree-Skrull. Quando Tanalth l'Inseguitore vuole affrontare l'insurrezione dell'Empire, Hulkling afferma che dovrebbero prima fare un'offerta di pace. Quindi introduce le guardie reali che lavoreranno per Hulkling come il Capitano Glory e la maga Kree-Skrull M'ur-Ginn dei Cavalieri dell'Infinito. Quando si scopre che l'ultimo membro \u00e8 il Super-Skrull, Hulkling lo prende a pugni per quello che ha fatto a sua madre. Il Super-Skrull ha dichiarato di aver effettivamente ucciso la cameriera che lo ha cresciuto dopo averlo fatto fuggire dalla principessa Anelle di cui ora si pente. Dopo aver interrotto la discussione, Tanalth the Pursuer spiega che le flotte Kree e Skrull stanno procedendo verso lo stargate Titan vicino a Saturno. Suggerisce di fermarsi prima. Hulking visita la tomba di Mar-Vell dove afferma che sua madre gli ha parlato delle sue gesta eroiche. Anche se Hulkling ha dovuto rompere i legami con Wiccan che afferma che sar\u00e0 sulla Terra quando torner\u00e0.\nAnalogie con la leggenda di Art\u00f9.\nDiversi fumetti hanno mostrato forti somiglianze tra Wiccan e Hulkling e le figure mitologiche di Merlino e Re Art\u00f9. Sia Art\u00f9 (almeno in una versione popolare della leggenda) che Hulkling sono cresciuti ignari del loro destino. Entrambi sono profetizzati per unire la loro gente e portare la pace, avere un mago forte dalla loro parte, usare spade magiche e diventare gli amati re di un grande regno/impero.\nLa prima volta che questa connessione \u00e8 stata stabilita \u00e8 stato quando Hulkling era un membro dell'AIM. Fu rapito dai \"Cavalieri dell'Infinito\", un'analogia con i \"Cavalieri della Tavola Rotonda\" arturiana e gli fu detto che era il sovrano profetizzato dell'impero unito Kree/Skrull. Gli \u00e8 stato poi detto di estrarre una spada da un raggio di luce e ha annunciato \"Re dello spazio\". Questo \u00e8 un ovvio adattamento della famosa leggenda arturiana della spada nella roccia. Hulkling chiam\u00f2 persino la sua spada \"Excelsior\", la spada di Arthur fu chiamata \"Excalibur\". Due dei cavalieri sembrano prendere il nome da personaggi dei miti arturiani, Lan-Zarr (da Lancillotto), Mur-G'nn (da Morgana, anch'essa utilizzatrice di magia). C'\u00e8 anche M'ryn il Mago (dal nome di Merlino), un vecchio utilizzatore di Magia, che pronunci\u00f2 la profezia.\n\u00c8 di nuovo ampiamente citato durante l'evento Empyre, Wiccan dice persino \"Come Merlino? Lo prendo!\", dopo essere stato incoronato mago di corte dell'Alleanza Kree/Skrull.\nRelazioni.\nGli scambi tra Wiccan (quando Wiccan era conosciuto come Asgardiano) e Hulkling (e il design del personaggio di quest'ultimo) nei primi numeri di Young Avengers hanno portato alcuni lettori a ipotizzare che i due giovani avessero un legame molto pi\u00f9 intimo della semplice amicizia. Gi\u00e0 in Young Avengers #2, la pagina delle lettere di ogni numero includeva uno scambio di opinioni dei lettori tra le persone che sostenevano e le persone che erano contrarie alla rappresentazione dei supereroi gay. Allan Heinberg ha confermato questa speculazione in un panel del Comic-Con di San Diego, affermando che il suo intento era quello di rivelare la relazione nel numero 12, ed \u00e8 rimasto sorpreso dal fatto che i suoi sottili indizi siano stati raccolti cos\u00ec rapidamente.\nIn Young Avengers Special, la squadra accetta di rilasciare un'intervista a Kat Farrell e Jessica Jones e avverte Billy e Teddy che Farrell probabilmente chieder\u00e0 se le voci su di loro sono vere. Dopo un po' di riflessione, i due decidono di dirglielo, facendo riferimento a uno dei pi\u00f9 importanti supereroi gay della Marvel quando Teddy aggiunge: \"Perch\u00e9 Northstar dovrebbe divertirsi?\"\nIn Cable &amp; Deadpool #30, Deadpool viene catturato dai Vendicatori Segreti di Capitan America, con i quali i Giovani Vendicatori si erano fusi. Deadpool, un tipico demolitore della quarta parete, ha fatto un riferimento astuto all'essere gay di Hulkling e Wiccan riferendosi alla squadra come \"... The Ripe, Nubile Young Avengers! E sono particolarmente sconcertato nell'ammettere che Wiccan e Gli Hulkling sembrano particolarmente nubili...\"\nIn Avengers: The Children's Crusade #9, Teddy propone a Billy e i due di condividere il loro primo bacio sul pannello.\nIn New Avengers, gli ibridi si riferiscono a Teddy come Re Dorrek VIII e Billy come il suo \"principe consorte\". Un flashforward a 20XX mostra un Billy e un Teddy pi\u00f9 grandi che vivono felici insieme a una figlia, Katie.\nPoteri e abilit\u00e0.\nHulkling ha il potere mutaforma degli Skrull che gli permette di cambiare aspetto e di dotarsi, ad esempio, di ali membranose o di artigli; \u00e8 inoltre in grado di rigenerare i propri tessuti (sebbene questa capacit\u00e0 non sia al livello del fattore rigenerante di Wolverine) e una forza sovrumana derivatagli dai Kree.\nAltre versioni.\nAvengers Fairy Tales.\nNella one-shot Avengers Fairy Tales, Hulkling appare come Il Cappellaio in un adattamento di Le avventure di Alice nel Paese delle Meraviglie.\nTerra-A.\nHulkling \u00e8 uno dei 142 superumani registrati, il che implica che si fosse unito all'Iniziativa. Hulkling viene visto brevemente a Camp Hammond. Tuttavia, questa versione di Hulkling proveniva da un'altra dimensione che in seguito torn\u00f2 sulla Terra-A, e il vero Hulkling rimane non registrato.\nTerra-15061.\nSulla Terra-15061 (che si svolge in un futuro alternativo nell'anno 20XX), Dorrek VIII \u00e8 un membro della versione dei Vendicatori di quella realt\u00e0 sotto il nome di \"King Hulk\".\nMarvel Zombie.\nHulkling viene visto brevemente nella miniserie Marvel Zombies vs. The Army of Darkness. Mentre Ashley G. Williams sta cercando di salvare la citt\u00e0, affronta un Hulkling zombificato. Con poco sforzo, si taglia le braccia e la testa con una motosega e distrugge lo zombi.\nAltri media.\nCompare come personaggio giocabile in \"LEGO Marvel's Avengers\"."}
{"id": "698562", "revid": "21880", "url": "https://it.wikipedia.org/wiki?curid=698562", "title": "Crypturellus soui inconspicuus", "text": ""}
{"id": "698563", "revid": "21880", "url": "https://it.wikipedia.org/wiki?curid=698563", "title": "Eudromia elegans riojana", "text": ""}
{"id": "698566", "revid": "124123", "url": "https://it.wikipedia.org/wiki?curid=698566", "title": "Ben Chifley", "text": "Chifley \u00e8 stato uno dei politici pi\u00f9 influenti della storia australiana; il suo governo guid\u00f2 la massiccia immigrazione del secondo dopo guerra, stabil\u00ec la cittadinanza australiana, fond\u00f2 le linee aeree ed i servizi segreti del suo paese, cre\u00f2 un efficace sistema di sicurezza sociale per i disoccupati, modific\u00f2 la costituzione australiana.\nGli inizi (1885-1917).\nChifley, figlio di un maniscalco di origine cattolico irlandese, \u00e8 stato fortemente influenzato nei suoi ideali politici dal nonno che perse i suoi averi nel crack bancario del 1892. Egli frequento la scuola cattolica di Bathurst, e si impieg\u00f2 all'et\u00e0 di 15 anni nelle ferrovie del Nuovo Galles del Sud.\nBen Chifley divent\u00f2 un macchinista, professione che all'epoca era considerata di tutto rispetto. Egli \u00e8 stato uno dei fondatori dell'AFULE, il sindacato dei macchinisti, e un membro del partito laburista. Nel 1914 Chifley, per sposare Elizabeth Mackenzie, di fede presbiteriana, abiur\u00f2 la religione cattolica. Nel 1917 \u00e8 stato uno dei leader di uno sciopero ad oltranza che sbocc\u00f2 nel suo licenziamento, ma nel 1920 un governo laburista del Nuovo Galles del Sud lo fece riassumere. Egli rappresent\u00f2 gli interessi del sindacato davanti al Tribunale.\nLa carriera politica.\nAl secondo tentativo, nel 1928, Ben Chifley riusc\u00ec ad essere eletto nelle file laburiste al parlamento federale. Egli appoggi\u00f2 la politica economica del governo di James Scullin, e nel 1931 divenne Ministro della Difesa. Quando nel dicembre del 1931 il governo Scullin cadde egli non riusc\u00ec a conservare il suo seggio.\nNel 1935 egli divenne membro della Reale Commissione sulle Banche, che era stata varata dal governo conservatore di Lyons. Chifley, che era divenuto un esperto in materia bancaria, present\u00f2 un rapporto di minoranza che auspicava la nazionalizzazione delle Banche private.\nNel 1940 Chifley finalmente riconquist\u00f2 il suo seggio e divenne Ministro del Tesoro nel governo laburista di John Curtin. Anche se Frank Forde era il vice di Curtin, Chifley divenne, anche in ragione della sua carica, il ministro che sovrintendeva alla politica domestica mentre il premier era occupato nel guidare lo sforzo bellico. Egli impose un'economia di guerra molto rigida, caratterizzata da un forte aumento dell'imposizione fiscale e da un regime di pianificazione economica che lo rese molto impopolare presso gli imprenditori e la stampa. Nel 1942 fu nominato ministro della ricostruzione post-bellica, incarico che, per\u00f2, mantenne per un breve periodo.\nPrimo Ministro (1945-1949).\nQuando nel luglio del 1945 Curtin mor\u00ec, Chifley sconfisse Forde nelle primarie del suo partito, diventando premier. Finita la seconda guerra mondiale la vita politica riprese il suo normale corso e nelle elezioni del 1946 sconfisse con largo margine il nuovo partito liberale di Menzies.\nNegli anni del dopo guerra Chifley mantenne molte delle misure da lui varate in tempo di guerra come ministro del Tesoro, incluso l'impopolare razionamento del petrolio. Egli cerc\u00f2 inoltre di aiutare la Gran Bretagna attanagliata dalle difficolt\u00e0 post belliche.\nSentendosi ben in sella, Chifley decise che era venuto il tempo di centrare alcuni obiettivi programmatici dei laburisti. Nel 1947 egli quindi decise di nazionalizzare le banche, provocando la forte opposizione della stampa e della classe media che ritir\u00f2 il suo sostegno al governo. L'impopolare provvedimento fu definitivamente bocciato dalla Corte suprema Australiana che lo giudic\u00f2 incostituzionale.\nNell'inverno del 1949 il partito comunista australiano, nel suo tentativo di sfidare i laburisti, guid\u00f2 un duro sciopero dei minatori, provocando la dura reazione del governo che non esit\u00f2 a far intervenire l'esercito. A dispetto della decisa reazione del governo laburista questo evento fu sfruttato dal capo dell'opposizione Menzies che fece leva sull'isteria anti-comunista (si era in piena guerra fredda) per ritrarre il laburismo come una versione ammorbidita del comunismo.\nQuesti eventi unitamente alla percezione di una forte arroganza che il governo Chifley dava di s\u00e9 favorirono la vittoria liberale alle elezioni del dicembre 1949. Chifley che aveva 64 anni ed era in cattivo stato di salute, anche a causa del suo pervicace tabagismo, rifiut\u00f2 di ritirarsi e assunse la guida dell'opposizione laburista. I laburisti mantennero il controllo del Senato Federale e poterono rendere difficile la vita al nuovo premier Menzies, il quale nel 1951 band\u00ec per legge il partito comunista. Il premier sper\u00f2 che il Senato a maggioranza laburista rigettasse il suo progetto di legge permettendogli di indire le elezioni anticipate, ma con sua grande sorpresa i laburisti fecero passare la legge anticomunista che di l\u00ec a poco fu abrogata, in quanto giudicata anticostituzionale, dalla Corte Suprema. Qualche tempo dopo il Senato rigetto una legge bancaria e Menzies riusc\u00ec ad indire le elezioni anticipate nell'aprile del 1951 conquistando entrambi i rami del parlamento. \nPoche settimane dopo Chifley mor\u00ec per un attacco cardiaco. Questo evento commosse e turb\u00f2 il solitamente impassibile Menzies che interruppe un'importante cerimonia politica.\nLa vita privata.\nChifley per molti anni condusse una relazione segreta con la sua segretaria, Phyllis Donnelly, che gli fu accanto al momento della morte. La veridicit\u00e0 dei sospetti che circolavano su questa relazione \u00e8 stata confermata dallo storico David Day nella biografia di Chifley, da lui pubblicata nel 2001.\nLa leggenda di Chifley.\nCome Curtin, Chifley \u00e8 stato per i Laburisti un santo laico, ma se le basi della santificazione di Curtin risiedono nella sua forte leadership, che caratterizz\u00f2 la condotta della guerra, e nella creazione della stretta alleanza con gli Stati Uniti, la leggenda di Chifley \u00e8 dovuta alla sua determinazione politica tesa al conseguimento degli obiettivi di democrazia sociale del partito. Il fatto che questo coraggio politico ha avuto come prezzo 23 anni consecutivi di opposizione per il partito laburista nulla ha tolto alla sua leggenda. Ancora oggi il suo nome suscita forti sentimenti tra la base e la dirigenza del partito laburista.\nIn suo nome \u00e8 stata eretta la Chifley Tower."}
{"id": "698567", "revid": "1087849", "url": "https://it.wikipedia.org/wiki?curid=698567", "title": "Casera Galvana", "text": "Il ricovero casera Galvana \u00e8 un bivacco situato in Val Zemola, nelle Dolomiti friulane, a 1613 metri d'altezza.\nDalla casera si gode la vista panoramica del monte Duranno e si pu\u00f2 nelle vicinanze cimentarsi nella salita del Monte Porgeit.\nIl bivacco si sviluppa su due piani con 8 posti per dormire su tavola al piano superiore, ha una stanza principale con caminetto e un'altra adibita a deposito per la legna. \nCuriosit\u00e0.\nLa Casera Galvana \u00e8 molto citata nelle opere letterarie dello scrittore Mauro Corona, suo assiduo frequentatore."}
{"id": "698568", "revid": "82293", "url": "https://it.wikipedia.org/wiki?curid=698568", "title": "Crittanalisi", "text": ""}
{"id": "698569", "revid": "287204", "url": "https://it.wikipedia.org/wiki?curid=698569", "title": "Sentori secondari", "text": "Nella analisi organolettica di un vino i sentori secondari o fermentativi - o anche \"profumi secondari\" - sono quelli che derivano nel corso del processo di vinificazione dall'azione di alcuni enzimi appena prima della fermentazione o dall'azione di lieviti durante la fermentazione.\nA differenza dei primari e dei terziari i sentori secondari sono presenti in tutti i vini e sono in genere attribuibili agli alcoli, alle aldeidi, agli acidi grassi e altri.\nIn genere conferiscono al vino profumi floreali, fruttati, di frutti secchi e confetture.\nEssendo in massima parte prodotti dai lieviti di fermentazione, si \u00e8 venuta creando negli anni novanta l'ipotesi di poter dare al vino alcuni sentori secondari predefiniti utilizzando lieviti selezionati appositamente. Se da un punto di vista teorico questo \u00e8 possibile, da un punto di vista pratico le esperienze fatte in cantina hanno poi dato risultati molto diversi. Si \u00e8 infatti riscontrato che molte famiglie di lieviti partecipano tutte insieme alla fermentazione e tra queste, oltre ai lieviti inoculati, vi sono i lieviti cosiddetti selvaggi, i lieviti selezionati utilizzati nella cantina del produttore confinante, i lieviti utilizzati l'anno precedente etc. L'uso di lieviti selezionati sembra quindi solo spingere i sentori secondari in una certa direzione, diminuire il rischio di sentori di difetti dovuti all'azione di lieviti incompatibili e aiutare a rendere secchi mosti molto dolci senza per questo riuscire a creare esattamente il profumo voluto."}
{"id": "698571", "revid": "1993636", "url": "https://it.wikipedia.org/wiki?curid=698571", "title": "Provincia di Adalia", "text": "La provincia di Adalia (in turco Antalya ili) \u00e8 una provincia della Turchia.\nDal 2012 il suo territorio coincide con quello del comune metropolitano di Adalia (\"Antalya B\u00fcy\u00fck\u015fehir Belediyesi\").\nSuddivisione amministrativa.\nLa provincia \u00e8 divisa in 19 distretti: \nFanno parte della provincia 103 comuni e 569 villaggi.\nFino al 2012 il comune metropolitano di Adalia era costituito dalle aree urbane dei distretti di Aksu, D\u00f6\u015femealt\u0131, Kepez, Konyaalt\u0131, Muratpa\u015fa.\nEconomia.\nLa provincia \u00e8 un'importante destinazione turistica, che attrae il 30 % dei visitatori che arrivano in Turchia, grazie a 657\u00a0km di costa con spiagge e antichi porti."}
{"id": "698572", "revid": "1745361", "url": "https://it.wikipedia.org/wiki?curid=698572", "title": "Gamba", "text": "La gamba \u00e8 una regione anatomica del corpo umano che costituisce un segmento dell'arto inferiore, rappresentando la porzione che parte dalla coscia fino alla caviglia.\nNel linguaggio comune il termine \u00e8 utilizzato come metonimia per indicare ciascun arto inferiore umano nella sua interezza e gli arti degli altri animali.\nStrutture ossee.\nL'osso pi\u00f9 voluminoso e importante della gamba \u00e8 la tibia, situato in posizione mediale. La sua faccia antero-mediale non d\u00e0 inserzioni a legamenti o muscoli, per cui \u00e8 facilmente palpabile: si tratta del cosiddetto \"stinco\". La tibia \u00e8 anche facilmente reperibile a livello della sua epifisi prossimale, impegnata nell'articolazione del ginocchio, in cui accoglie i condili del femore, ma anche nella regione della caviglia, specialmente per quanto riguarda il malleolo mediale.\nLa fibula \u00e8 il secondo osso della gamba: pi\u00f9 sottile e corta, non partecipa all'articolazione del ginocchio, ma solo a quella della caviglia, dove la sua epifisi distale, il malleolo laterale, sporge visibilmente.\nLe due ossa presentano due articolazioni tibio-fibulari: una prossimale, diartrosi (artrodia), e una distale, sinartrosi (sindesmosi). In mezzo sono unite da una robusta membrana interossea tesa fra margine laterale della tibia e margine mediale della fibula. Analogamente se ne trova una nell'avambraccio, per quanto alle ossa crurali non siano consentiti movimenti di prono-supinazione.\nStrutture muscolari.\nLe strutture muscolari sono racchiuse nella fascia crurale, continuazione distale della fascia lata. Nei pressi della caviglia compaiono i retinacoli che, assicurando i tendini in profondit\u00e0, ottimizzano la funzione della muscolatura crurale, in quanto la quasi totalit\u00e0 di questa \u00e8 riferita al piede nella sua azione contrattile (muscolatura estrinseca del piede). A muovere la gamba, infatti, \u00e8 principalmente la muscolatura della coscia: l'unica eccezione \u00e8 rappresentata dal muscolo popliteo, intrarotatore della gamba flessa, posto nella loggia posteriore profonda, anche se spesso lo si considera appartenente alla regione anatomica del ginocchio.\nLa muscolatura della gamba \u00e8 divisa in tre logge dai setti intermuscolari continui alla fascia crurale, nonch\u00e9 dalla membrana interossea che partecipa alla sindesmosi fra tibia e fibula."}
{"id": "698575", "revid": "1573940", "url": "https://it.wikipedia.org/wiki?curid=698575", "title": "Oratorio di Santa Caterina delle Ruote", "text": "L'oratorio di Santa Caterina delle Ruote si trova in via del Carota in localit\u00e0 Ponte a Ema nel comune di Bagno a Ripoli.\nStoria.\nCostruito tra il 1348 e il 1387 dalla famiglia Alberti, ha ben conservato la struttura gotica. La potente famiglia fiorentina aveva nelle vicinanze una villa chiamata il \"Paradiso degli Alberti\".\nNel XIX secolo si ebbe un primo restauro degli affreschi, rifacendo ad esempio il cielo stellato nelle volte.\nNel 1921 venne trafugato dall'oratorio l'originario trittico di Agnolo Gaddi, che venne poi rinvenuto ma privo di predella e dei pilastrini. L'opera \u00e8 da allora nei depositi degli Uffizi.\nDal 1992 al 2009 l'oratorio ha subito un restauro da parte del Comune di Bagno a Ripoli, proprietario attuale della struttura dal 1988. Al termine dei lavori l'oratorio \u00e8 stato aperto al pubblico, con un'esposizione di opere dei maestri che gi\u00e0 lavorarono ai suoi affreschi e con il polittico di Agnolo Gaddi.\nDescrizione.\nEsterno.\nLa struttura \u00e8 molto semplice, con pianta rettangolare e abside quadrata (scarsella), con un paramento esterno costituito da bozze di pietra alberese e macigno, dove si aprono finestre monofore con arco acuto.\nIl portale \u00e8 sormontato da una tettoia sporgente, con una lunetta che era decorata da una \"Madonna col Bambino e angeli\" di Spinello Aretino, oggi staccata con la sinopia e conservata nei depositi della Soprintendenza. Un tempo la decorazione ad affresco riguardava tutta la facciata.\nInterno.\nInternamente l'unica navata, separata in due campate da un arcone trasversale, termina con una scarsella quadrilatera, incorniciata da un arco a sesto acuto e con copertura a crociera. Anche nel vano principale la copertura \u00e8 affidata a volte a crociera con costoloni, che si dipartono dai pilastri laterali.\nAffreschi.\nIl ciclo di affreschi della cappella illustra le storie di santa Caterina d'Alessandria, detta delle Ruote in ricordo del martirio subito nel IV secolo.\nLa decorazione prese avvio, come di consueto, dall'abside, dove si trovano quattro scene nelle pareti laterali (due lunette e due riquadri) e, sulla parete centrale, un\"'Annunciazione\" e i due santi \"Benedetto e Stefano\" ai lati della finestra. L'abside venne affrescata entro il 1360 e via lavorano il cosiddetto Maestro di Barberino e Pietro Nelli. Al primo competerono la parete centrale, le vele della volta, il sottarco con busti di \"Apostoli e Profeti\" e tutte le scene laterali (\"Caterina rifiuta l'abiura al cospetto dell'Imperatore\", \"Flagellazione\" e \"Martirio della santa\"), tranne la \"Disputa di santa Caterina con i filosofi pagani\" (registro inferiore della parete sinistra) di Pietro Nelli, autore anche dei due santi (\"Caterina\" e \"Antonio abate\") sulle pareti esterne ai lati dell'arco della scarsella.\nLa decorazione venne ripresa circa trent'anni dopo, alla fine degli anni ottanta del XIV secolo, da Spinello Aretino, che affresc\u00f2 tutta la prima campata dell'oratorio. La ripresa dei lavori fu legata al testamento di Benedetto di Nerozzo Alberti, uomo ricchissimo e influente in Firenze, che dopo essere stato esiliato per le lotte politiche, dispose il completamento della decorazione.\nSpinello avvi\u00f2 probabilmente dalla parete dell'arcone, dove gli affreschi erano stati interrotti, per proseguire sulle volte (\"Evangelisti\"), sulle pareti e altre superfici di corredo come il sottarco centrale.\nLe \"Storie\" iniziano dalla parete destra, dove, in alto, si vede la \"Conversione\" e il \"Battesimo di santa Caterina\" da parte di un monaco eremita. Nel registro mediano si trova \"Santa Caterina orante e Matrimonio mistico\" (dove la santa viene maritata misticamente a Ges\u00f9 Bambino nelle braccia della Madonna) e la \"Cattura di Caterina\", dove si vede la santa esortata, senza successo, ad adorare un idolo pagano in un tempio.\nNella parete opposta si vedono, in alto, la \"Disputa con i filosofi pagani\" e il \"Rogo dei sapienti convertiti\", cio\u00e8 il martirio di quei filosofi che Caterina era riuscita a convertire al Cristianesimo. Nel registro sottostante sono presenti le due scene di \"Caterina in prigione converte le dame di corte e il capitano dei soldati e riceve la visita di Cristo con gli angeli\" e \"Decapitazione del capo delle guardie\". Le storie terminano nella parete centrale, dove sono le scene in sequenza continua di \"Caterina esce di prigione per venire condotta la martirio\" ed il \"Boia che rinfodera la spada dopo aver decapitato Caterina\", mentre in alto campeggia un sarcofago dove il corpo martirizzato della santa \u00e8 adorato dagli angeli.\nNel sottarco tra le campate si trovano medaglioni dei \"Dodici Apostoli ed Agnello Mistico\", mentre sui pilastri laterali si trovano un \"san Ludovico di Tolosa\" (destra) e un \"San Francesco\" (sinistra). Queste figure intere sotto nicchie dipinte sono riecheggiate dal \"Sant'Antonio abate\" e la \"Santa Caterina d'Alessandria\" sotto l'arcone, ai lati dell'altare. Frequenti sono poi gli stemmi Alberti con quattro bracci di catena su sfondo azzurro, legati al centro da un anello."}
{"id": "698576", "revid": "36426", "url": "https://it.wikipedia.org/wiki?curid=698576", "title": "Badia a Ripoli", "text": ""}
{"id": "698577", "revid": "4106", "url": "https://it.wikipedia.org/wiki?curid=698577", "title": "Valle Mesolcina", "text": ""}
{"id": "698579", "revid": "287204", "url": "https://it.wikipedia.org/wiki?curid=698579", "title": "Sentori terziari", "text": "Nella analisi organolettica di un vino i sentori terziari (o \"profumi terziari\") sono quelli che derivano dall'invecchiamento di un vino.\nSono normalmente sviluppati da processi di acetalizzazione, esterificazione e di ossidazione di molecole di alcol, tannini, acidi e tantissime altre sostanze.\nConferiscono generalmente al vino profumi speziati (pepe, anice, chiodi di garofano, liquirizia, cannella, vaniglia etc) tostati (caff\u00e8, cacao, catrame, fumo etc), animali (selvatico, sudore, cuoio etc) ed eterei sapone, ceralacca, vernice, etc).\nQuesti sentori sono talvolta voluti e vengono ottenuti attraverso l'invecchiamento in barriques o in botti, tramite la microssigenazione, attraverso l'affinamento in bottiglia e altre tecniche. Talvolta questi sentori sono il segno dell'eccesso di invecchiamento di un vino o della sua cattiva conservazione."}
{"id": "698582", "revid": "31789", "url": "https://it.wikipedia.org/wiki?curid=698582", "title": "Citt\u00e0 decorate di medaglia d'oro come &quot;benemerite del Risorgimento nazionale&quot;", "text": "Dal 1898 al 1942, il Regno d'Italia decret\u00f2 dei riconoscimenti collettivi per \"le azioni altamente patriottiche compiute dalle citt\u00e0 italiane nel periodo del Risorgimento nazionale\", inteso dalla Casa Savoia come il periodo delle guerre e delle battaglie avvenute dal 1848 al 1918, assegnando loro una Medaglia d'Oro come Benemerite del Risorgimento nazionale.\nLe medaglie riportavano sul recto l'effigie del Re che le concesse e nel verso una corona composta di un ramo di quercia e uno d'alloro, entrambi fruttati ed intrecciati con al centro lo spazio per un \"accenno del fatto pel quale la medaglia viene concessa\".\nSuccessivamente al 1942 le decorazioni alle citt\u00e0 furono ricondotte alla legislazione relativa al riconoscimento per le Medaglie al Valor Militare, al Valor Civile e al Merito Civile .\nLe medaglie d'oro assegnate alle citt\u00e0 furono solo ventisette e concesse, nove per volta, in tre distinti periodi:\nIstituzione della medaglia.\nDopo i primi nove conferimenti, con Regio decreto n. 395 del 4 settembre 1898 fu istituito un distintivo d'onore, consistente in una medaglia d'oro, per ricompensare le azioni altamente patriottiche compiute dalle citt\u00e0 italiane nel periodo del risorgimento nazionale\nConferimento.\nLa Commissione per le ricompense al valor militare, istituita con Regio decreto del 15 dicembre 1887, fu incaricata di esaminare il merito dell'azione e dare il parere per la concessione della medaglia.\nTale parere veniva riferito dal Ministro dell'Interno al re che decideva sulla concessione.\nInsegne.\nLa medaglia, d'oro, ha un diametro di 55 millimetri e reca:\nLa medaglia deve essere appesa al Gonfalone municipale con un nastro formato da una fascia turchina verticale al centro, fiancheggiata dal tricolore della bandiera nazionale.\nElenco delle citt\u00e0 decorate.\nConiazioni.\nLe prime nove medaglie furono conferite nel 1898 con provvedimenti che, di volta in volta, ne autorizzavano la coniazione.\nConcessioni.\nDopo che con il Regio decreto n. 395 del 1898 la medaglia d'oro fu istituita come distintivo d'onore, Umberto I eman\u00f2 nove provvedimenti di concessione della stessa e non pi\u00f9 di autorizzazione alla coniazione.\nVittorio Emanuele III.\nVittorio Emanuele III, durante il suo regno, confer\u00ec altre nove medaglie e con Regio decreto n. 201 del 19 aprile 1906 sostitu\u00ec il proprio nome ed effigie a quelle del padre."}
{"id": "698583", "revid": "21880", "url": "https://it.wikipedia.org/wiki?curid=698583", "title": "Crypturellus obsoletus cerviniventris", "text": ""}
{"id": "698585", "revid": "916580", "url": "https://it.wikipedia.org/wiki?curid=698585", "title": "Tropico del Capricorno", "text": "Il tropico del Capricorno \u00e8 il tropico terrestre situato nell'emisfero australe, definibile come il parallelo pi\u00f9 meridionale in cui il Sole culmina allo zenit un giorno all'anno (nel solstizio di dicembre) con una parabola apparente molto ripida all'orizzonte.\nQuando il Sole \u00e8 allo zenit al tropico del Capricorno si ha l'inizio dell'estate australe (e, per converso, quello dell'inverno boreale).\nSignificato astronomico.\nIl Tropico del Capricorno \u00e8 l'insieme dei punti sulla Terra nei quali il sole culmina allo zenit a mezzogiorno del solstizio d'inverno nell'emisfero sud. A sud del Tropico del Capricorno, il sole non raggiunge mai lo zenit.\nEtimologia.\nIl tropico viene definito \"del Capricorno\" perch\u00e9 circa 2.000 anni fa, quando fu definito il suo nome, il sole entrava nella costellazione del Capricorno nel giorno del solstizio d'inverno. Oggi questo fatto non si verifica pi\u00f9 perch\u00e9, a causa del fenomeno della precessione degli equinozi, il sole entra nella costellazione del Sagittario.\nDal punto di vista astrologico il nome \u00e8 ancora valido in quanto rimane costante, sempre nello stesso giorno, l'ingresso del Sole nel segno astrologico del Capricorno: per definizione, infatti, l'arco del decimo segno ha come punto d'inizio la posizione del Sole nel solstizio d'inverno, e non \u00e8 vincolata a quella dell'omonima costellazione.\nFattori climatici.\nCome nel caso del Tropico del Cancro, la maggior parte dei paesi posizionati sul Tropico del Capricorno hanno un clima arido o semiarido. Nel Caso del Tropico del Capricorno questa situazione sfavorevole \u00e8 ulteriormente esacerbata dal fatto che in Sudafrica e Australia l'attivit\u00e0 tettonica e le glaciazioni sono state sostanzialmente assenti dopo il Carbonifero, cio\u00e8 circa 300 milioni di anni fa, cosicch\u00e9 l'aridit\u00e0 si associa ad un suolo estremamente poco fertile. Ne risulta una vegetazione di arbusti, con savane che si sviluppano su vertisol poco fertili.\nIn Australia le aree sul tropico sono caratterizzate da una delle pi\u00f9 elevate variabilit\u00e0 delle precipitazioni piovose, cosicch\u00e9 anche nelle zone dove \u00e8 presente un discreto grado di piovosit\u00e0 \u00e8 estremamente problematico praticare l'agricoltura perch\u00e9 le sorgenti per l'irrigazione si prosciugano regolarmente nelle annate siccitose. In Sudafrica, dove le pur scarse precipitazioni sono pi\u00f9 regolari, l'agricoltura \u00e8 possibile anche se le rese sono basse anche con l'impiego di fertilizzanti.\nNell'America del Sud, anche se i suoli del cratone continentale risalgono allo stesso periodo di tempo di quelli dell'Australia e Sudafrica, le regioni che si trovano sul versante occidentale dell'anticiclone subtropicale ricevono correnti di aria calda e umida dall'Oceano Atlantico. Ne consegue che le regioni del Brasile adiacenti al tropico sono importanti aree agricole e producono notevoli quantitativi di caff\u00e8 nelle zone in cui la vegetazione spontanea della foresta pluviale \u00e8 stata eliminata per far posto alle piantagioni. Nelle aree ad ovest delle Ande invece, la corrente di Humboldt produce condizioni estremamente aride che danno luogo a un ambiente desertico estremamente secco, tanto che non esistono ghiacciai tra il vulcano Sajama (a 18\u02da30'S) e il Cerro Tres Cruces (27\u00ba parallelo sud). La vegetazione in quest'area \u00e8 praticamente inesistente, mentre sulle pendici orientali delle Ande la piovosit\u00e0 \u00e8 sufficiente a consentire le coltivazioni agricole.\nPaesi attraversati.\nProcedendo dal Meridiano di Greenwich verso est, il Tropico del Capricorno attraversa: Oceano Atlantico, Namibia, Botswana, Sudafrica, Mozambico, Canale del Mozambico, Madagascar, Oceano Indiano, Australia, Oceano Pacifico, Cile, Argentina, Paraguay, Brasile; esso si trova nell'emisfero sud o australe."}
{"id": "698588", "revid": "21880", "url": "https://it.wikipedia.org/wiki?curid=698588", "title": "Crypturellus soui soui", "text": ""}
{"id": "698589", "revid": "125156964", "url": "https://it.wikipedia.org/wiki?curid=698589", "title": "Supercoppa italiana (calcio femminile)", "text": "La Supercoppa Italiana, ufficialmente chiamata Supercoppa Ferrovie dello Stato Italiane per ragioni di sponsorizzazione, \u00e8 una competizione di calcio femminile istituita nel 1997 che vede annualmente contrapposte, all'inizio di ogni stagione sportiva, le prime due squadre classificate della Serie A e le due finaliste della Coppa Italia in una fase finale con due semifinali e una finale in campo neutro. \nDisputato sotto la giurisdizione della Federazione Italiana Giuoco Calcio, il torneo \u00e8 organizzato dal Dipartimento Calcio Femminile della FIGC.\nAl 2021 si sono tenute 25 edizioni di torneo; la squadra pi\u00f9 titolata della competizione \u00e8 la , vincitrice di sette edizioni, cinque delle quali consecutive tra il 2009 e il 2013.\nStoria.\nLa Supercoppa nacque nel 1997 per iniziativa della presidente della divisione femminile della LND, Natalina Ceraso Levati, ex calciatrice; la prima edizione si tenne nello stadio Belvedere di Bardolino e vide l'ormai disciolta formazione di battere 3-1 e aggiudicarsi cos\u00ec la prima Supercoppa.\nL'anno successivo il titolo fu vinto dal , la prima delle plurivincitrici del torneo ma anche tra quelle ormai scomparse come (detentrice di una quota record di 7 titoli), (due al pari del Milan), essendosi sciolte per fallimento o problemi finanziari; gli altri plurivincitori, (vincitore di 4 titoli con le denominazioni di Bardolino e Bardolino Verona) e , sono al 2017 in attivit\u00e0.\nSingolarmente, il Milan nel 2004 prese proprio il posto di una delle scomparse, il campione d'Italia, escluso dalla Federcalcio nell'agosto 2004 per inadempienze finanziarie: al secondo posto figurava la vincitrice della Coppa Italia, mentre al terzo il Milan che quindi and\u00f2 a competere in luogo della squadra campione e perse 5-0 dalla formazione sarda.\nDall'edizione 2020 viene adottato un nuovo format, con quattro squadre partecipanti e una \"final four\" con due semifinale e una finale in campo neutro.\nA titolo statistico, soltanto in quattro occasioni la squadra vincitrice di scudetto e Coppa Italia ha vinto anche la Supercoppa: accadde nel 2000 e nel 2011 alla Torres, alla Juventus nel 2019 e nel 2007 al ; quest'ultima, quando si chiamava ancora Bardolino, \u00e8 a tutto il 2021 l'unica squadra ad avere vinto la Supercoppa senza avere vinto n\u00e9 scudetto n\u00e9 Coppa Italia: nel 2001, infatti, anno della sua prima vittoria, partecip\u00f2 come finalista sconfitto di Coppa, ed ebbe ragione della Torres nella gara disputata a Rieti.\nStatistiche.\nPlurivincitrici.\n\"Statistiche aggiornate all'8 gennaio 2022.\"\nElenco giocatrici vincitrici di almeno 3 titoli."}
{"id": "698595", "revid": "1604512", "url": "https://it.wikipedia.org/wiki?curid=698595", "title": "Provincia di Konya", "text": "La provincia di Konya (in turco Konya ili) \u00e8 una provincia della Turchia.\nDal 2012 il suo territorio coincide con quello del comune metropolitano di Konya (\"Konya B\u00fcy\u00fck\u015fehir Belediyesi\").\nGeografia fisica.\nCon i suoi 38.257\u00a0km\u00b2 \u00e8 la provincia turca pi\u00f9 estesa.\nSuddivisione amministrativa.\nLa provincia \u00e8 divisa in 31 distretti: \nFanno parte della provincia 206 comuni e 602 villaggi.\nFino al 2012 il comune metropolitano di Konya era formato dalle aree urbane dei distretti di Karatay, Meram e Sel\u00e7uklu.\nCollegamenti esterni.\n "}
{"id": "698598", "revid": "287204", "url": "https://it.wikipedia.org/wiki?curid=698598", "title": "Diocle di Pepareto", "text": "Biografia.\nAbbiamo poche notizie su questo storico e anche poche fonti ne parlano. Stando a Plutarco, sarebbe l'autore di una storia antichissima di Roma, il primo a narrare delle vicende di Romolo e Remo e delle loro origini leggendarie.\nNel libro delle \"Vite parallele\" dedicato a Romolo, Diocle di Pepareto viene citato come fonte primaria di queste vicende, da cui avrebbero poi attinto Fabio Pittore e altri storici. Nei capitoli 3 e 8, all'inizio e alla fine delle vicende leggendarie legate alla loro nascita, lo storico \u00e8 menzionato quale garante della loro correttezza.\nLa lacuna sulla vita di questo storico non consente di tracciarne un deciso profilo come narratore e scrittore."}
{"id": "698605", "revid": "409613", "url": "https://it.wikipedia.org/wiki?curid=698605", "title": "Sovrana", "text": "Sovrana (in inglese: \"Gold sovereign\"), chiamata anche Sterlina d'oro, \u00e8 una moneta d'oro inglese emessa per la prima volta nel 1489 da Enrico VII ed ancora in produzione.\nLa moneta aveva il valore nominale di una sterlina o 20 \"shilling\", ma in realt\u00e0 era in primo luogo un pezzo d'oro senza indicazione del valore.\nIl nome \"sovereign\" deriva dal maestoso ritratto impresso sulla moneta, uno dei primi a mostrare il re di faccia seduto in trono, mentre al rovescio era rappresentato lo stemma reale con la rosa dei Tudor.\nStoria.\nLe sovrane originali erano d'oro a 23 carati (96%) e pesavano 240 grani o mezza oncia troy (15,6 grammi). Enrico VIII ridusse la purezza a 22 carati (92%), che divenne (e rimane) lo standard delle monete d'oro (cosiddetto crown gold) sia nel Regno Unito sia negli Stati Uniti; il peso della sovrana fu ripetutamente abbassato fino a quando, con la legge del \"Great Recoinage\" emessa nel 1816, il contenuto di oro fu fissato agli attuali 113 grani (7,3224\u00a0g), equivalenti a 0,235421 once troy.\nOltre alla sovrana, la Royal Mint coni\u00f2 anche la moneta da 10 shilling (mezza sovrana), quella da 2 sterline (doppia sovrana) e quelle da 5 sterline (quintupla sovrana). Solo la sovrana e la mezza sovrana erano normalmente coniate per la circolazione.\nLa coniazione della sovrana fu interrotta dopo il 1604, e la moneta fu sostituita prima dalla Unite, poi dal Laurel, ed infine dalla Ghinea. La produzione della sovrana inizi\u00f2 di nuovo nel 1817, e il nuovo rovescio era quello con San Giorgio che uccide il drago, inciso da Benedetto Pistrucci. Lo stesso disegno \u00e8 ancora in uso nella sovrana d'oro coniata nel Regno Unito, anche se altri rovesci sono stati usati durante il regno di Guglielmo IV, Vittoria, Giorgio IV ed Elisabetta II.\nNel periodo vittoriano era abitudine della Bank of England di ritirare dalla circolazione le sovrane e le mezze sovrane rovinate e riconiarle. Di conseguenza anche se sono state coniati un miliardo circa di pezzi, questo numero include quell'oro che \u00e8 stato coniato e riconiato pi\u00f9 volte. Si stimava che un pezzo potesse circolare per circa 15 anni prima che il peso diminuisse al di sotto del minimo previsto perch\u00e9 la moneta non perdesse il suo valore legale.\nIn particolare era la mezza sovrana che circolava nell'Inghilterra vittoriana. Molte sovrane invece passarono il loro tempo nei \"caveau\" delle banche. Si \u00e8 stimato che solo l'1% di tutte le sovrane d'oro che sono state coniate, siano ancora in condizione da poter essere collezionate. Nel 1891 si decise che le monete sotto peso sarebbero state sostituite con monete nuove. Contemporaneamente le monete battute prima del 1837 furono dichiarate fuori corso. Questo oro fu riconiato in 13\u00a0680\u00a0486 mezze sovrane nel 1892 e in 10\u00a0846\u00a0741 sovrane nel 1900. (Entrambe alla sede di Londra della Royal Mint).\nI coni di dritto delle sovrane nel XIX secolo furono usati, quando erano troppo usurati, per coniare il farthing. (Un conio di dritto produce in genere 100\u00a0000 monete.)\nLa sovrana fu coniata in grandi quantit\u00e0 fino alla Prima guerra mondiale, quando il Regno Unito usc\u00ec ufficialmente dal gold standard. Da allora fino al 1932, le sovrane furono prodotte solo alle sedi di Melbourne, Sydney, Perth, Bombay, Ottawa, e Pretoria (escluse alcune nel 1925 prodotte a Londra nel quadro del tentativo fallito di Winston Churchill di tornare al gold standard). L'ultima emissione regolare fu quella del 1932 a Pretoria.\nLa produzione fu ripresa nel 1957, sembra per prevenire la produzione di monete contraffatte in Siria e Italia.\nAlcune pubblicazioni del tesoro sembrano indicare che le sovrane erano ampiamente usate per sostenere la politica estera britannica nel Medio Oriente ed era importante che queste monete mantenessero il loro standard, giacch\u00e9 diverse persone ricevevano sotto forma di sovrane il pagamento dei loro servigi al governo britannico.\nLa sovrana \u00e8 stata prodotta come monete-lingotto fino al 1982. Da allora fino al 1999, furono prodotte solo monete con fondo a specchio ma dal 2000 \u00e8 stata anche ripresa la monetazione precedente. Attualmente la sovrana \u00e8 coniata alla Royal Mint in Pontyclun, Mid-Glamorgan, Galles. Le monete sono prodotte con il metallo prezioso che \u00e8 custodito separatamente dal resto della zecca. Questa a sua volta \u00e8 protetta dalla polizia del Ministero della Difesa. Agli impiegati non \u00e8 permesso di usare nessun tipo di monete metalliche all'interno della zecca; le monete sono sostituite da gettoni di plastica.\nContraffazioni.\nAgli occhi moderni la sovrana d'oro appare una piccola moneta ma una sterlina del 1895 aveva il potere d'acquisto di 150 sterline del 2007. La produzione della doppia sovrana e delle 5 sovrane era limitata per evitare fenomeni di tosatura delle monete perch\u00e9 era pi\u00f9 facile sottrarre dell'oro da questi pezzi pi\u00f9 grandi chimicamente, limandole o praticando dei microscopici fori, poi nascosti con una martellatura.\nLe sovrane di James Bond.\nNel film \"A 007, dalla Russia con amore\", James Bond riceve una valigia con 50 sovrane d'oro nascoste in un compartimento segreto.\nAltre sovrane.\nMonete dallo stesso nome e con caratteristiche simili sono state coniate in altri paesi europei.\nIn Austria due monete ebbero il nome di sovrana: la prima, la pi\u00f9 antica, prese il nome di \"Sovrana di Fiandra\" (o \"sovrano\") la cui emissione, iniziata nei Paesi Bassi Austriaci, si estese poi a tutto l'Impero. Quando poi l'Austria perse i domini dei Paesi Bassi.\nLa seconda venne invece coniata prevalentemente alla zecca di Milano che cominci\u00f2 a realizzare sovrane a partire dal 1700 della massa di 11 grammi, sostituite dopo la Restaurazione dalle cosiddette sovrane nuove aventi un peso di 11,33 grammi ed una dimensione inferiore."}
{"id": "698616", "revid": "1543377", "url": "https://it.wikipedia.org/wiki?curid=698616", "title": "Passo Xomo", "text": "Il passo Xomo o colle del Xomo (1.058\u00a0m) \u00e8 un valico alpino delle Prealpi Venete, fra il massiccio del Pasubio e il monte Novegno. Mette in comunicazione la Val Leogra, con l'abitato di Valli del Pasubio, e la valle di Posina.\nIl passo deve gran parte della sua importanza al fatto che funge da base di partenza per le escursioni sul sovrastante massiccio del Pasubio. Proprio dal passo parte infatti la strada degli Scarubbi, che porta fino al rifugio Achille Papa, passando per Bocchetta Campiglia (1.216\u00a0m) da dove parte la strada delle 52 gallerie.\nDurante il periodo invernale non \u00e8 aperto dai mezzi spazzaneve ma rimane chiuso fino allo scioglimento della neve, che pu\u00f2 avvenire in primavera inoltrata sul versante di Posina, poco esposto al sole.\nCollegamenti esterni.\nAltimetria del passo Xomo da Posina"}
{"id": "698617", "revid": "4252", "url": "https://it.wikipedia.org/wiki?curid=698617", "title": "Diodoro", "text": ""}
{"id": "698620", "revid": "439868", "url": "https://it.wikipedia.org/wiki?curid=698620", "title": "Georgia del Sud", "text": "La Georgia del Sud o Georgia Australe \u00e8 un arcipelago situato nell'Oceano Atlantico meridionale; politicamente e amministrativamente \u00e8 un territorio d'oltremare britannico, facente parte della Georgia del Sud e Isole Sandwich Australi. In passato era, insieme alle isole Sandwich Australi, una dipendenza delle isole Falkland.\nL'isola principale dell'arcipelago prende anch'essa il nome Georgia del Sud.\nLa Georgia del Sud viene rivendicata dall'Argentina, la quale la occup\u00f2 durante la guerra delle Falkland. Dal 1985 i due gruppi di isole sono stati separati dalla amministrazione delle Falkland e sono divenuti un territorio a s\u00e9 stante, amministrato direttamente dal Governo del Regno Unito, con il nome di Georgia del Sud e Isole Sandwich Australi.\nGeografia.\nSituata nell'Oceano Atlantico meridionale (tra 35\u00b047\u2032 e 38\u00b001\u2032 O e tra 53\u00b058\u2032 e 54\u00b053\u2032 S), circa a est-sudest dalle isole Falkland, l'isola \u00e8 lunga circa , larga dai 2 ai e orientata da nord-ovest a sud-est.\nLe coste sono rocciose e a picco sul mare, interrotte, specialmente sulla costa nord-est, da ampie e profonde baie di origine glaciale, che forniscono un habitat riparato per la fauna e un valido ancoraggio per le navi.\nIl territorio, molto aspro e scosceso, \u00e8 attraversato da due catene montuose (Allardyce e Salvesen): il punto pi\u00f9 elevato \u00e8 il monte Paget (), ma ben undici cime superano i . L'isola \u00e8 per lo pi\u00f9 coperta sui rilievi da ghiacciai e nevai, mentre i bassi pendii e le modeste pianure sono coperte da vegetazione erbacea, muschi e licheni.\nIl centro abitato principale dell'isola \u00e8 Grytviken, l'isola non ha popolazione residente, sull'arcipelago alloggiano alcuni funzionari pubblici, ricercatori e nei mesi estivi il personale museale.\nStoria.\nPare che il primo avvistamento dell'isola risalga all'aprile del 1675, quando Anthony de la Roch\u00e9, un commerciante londinese in viaggio da Lima a Londra, incontr\u00f2 a Capo Horn un forte maltempo che devi\u00f2 la sua rotta. Avvist\u00f2 un'isola montuosa con profonde baie che, secondo le descrizioni e a quelle latitudini, poteva essere solo la Georgia del Sud.\nL'isola fu anche avvistata nel 1700 dall'astronomo britannico Edmond Halley a bordo della \"Paramour\", che per\u00f2 non pot\u00e9 sbarcare per il maltempo.\nIl primo a mettere piede sull'isola fu James Cook il 17 gennaio 1775; sbarc\u00f2 dalla HMS \"Resolution\" in una baia che chiam\u00f2 Possession Bay e tracci\u00f2 le carte di parte della costa. Prosegu\u00ec veleggiando fino alla punta meridionale dell'isola, che chiam\u00f2 \"Cape Disappointment\" (\"Capo Delusione\") quando divent\u00f2 evidente che non poteva trattarsi del ricercato continente antartico. Nonostante avesse liquidato la scoperta come \"non degna di nota\", la chiam\u00f2 \"isola di Georgia\" in onore del re Giorgio III.\nPer tutto il XIX secolo fu una base per i cacciatori di foche, la cui popolazione fu decimata, e nel secolo successivo, fino a quando la pesca delle balene non fu interrotta, fu una base baleniera. Il primo insediamento fisso, Grytviken, fu costituito nel 1904 nel golfo di Cumberland orientale e rimase operativo fino al 1965. Le altre basi baleniere dell'isola erano tutte situate sulla costa settentrionale in golfi riparati; le operazioni si svolgevano principalmente sulle navi baleniere e a terra vi erano solo delle piccole basi di appoggio.\nLa comunit\u00e0 scientifica inizi\u00f2 a interessarsi dell'isola nel 1877 quando vi sbarc\u00f2 una spedizione austriaca guidata da Heinrich Klutschak (1848-1890). Un gruppo di scienziati tedeschi che collaboravano al progetto \"International Polar Year\" visse per un anno a Royal Bay, esplorando parte dell'interno dell'isola e descrivendone le caratteristiche geologiche, biologiche, meteorologiche e topografiche.\nIl primo involontario attraversamento dell'isola fu effettuato da Ernest Henry Shackleton, Tom Crean e Frank Worsley come fase conclusiva dell'odissea della spedizione Endurance. Shackleton e cinque membri dell'equipaggio sbarcarono nel sud dell'isola, nella baia di re Haakon; dopo avere navigato per e quattordici giorni nel burrascoso passaggio di Drake a bordo della scialuppa \"James Caird\", dovettero infine affrontare la difficoltosa traversata dell'isola per raggiungere Grytviken.\nNel corso della guerra delle Falkland, il 19 marzo 1982, un gruppo di argentini, fingendo di essere dei mercanti di rottami metallici, occup\u00f2 l'isola sbarcando nella base abbandonata di Leith Harbour. Il comandante della guarnigione argentina era Alfredo Astiz, un capitano dell'Armada de la Rep\u00fablica Argentina, la marina militare argentina, in seguito condannato per i crimini commessi in Argentina nel corso della guerra sporca. Il 2 aprile, quando proclam\u00f2 la sovranit\u00e0 argentina sull'isola, la rinomin\u00f2 \"Isla San Pedro\". L'isola fu riconquistata dalle truppe britanniche il 25 aprile (Operazione Paraquet).\nFlora e fauna.\nSpecie alloctone.\nAgli inizi del XX secolo, pi\u00f9 precisamente nel 1911, furono introdotte e liberate sull'isola 10 renne, vi furono introduzioni successive e le mandrie di renne si insediarono sul lato settentrionale dell'isola nutrendosi delle formazioni di tussock tipiche dell'area danneggiando per\u00f2 le zone di nidificazione della \"Procellaria aequinoctialis\". Fino all'inizio del XXI secolo le renne erano confinate dai ghiacci perenni in aree ben delimitate ma il progressivo scioglimento dei ghiacci rischiava che l'area colonizzata dalle renne si ingrandisse, le autorit\u00e0 locali decisero quindi di iniziare nel 2010 un programma di eradicazione delle renne che port\u00f2 all'uccisione di circa esemplari.\nNel 2018 l'isola \u00e8 stata liberata anche dal ratto (\"Rattus norvegicus\") che vi era arrivato con le diverse navi baleniere oltre un secolo prima e che rappresentava un serio pericolo per le specie nidificanti, in particolare le due specie endemiche, il passeriforme \"Anthus antarcticus\" e la specie acquatica \"Anas georgica georgica\"."}
{"id": "698624", "revid": "29990", "url": "https://it.wikipedia.org/wiki?curid=698624", "title": "Blount County (Alabama)", "text": ""}
{"id": "698627", "revid": "110157", "url": "https://it.wikipedia.org/wiki?curid=698627", "title": "Bocchetta Campiglia", "text": "Bocchetta Campiglia (1.216\u00a0m) \u00e8 una sella ai piedi del massiccio del Pasubio, sopra il passo Xomo, nelle Prealpi vicentine.\nSituata al confine fra i comuni di Posina e Valli del Pasubio, deve la sua importanza storica per essere stato il punto di massimo avanzamento dell'esercito austro-ungarico nella prima guerra mondiale, nel maggio 1916 durante la Strafexpedition. Solo su questa piccola sella naturale infatti l'esercito italiano riusc\u00ec a fermare l'avanzata nemica verso la pianura vicentina.\nNel proseguimento del conflitto rimase un punto nevralgico, in quanto era importante punto di passaggio della Strada degli Scarubbi, che da l\u00ec diventava esposta al fuoco delle artigliere nemiche del vicino Monte Maio.\nInoltre da l\u00ec parte la celebre strada delle 52 gallerie, costruita per accedere alla zona sommitale del Pasubio senza esporsi al fuoco austriaco.\nOggi \u00e8 diventata tradizionale punto di partenza per le escursioni sul Pasubio e dispone di ampi parcheggi a pagamento. Il collegamento col vicino passo Xomo \u00e8 stato migliorato dopo il 2000 passando da un fondo naturale che necessitava di continua manutenzione ad un fondo pi\u00f9 compatto incatramato.\nNegli ultimi anni sono stati inoltre ricavati ulteriori parcheggi a pagamento nei prati circostanti."}
{"id": "698629", "revid": "1318658", "url": "https://it.wikipedia.org/wiki?curid=698629", "title": "Giardino zoologico", "text": "Il giardino zoologico o parco zoologico, pi\u00f9 comunemente chiamato zoo, \u00e8 il luogo dove vengono esposti al pubblico animali esotici. Generalmente sono considerati luoghi ricreativi, specialmente per le famiglie, ma essi svolgono anche una funzione nel campo dell'educazione naturalistica e ambientale, e nella conservazione della biodiversit\u00e0.\nGli animali all'interno di uno zoo vivono in recinti che spesso tentano di replicare il loro habitat naturale o modelli di comportamento, a beneficio degli animali e dei visitatori. Animali notturni sono spesso ospitati in strutture apposite con un ciclo giorno-notte invertito in modo da renderli vigili durante le ore di apertura del parco. Alcune condizioni climatiche speciali vengono realizzate per animali che vivono in ambienti con climi estremi, ad esempio per animali del circolo polare, nonch\u00e9 gabbie speciali per uccelli, insetti, rettili, pesci e altri animali acquatici. Alcuni zoo, infine, hanno percorsi che permettono ai visitatori di attraversare i recinti e venire a contatto con specie animali non aggressive.\nEtimologia.\nIl termine giardino zoologico deriva dal nome della disciplina delle scienze naturali che studia gli animali, la zoologia, dal greco \u03b6\u1ff6\u03bf\u03bd (z\u00f4on: \u00abanimale\u00bb) e \u03bb\u03cc\u03b3\u03bf\u03c2 (l\u00f2gos: \u00abstudio\u00bb, \u00abscienza\u00bb). Lo zoo di Londra \u00e8 stato il primo a definirsi \"menagerie\" (zoo) o \"zoological garden\" (giardino zoologico) e ad usare l'abbreviazione \"zoo\".\nSi va affermando ultimamente il termine bioparco, con cui si indica un particolare parco zoologico che \u00e8 gestito con criteri che mirano a conservare una risorsa naturale, cio\u00e8 un lembo di territorio o un gruppo di animali a rischio di estinzione. A tale scopo generalmente si affiancano attivit\u00e0 di ricerca, di educazione per i visitatori e di liberazione di animali per rinvigorire le popolazioni selvatiche.\nStoria.\nGli zoo costituiscono l'evoluzione moderna delle m\u00e9nagerie, raccolte di animali, disposte soprattutto in parchi privati di nobili e persone facoltose.\nIl primo moderno zoo del mondo ancora esistente \u00e8 il Tiergarten Sch\u00f6nbrunn a Vienna, fondato nel 1752 da Francesco I, mentre lo zoo di Londra \u00e8 il pi\u00f9 antico zoo destinato ad uso scientifico, inaugurato nel 1828.\nIl pi\u00f9 antico zoo italiano \u00e8 il Giardino Zoologico di Roma (oggi Bioparco di Roma), aperto al pubblico nel 1911.\nTipologie.\nI parchi zoologici si possono distinguere sulla base delle attrazioni che offrono ai visitatori.\nParco immersivo.\n\u00c8 uno zoo tradizionale che si ispira al concetto di zoo-immersione in cui le specie animali sono ospitate in recinti che replicano il bioma di origine. I visitatori attraversano il parco a piedi su dei percorsi appositi da cui possono osservare senza venire a contatto con gli animali. Possono essere presenti guide didattiche o pannelli che illustrano le caratteristiche degli animali e dell'ambiente, nonch\u00e9 altre attrazioni, ristoranti, negozi, ecc. Questo approccio fu sperimentato per la prima volta da Carl Hagenbeck nel 1908 a Stellingen (Amburgo) e nel 1910 a Roma.\nAcquario.\nUn particolare parco zoologico che ospita principalmente animali e forme di vita acquatica. Gli animali sono ospitati all'interno di vasche riempite d'acqua in cui viene ricreato un habitat marino (sabbia, rocce, alghe, coralli). In un acquario i visitatori si spostano su un percorso buio e osservano gli animali attraverso i vetri laterali. Se per\u00f2 \u00e8 possibile assistere anche a spettacoli acquatici realizzati da animali addomesticati (per esempio delfini) si pu\u00f2 anche trattare di una combinazione con un parco a tema.\nZoo safari.\nNoti anche come \"parco safari\", tengono gli animali in zone esterne pi\u00f9 estese rispetto agli zoo tradizionali e permettono ai visitatori di guidarci attraverso e venire in prossimit\u00e0 degli animali. Sebbene non sia consentito scendere dalla macchina, a volte \u00e8 permesso nutrire gli animali nei recinti attraverso i finestrini dell'auto. Gli animali sono, in alcuni casi, rinchiusi da fossati o cancelli, come ad esempio per gli elefanti o gli ippopotami, e sono presenti numerosi addetti che vigilano su di essi. Parchi del genere si ispirano ai safari fotografici africani, viaggi a bordo di vetture allo scopo di avvistare animali selvatici.\nFattoria didattica.\nNon molto diffusi in Italia, si tratta di zoo-fattorie che combinano animali domestici ad animali selvatici docili abbastanza da farsi toccare e nutrire dai visitatori. Il cibo per il benessere degli animali \u00e8 fornito dallo zoo stesso oppure da distributori o chioschi presenti. Tale tipologia di zoo pu\u00f2 anche essere inclusa negli zoo tradizionali ed \u00e8 indirizzata specialmente ai bambini, e in generale a scolaresche delle scuole primarie o secondarie inferiori. Per le giovani generazioni che vivono in citt\u00e0 e metropoli, queste fattorie didattiche costituiscono un'opportunit\u00e0 per osservare e conoscere dal vivo le specie animali, che altrimenti conoscerebbero solamente da immagini dei media o illustrazioni librarie.\nParco a tema.\n\u00c8 la combinazione di un parco zoologico con un parco divertimenti per intrattenimento o per scopi commerciali. Classico esempio sono gli acquari in cui \u00e8 possibile assistere a spettacoli acquatici, come ad esempio i delfinari. Ma esistono anche altri tipi di zoo che possono considerarsi \"parchi a tema zoologico\" con spettacoli di animali addomesticati, musei zoologici o con attrazioni da tipico parco divertimenti, come ottovolanti o ruote panoramiche.\nControversie.\nI giardini zoologici sono da sempre contestati dalle associazioni animaliste per numerosi motivi: \nD'altra parte, chi difende tali strutture risponde che la condizione di tutela per animali a rischio di estinzione non pu\u00f2 essere abbandonata, cos\u00ec come la ricerca scientifica portata avanti nei bioparchi. Le associazioni professionali di riferimento (come UIZA per l'Italia o l'EAZA per l'Europa) si sforzano nel realizzare linee-guida per gli zoo in modo da poter soddisfare le esigenze biologiche degli animali ospitati. Gli zoo assolvono anche a una funzione sociale, garantendo, specialmente nei grandi centri urbani, un contatto diretto con una piccola parte della natura e della biodiversit\u00e0.\nVideogiochi.\nSono stati sviluppati numerosi videogiochi a tema, di cui i pi\u00f9 importanti sono di tipo gestionale, in particolare l'arcade Zoo Keeper nel 1982, le serie di \"Zoo Tycoon\" e \"Wildlife Park\", nonch\u00e9 \"Zoo Hospital\" e \"Planet Zoo.\" A questi seguono in tempi pi\u00f9 recenti molti videogiochi mobile presenti su App Store e Google Play, la maggior parte dei quali sono online e free-to-play."}
{"id": "698638", "revid": "1627355", "url": "https://it.wikipedia.org/wiki?curid=698638", "title": "Anticorpo", "text": "Gli anticorpi, detti anche immunoglobuline (Ig, globuline del sistema immunitario) oppure impropriamente \u03b3-globuline (per via della banda principalmente occupata nel processo di elettroforesi sierica), sono una classe di glicoproteine con elevato peso molecolare presenti nel siero dei vertebrati. Tali molecole hanno un ruolo chiave nella risposta immunitaria specifica e la loro produzione, che avviene in larga parte a seguito del processo di maturazione dei linfociti B in plasmacellule secernenti, costituisce la funzione principale del sistema immunitario umorale (detto \"umorale\" perch\u00e9 il sangue \u00e8 stato definito dai primi anatomisti un \"umore\", ovvero un fluido biologico).\nInsieme ai TCR (\"T-cell receptors\", recettori dei linfociti T) costituiscono l'unica classe di molecole in grado di rispondere specificamente ad un \"agente estraneo\" presente nell'ospite. Nello specifico grazie agli anticorpi avviene un legame tra il \"non-proprio\" che \u00e8 costituito da un determinante antigenico o epitopo mostrato tipicamente sulla superficie di un patogeno (es. batterio o virus) e il \"proprio\" che \u00e8 costituito dalla struttura dell'anticorpo legante l'epitopo (paratopo) che assume una particolare conformazione molecolare (idiotipo).\nGli anticorpi posseggono una peculiare struttura quaternaria che conferisce loro una forma a \"Y\" costituita da due porzioni variabili leganti gli antigeni (\"Fab\") e una invariabile detta frammento cristallizzabile (\"Fc\"): \u00e8 proprio questa organizzazione \"sovramolecolare\" che rende possibile il riconoscimento degli epitopi. In maniera schematica e semplificata si pu\u00f2 dire che ci\u00f2 avviene perch\u00e9 al termine dei bracci della \"Y\" gli anticorpi presentano delle porzioni molecolari variabili che sono in grado di legare in maniera specifica particolari segmenti del bersaglio da riconoscere, ovvero dell'antigene verso cui l'anticorpo \u00e8 diretto. In maniera analoga a quanto riscontrato nella catalisi enzimatica, ogni \"serratura\" ha una sua \"chiave\" diversa, costituita dal proprio determinante antigenico; quando la \"chiave\" (l'antigene) \u00e8 inserita, l'anticorpo si attiva e cambia la conformazione della porzione cristallizzabile innescando l'azione di diversi meccanismi immunitari.\nCaratteristiche generali.\nHanno la capacit\u00e0 di legarsi in maniera specifica agli antigeni (microorganismi infettivi come batteri, tossine o qualunque macromolecola estranea che provochi la formazione di anticorpi). Negli organismi a sangue caldo vengono prodotte dai linfociti B, trasformati per adempiere a questo compito, in seguito a stimoli specifici, in plasmacellule.\nLe immunoglobuline, insieme ai recettori dei linfociti T (TCR) e alle molecole del complesso maggiore di istocompatibilit\u00e0 (MHC, \"Major Histocompatibility Complex\") sono le uniche molecole capaci di legare l'antigene in misura altamente specifica.\nLe immunoglobuline fanno parte delle gammaglobuline facenti parte a loro volta delle globuline uno dei due gruppi di proteine plasmatiche (insieme alle albumine).\nStoria.\nLa scoperta delle tossine e dell'immunizzazione.\nUn primo passo verso la scoperta degli anticorpi venne effettuato nel 1883 da Edwin Klebs che identific\u00f2 il batterio della difterite e lo chiam\u00f2 \"batterio di Klebs-Loffler\".\nNel 1884 Friedrich L\u00f6ffler, un microbiologo tedesco, us\u00f2 i postulati di Koch per dimostrare scientificamente la correlazione tra \"presenza di \"Corynebacterium diphtheriae\"\" e la difterite. In altre parole egli scopr\u00ec la patogenicit\u00e0 dei batteri della difterite ed invent\u00f2 il \"siero di L\u00f6ffler\", del sangue coagulato utilizzato per il rilevamento di \"C. diphtheriae.\" Nel 1888 Emile Roux e Alexandre Yersin dimostrarono che una sostanza prodotta da \"C.diphtheriae\" causava i sintomi della difterite in diversi animali da laboratorio.\nNello 1884 Antonio Carle e Giorgio Rattone (due professori dell'universit\u00e0 di Torino) dimostrarono per la prima volta la trasmissibilit\u00e0 del tetano. Essi indussero il tetano in animali da laboratorio (conigli) iniettando nei loro nervi sciatici del pus proveniente da un paziente umano affetto da tetano. Nel 1889 Kitasato Shibasabur\u014d, un batteriologo giapponese che lavor\u00f2 sotto la guida di Koch nell'universit\u00e0 di Berlino, riusc\u00ec a coltivare colture estremamente purificate del bacillo del tetano.\nEhrlich e la scoperta dell'immunizzazione contro la ricina e l'abrina.\nIn quegli anni Paul Ehrlich, un microbiologo tedesco, documenta per la prima volta il fenomeno di immunizzazione nel suo laboratorio privato. In altre parole, somministrando a dei topi la tossina \"ricina\" in quantit\u00e0 minime (evitando cos\u00ec gli effetti della dose letale) egli not\u00f2 che dopo pochi giorni essi diventavano resistenti (immunizzati) alla stessa tossina, anche se questa veniva ri-somministrata a distanza di mesi. Not\u00f2, tuttavia, che i topi ricina-resistenti non erano immunizzati contro altre tossine, come ad esempio l'abrina. Elrich document\u00f2 che i topi ricina-resistenti esposti all'abrina si ammalavano nelle stesse proporzioni dei topi ricina-immunodeficienti.\nKoch e l'unificazione dei tre precedenti contributi: scoperta dell'immunoterapia contro la difterite e il tetano.\nSulla base di queste scoperte Emil von Behring, nell'Istituto di malattie infettive di Berlino, tent\u00f2 di formulare terapie antisieriche per il trattamento della difterite e del tetano. Questi tentativi procedettero fino al 1893, fino a quando Koch sugger\u00ec a Behring, Elrich e Shibasaburo di cooperare insieme. Questa collaborazione, sulla base dei precedenti lavori di Elrich e Shibasabur\u014d, permise di immunizzare diversi animali da laboratorio contro la difterite e il tetano.\nNel 1890 von Behring e Shibasaburo riuscirono ad immunizzare delle cavie pre-trattate con la tossina difterica riscaldata dal calore.\n1891: La scoperta delle antitossine e la formulazione della sieroterapia.\nNel 1891, durante le vacanze natalizie di Berlino, venne immunizzato il primo paziente umano contro la difterite. Essi iniettarono in questi pazienti del siero di animali sopravvissuti a difterite e tetano (in altre parole, \"immunizzati\" contro questi microbi) e registrarono un'elevata probabilit\u00e0 di eradicazione della patologia. Questo spinse Kitasato a formulare la teoria dell'immunit\u00e0 umorale. La componente proteica di questo siero venne chiamata inizialmente antitossina per l'azione rivolta verso la tossina difterica. Solo in seguito venne scoperto che proteine simili potevano essere prodotte contro altri microbi, e le immunoglobuline presero il nome attuale di anticorpi mentre le molecole in grado di legarli antigeni.\nI primi studi sugli anticorpi analizzavano immunoglobuline presenti nel sangue di soggetti immunizzati. Questa metodica, tuttavia, non condusse a grandi conclusioni per la presenza di moltissimi anticorpi differenti fra loro e specifici per porzioni diverse di un antigene (anticorpi policlonali). Notevoli progressi furono effettuati esaminando il sangue di pazienti affetti da mieloma multiplo, un tumore delle plasmacellule, che porta alla formazione di grandi quantit\u00e0 di anticorpi uguali.\nBiochimica.\nStruttura degli anticorpi.\nGli anticorpi sono complessi proteici a struttura modulare che condividono una struttura di base, ma che presentano notevoli variabilit\u00e0 in specifiche regioni capaci di legarsi a particelle strutturalmente complementari denominate antigeni. In maniera molto grossolana, sono paragonabili a delle Y, costituite da un gambo centrale e due bracci laterali. La loro dimensione \u00e8 di 15 nm x 10 nm x 2,5 nm. Le immunoglobuline sono simmetriche e composte da 4 catene: due leggere e due pesanti legate covalentemente da ponti disolfuro presenti tra residui di cisteine, le cui posizioni variano a seconda del tipo di anticorpo. Ogni catena contiene una serie di unit\u00e0 costituite da circa 110 amminoacidi formanti una struttura globulare chiamata \"dominio Ig\". Il dominio \u00e8 contenuto anche in altre proteine che, per la presenza di questa particolare struttura, vengono accomunate sotto il nome di \"superfamiglia delle Ig\". Nello specifico il dominio Ig \u00e8 costituito da due foglietti \u03b2 tenuti insieme da un ponte disolfuro composti da 3-5 \"nastri\" ad andamento antiparallelo collegati da anse le cui sequenze amminoacidiche possono essere importanti per il riconoscimento dell'antigene.\nSia le catene pesanti sia quelle leggere sono formate da una regione variabile (V) aminoterminale ed una regione costante (C) carbossiterminale. Le regioni variabili di una catena pesante (VH) e di una leggera (VL) formano il \"sito di legame per l'antigene\", dove le anse dei domini Ig contengono la variabilit\u00e0 che rende specifico il legame con l'antigene. Poich\u00e9 ogni immunoglobulina \u00e8 composta da due catene leggere e due pesanti, saranno presenti due siti di legame. Le regioni costanti non partecipano al riconoscimento dell'antigene, ma alle funzioni effettrici degli anticorpi.\nOrganizzazione delle immunoglobuline.\nAlcuni esperimenti condotti da Rodney Porter servirono a capire le associazioni tra le catene e parte della struttura delle immunoglobuline. Essendo proteine, esse possono andare incontro a digestione proteolitica se trattate con specifici enzimi. Usando la papaina le immunoglobuline vengono tagliate in 3 frammenti costituiti dai due bracci e dal gambo. Due di questi sono identici e costituiti dalla catena leggera ancora legata ad un pezzo di catena pesante. Dal momento che la capacit\u00e0 di legare l'antigene \u00e8 mantenuta vengono chiamati \"frammenti con sito di legame per l'antigene\" (\"FAB\" = Fragment, Antigen Binding). Il terzo frammento \u00e8 composto dalle parti restanti delle catene pesanti che tendono ad aggregarsi e a cristallizzare. Viene per questo chiamato \"frammento cristallizzabile\" (\"FC\" = Fragment, crystallizable).\nL'uso della pepsina, invece, genera un solo frammento F(ab')2 costituito dai due FAB legati insieme. La restante parte dell'immunoglobulina non genera un Fc, ma piccoli frammenti peptidici.\nRegione variabile (V) e ipervariabile.\nLe regioni variabili, costituite da un dominio Ig per entrambe le catene, contengono le cosiddette \"regioni ipervariabili\": tratti della catena polipeptidica dove si riscontrano le maggiori variabilit\u00e0 amminoacidiche che donano a ciascun anticorpo la specificit\u00e0 unica verso un antigene. Tali regioni sono costituite dalle 3 anse che collegano i nastri adiacenti dei foglietti \u03b2 costituite ciascuna da 10 amminoacidi. Dal momento che sono presenti due domini per ogni regione variabile (VH e VL) ci saranno complessivamente 6 regioni ipervariabili per ogni braccio dell'immunoglobulina. Queste sequenze formano una superficie complementare all'antigene e sono pertanto chiamate anche \"regioni determinanti la complementarit\u00e0\" (Complementarity-Determining Regions, \"CDR\"') e sono numerate a partire dall'estremit\u00e0 N-terminale di ogni dominio in \"CDR1\", \"CDR2\" e \"CDR3\". Quest'ultimo si \u00e8 scoperto essere sensibilmente pi\u00f9 variabile rispetto agli altri due ed \u00e8 quello che effettua pi\u00f9 contatti con l'antigene. Le 6 CDR presenti in ciascun braccio sono esposte a formare un'ampia superficie in maniera simile ai recettori per i linfociti T.\nLa caratteristica di variabilit\u00e0 solo in specifiche regioni consente alle immunoglobuline di avere una struttura di base costante.\nRegione costante (C).\nLa regione costante, costituita da un dominio Ig nelle catene leggere (CL) e da 3-4 domini in quelle pesanti (CH1,2,3,4), permette alle immunoglobuline di avere peculiarit\u00e0 che si ripercuotono nella funzione effettrice delle stesse.\nAnzitutto, gli anticorpi possono essere prodotti in forma secreta o legati alla membrana: ci\u00f2 dipende da differenze presenti nella regione costante delle catene pesanti. Nella forma di membrana, infatti, sono presenti una regione idrofobica ad \u03b1-elica (che sar\u00e0 la parte transmembranale) e una regione carica positivamente (che sar\u00e0 situata all'interno della cellula).\nLa regione compresa fra i domini CH1 e CH2, detta \"regione cerniera\", di tutte le immunoglobuline ha la particolarit\u00e0 di essere flessibile e di permettere un diverso orientamento (fino a 90\u00b0 gradi) dei bracci in modo da poter legare pi\u00f9 antigeni contemporaneamente.\nInfine, differenze presenti nella sequenza amminoacidica della regione costante conferiscono una distinzione delle immunoglobuline in classi (denominate anche \"isotipi\") in base alle differenze presenti.\nClassificazione.\nEsistono 5 tipi di catene pesanti, il cui nome \u00e8 caratterizzato da alcune lettere greche (\u03b1, \u03b4, \u03b5, \u03b3 e \u03bc), che danno vita a diverse classi di immunoglobuline denominate con la corrispondente lettera dell'alfabeto latino: \"IgA\", \"IgD\", \"IgE\", \"IgG\" e \"IgM\". Alcune sono ulteriormente suddivise in sottoclassi. Anticorpi appartenenti ad uno stesso isotipo condividono essenzialmente la sequenza amminoacidica della regione costante che \u00e8 diversa da quella delle altre classi. La maggior parte delle funzioni effettrici \u00e8 mediata dal legame con un recettore; la sequenza amminoacidica diversa presuppone recettori diversi e conseguentemente funzioni diverse.\nNelle catene leggere le regioni costanti sono formate da un solo dominio Ig. In questa regione costante possono esserci differenze sequenziali che dividono le catene in due grandi classi: \"\u03ba\" e \"\u03bb\". Ogni imunoglobulina pu\u00f2 avere due catene \"\u03ba\" o due catene \"\u03bb\", non \u00e8 possibile avere due catene di tipi diversi. Il 60% degli anticorpi contiene \u03ba e solo il 40% \u03bb, nell'uomo. Detto rapporto viene alterato in presenza di tumori dei linfociti B in quanto porteranno alla produzione di un elevato numero di anticorpi uguali. Le catene leggere, in particolar modo le \"\u03bb\", sono inoltre spesso implicate nella patogenesi di diverse forme di amiloidosi sistemiche.\nSintesi ed assemblaggio.\nLe immunoglobuline, essendo proteine, vengono prodotte, assemblate ed espresse come comuni proteine. Le tappe prevedono una trascrizione, una traduzione e dunque una rifinitura che le porta alla secrezione o all'espressione sulla membrana. Nel caso specifico degli anticorpi le tappe pi\u00f9 importanti e che determinano l'estrema diversit\u00e0 tra di essi sono gli avvenimenti portanti alla produzione di un mRNA maturo e pronto alla traduzione. Prima della traduzione, difatti, vi sono modificazioni post-trascrizionali quali l'editing o semplicemente il processamento, ma soprattutto gli eventi pre-trascrizionali: la ricombinazione.\nCi\u00f2 che determina effettivamente la diversit\u00e0 \u00e8 la capacit\u00e0 delle cellule che producono anticorpi di riarrangiare le sequenze geniche contenenti i loci per le Ig cos\u00ec da creare un'ampia variet\u00e0 di regioni variabili leganti antigeni.\nRicombinazione.\n\u00c8 indubbiamente la tappa pi\u00f9 importante ed \u00e8 condivisa anche con il recettore dei linfociti T. Questa avviene solo nelle cellule in grado di esprimere gli enzimi che la permettono (Rag-1 e Rag-2), e di fatto gli unici tipi sono proprio i linfociti B e i linfociti T. L'espressione di suddetti enzimi \u00e8 tra i caratteri che permettono di osservare, durante la maturazione, la differenziazione verso la linea linfocitaria delle cellule staminali emopoietiche (vedi maturazione dei linfociti B e dei linfociti T).\nI loci delle immunoglobuline sono caratterizzati da diversi segmenti, V, J, C e, per le catene pesanti, anche D. La ricombinazione consiste in un \"taglia-incolla\" di segmenti diversi. Tutto inizia dal riarrangiamento DJ (se presente D), e il conseguente V(D)J. Viene perci\u00f2 creato un trascritto primario che contiene anche sequenze non codificanti fra J e C. Il successivo processamento porta alla formazione di un mRNA maturo pronto per la traduzione.\nScambio di classe.\nLo scambio di classe delle catene pesanti avviene durante l'attivazione dei linfociti B nei centri germinativi ad opera dei linfociti T-follicolari e, in porzione minore, nei foci extrafollicolari. Questa capacit\u00e0 di cambiare classe fornisce una versatilit\u00e0 maggiore dal momento che classi diverse svolgono al meglio funzioni effettrici diverse garantendo una risposta immunitaria migliore (vedi tabella).\nIl processo \u00e8 noto come \"ricombinazione per scambio\" nella quale un esone V(D)J gi\u00e0 riarrangiato ricombina con la regione C di un gene pi\u00f9 a valle. Questo processo richiede le sequenze note come \"regioni di scambio\" presenti all'estremit\u00e0 5' di ogni gene C e precedute da un iniziatore della trascrizione chiamato \"esone I\" a sua volta preceduto da una sequenza promotrice.\nIl tutto prende inizio con CD40 e alcune citochine che attivano la trascrizione dell'esone I, della regione di scambio e dell'esone C del loci \u03bc e della classe interessata allo scambio. Si forma il cosiddetto \"trascritto germinativo\" (che non codifica per nessuna proteina) che si lega al filamento codificante del DNA generando un \"loop R\", cio\u00e8 un'ansa del filamento opposto (non codificante). In quest'ansa agisce l'enzima \"AID\" che catalizza la deaminazione delle citosine trasformandole in uracile. Un secondo enzima, la \"uracil-N-glicosilasi\", rimuove i residui di uracile lasciando regioni prive di basi azotate che vengono rimossi da un terzo enzima, \"ApeI\" generando dei tagli nel filamento. Questi tagli si ripercuotono anche nel filamento codificante. Le regioni di scambio dei due loci ora possono essere avvicinate ed unite tramite la riparazione delle rotture della doppia elica. L'esone V(D)J viene quindi portato in prossimit\u00e0 della C finale e il tutto viene trascritto e tradotto, formando le Ig volute.\nIpermutazione somatica.\nDurante la proliferazione dei linfociti B che producono anticorpi avviene una maturazione dell'affinit\u00e0 delle immunoglobuline verso gli antigeni. Nei geni V del locus, infatti, \u00e8 presente una frequenza di mutazione pari a 1 su 1000 paia di base, circa un migliaio di volte superiore a qualsiasi altro gene del genoma. Questa caratteristica \u00e8 detta \"ipermutazione somatica\". Questo porta ad una mutazione per ogni mitosi che si estrinseca in un accumulo di mutazioni che portano ad un aumento dell'affinit\u00e0 verso l'antigene.\nQueste mutazioni sono principalmente concentrate nelle regioni che determinano la complementarit\u00e0 e sono maggiormente presenti nelle IgG che nelle IgM.\nUno degli agenti di questa alta frequenza di mutazioni \u00e8 proprio AID, l'enzima coinvolto nello scambio di classi. La sua capacit\u00e0 di deaminazione delle citosine causa l'eliminazione dell'uracile formato e la sua sostituzione con una base azotata qualsiasi. Tutto ci\u00f2 \u00e8 poi controllato da una selezione dei linfociti per impedire che mutazioni errate portino a sviluppare anticorpi inutili o potenzialmente dannosi.\nOrganizzazione genica.\nLe immunoglobuline sono codificate in 3 loci disposti su 3 cromosomi diversi (catene pesanti nel cromosoma 14, catene leggere di tipo \u03ba nel cromosoma 2 e di tipo \u03bb nel cromosoma 22). In ogni locus, l'estremit\u00e0 5' \u00e8 occupata da un cluster di \"segmenti genici V\" (di 300 bp ca. ciascuno) che occupa una regione di circa 2000 kb. In posizione 5' di ogni gene V \u00e8 presente un \"esone leader\" (L) che codifica per gli ultimi amminoacidi N-terminali. Questa sequenza serve a indirizzare correttamente le proteine durante la sintesi e viene rimossa nella proteina matura. Ancor pi\u00f9 a monte, naturalmente, c'\u00e8 il promotore del gene V. In posizione 3' si trovano i \"segmenti J\" (da \"joining\") (di 30-50 bp ca.), separati da sequenze non codificanti e associati con i geni della regione costante a valle. Nel locus H (delle catene pesanti) tra i geni V e J si trovano ulteriori sequenze chiamate \"segmenti D\".\nNelle catene leggere il dominio variabile \u00e8 codificato dai geni V e J, mentre nelle catene pesanti dai geni V, D e J. Le regioni ipervaribili 1 e 2 (CDR1 e CDR2) sono codificate da un segmento presente in ogni gene V, mentre la CDR3 \u00e8 codificata dalle sequenze poste fra le regioni (tra V e J per le leggere, tra V e D e D e J per le pesanti) e dalle regioni stesse (J per le leggere, D e J per le pesanti).\nLe sequenze non codificanti, qui come in tutto il DNA, non svolgono alcun ruolo che si concretizzi nella produzione di proteine, ma sono fondamentali per regolare l'espressione dei geni adiacenti e la loro ricombinazione.\nNumero di geni.\nNell'uomo i segmenti V sono costituiti da circa 100 geni per la catena pesante, 35 geni per la catena leggera \u03ba e 30 per quella \u03bb. I segmenti costanti sono costituiti da 9 geni per le catene pesanti, 1 gene per le catene leggere \u03ba e 4 per la \u03bb. I geni delle catene leggere sono formati da un singolo esone, mentre quelli delle catene pesanti da 5-6 esoni di cui 3-4 codificano per la catena e gli altri 2 per la regione C-terminale che deve percorrere la membrana (inclusa la coda citoplasmatica). Anche i segmenti D e J sono costituiti da un numero variabile di geni.\nLegame con gli antigeni.\nUn \"antigene\" \u00e8 una qualsivoglia sostanza in grado di legarsi ad un anticorpo (zuccheri, lipidi, ormoni o peptidi di qualsiasi grandezza), mentre un \"immunogeno\" \u00e8 qualcosa in grado di attivare i linfociti B. Nella realt\u00e0 solo le macromolecole (quindi non tutti gli antigeni) sono in grado di stimolare i linfociti B, dal momento che \u00e8 necessaria l'aggregazione di pi\u00f9 recettori per l'antigene (\"cross-linking\") o antigeni proteici che attivino i linfociti T-helper (che poi attiveranno i B stessi). Molti piccoli antigeni (apteni) non sono immunogeni, ma lo diventano se legati con delle macromolecole (carrier) formando il complesso \"aptene-carrier\". Gli anticorpi si legano solo a specifiche parti degli antigeni denominati \"determinanti\" o \"epitopo\". Nel caso delle proteine, costituite da pi\u00f9 livelli di organizzazione, esistono due tipi di determinanti: \"determinanti lineari\", che riconoscono la struttura primaria e \"determinanti conformazionali\" per la struttura terziaria.\nLe macromolecole possono contenere pi\u00f9 determinanti, anche ripetuti, e la presenza di tali epitopi uguali viene definita \"polivalenza\".\nLa natura dei legami anticorpo-antigene \u00e8 non covalente e di tipo reversibile. La forza di questo legame \u00e8 chiamata \"affinit\u00e0\" dell'anticorpo. Una maggiore affinit\u00e0 (espressa in termini della costante di dissociazione) significa che basta una bassa concentrazione dell'antigene perch\u00e9 il legame avvenga. Questo \u00e8 un concetto importante, perch\u00e9 durante la risposta immunitaria vi \u00e8 una produzione continua di anticorpi con un'affinit\u00e0 sempre maggiore.\nAntigeni polivalenti permettono pi\u00f9 legami con lo stesso anticorpo. Il legame di IgG e IgE interessa al massimo due siti combinatori, vista la natura monomerica dell'immunoglobulina. Per le IgM, invece, la natura pentamerica permette un legame di un singolo anticorpo con 10 epitopi differenti. La forza del legame con l'anticorpo non dipende solo dall'affinit\u00e0 verso il singolo antigene, ma dalla somma di tutti i legami che possono essere effettuati. Questa forza \"multipla\" \u00e8 nota come avidit\u00e0. In questo modo una Ig a bassa affinit\u00e0, ma che pu\u00f2 effettuare pi\u00f9 legami, presenta un'avidit\u00e0 elevata. Questo ha un'importanza funzionale dal momento che si \u00e8 vista una maggiore efficienza di attivazione della risposta da parte di anticorpi legati a molti antigeni rispetto che una singola Ig con due siti combinatori.\nL'anticorpo e l'antigene legati insieme formano un \"immunocomplesso\". Esiste una precisa concentrazione detta \"zona di equivalenza\" in cui quasi tutti gli anticorpi sono legati con la quasi totalit\u00e0 degli antigeni. Si viene a formare un grosso reticolo molecolare che se accade in vivo pu\u00f2 portare a pesanti reazione infiammatorie dette \"malattie da immunocomplessi\". Naturalmente aumentando le molecole di antigeni o anticorpi si sposta l'equilibrio e i grossi complessi si rompono.\nFunzioni e correlazioni strutturali.\nSpecificit\u00e0 e diversificazione.\nLa prima caratteristica che rende gli anticorpi importanti nell'immunit\u00e0 \u00e8 la \"specificit\u00e0\" con cui riconoscono l'antigene. Sono in grado, infatti, di distinguere tra frammenti proteici che differiscono anche per un solo amminoacido, ma anche di legare pi\u00f9 antigeni diversi nel fenomeno conosciuto come \"cross-reattivit\u00e0\".\nLa specificit\u00e0, per\u00f2, deriva dalla capacit\u00e0 di creare anticorpi sempre diversi che possano legare antigeni differenti capaci di costituire un \"repertorio anticorpale\" estremamente ampio. Questa diversificazione \u00e8 frutto dei passaggi che portano alla formazione delle immunoglobuline a partire da un ridotto numero di geni (vedi sopra o ricombinazione V(D)J.\nL'estrema specificit\u00e0, inoltre, non nasce subito con la produzione del primo anticorpo, ma deriva da una serie di generazioni che portano a miglioramenti successivi e ad una maturazione dell'affinit\u00e0.\nLegame con l'antigene.\nLe funzioni effettrici delle immunoglobuline entrano in gioco solo dopo il legame con l'antigene. Prima, infatti, non sarebbero in grado di attivare la fagocitosi dei macrofagi (opsonizzazione, da parte delle IgG), la degranulazione di mastociti (IgE) o di attivare il complemento.\nIl tipo di classe.\n\u00c8 gi\u00e0 stato detto come le differenze presenti nelle regioni costanti delle catene pesanti possano costituire classi diverse di immunoglobuline. L'appartenenza ad una classe rispetto che ad un'altra permette agli anticorpi di reagire meglio verso i patogeni per dislocazione (le IgA agiscono prevalentemente nelle mucose), per funzione (solo le IgE possono indurre risposte efficienti verso gli elminti) e per durata (le IgG hanno un'emivita molto pi\u00f9 elevata). Ad ogni modo, i linfociti B possono produrre tutti i tipi di classi a partire da IgM o IgD attraverso il fenomeno di \"switching isotipico\" (o scambio di classe).\nRuolo come antigeni.\nEssendo proteine, le immunoglobuline (o porzioni di esse) possono essere viste come antigeni. Ogni anticorpo presenta una specifica combinazione di isotipi, allotipi e idiotipo. Si definisce \"allotipo\" la variante polimorfica di anticorpi presente in ogni individuo, \"idiotipo\" le differenze tra le regioni variabili fra immunoglobuline diverse, \"isotipo\" la classe dell'immunoglobulina stessa. L'allotipo \u00e8 la conseguenza dell'elevato polimorfismo dei geni che codificano per le immunoglobuline ed \u00e8 quindi possibile riscontrare differenze anche fra anticorpi di individui di una stessa specie. L'idiotipo rappresenta l'individualit\u00e0 dell'anticorpo in s\u00e9, dal momento che coincide con il repertorio di antigeni che pu\u00f2 legare. L'idiotipo pu\u00f2 essere anche definito come la somma di tutti gli \"idiotopi\" individuali di una molecola anticorpale, cio\u00e8 con i determinanti antigenici che possono associarsi con una regione variabile. Ogni anticorpo ha idiotopi multipli.\nQueste tre caratteristiche possono comportarsi da determinanti antigenici e quindi essere riconosciuti da altre immunoglobuline (rete idiotipica).\nEsistono \"anticorpi antiallotipo\" ed entrano in gioco specialmente quando si inocula in una specie del siero contenente anticorpi prelevati da una specie diversa (e va sotto il nome di \"malattia da siero\"), ma anche \"anticorpi anti-idiotipo\".\nRisposta anticorpale.\nGli anticorpi sono i protagonisti della risposta immunitaria umorale insieme alle cellule che li producono, i linfociti B. Durante la risposta immunitaria i linfociti B vengono attivati dai linfociti T helper a produrre grandi quantit\u00e0 di anticorpi sempre pi\u00f9 efficienti per rispondere al meglio all'antigene. La principale funzione degli anticorpi \u00e8 quella di \"opsonizzare\" i microbi, cio\u00e8 legarsi a loro e facilitare la loro distruzione (attraverso fagocitosi o lisi cellulare). Le diverse classi (interscambiabili fra loro) permettono una risposta pi\u00f9 efficiente rispetto alla natura e alla localizzazione del patogeno. La risposta primaria si concentra sulla produzione di IgM, mentre successivamente agiscono le IgG (vedi tabella).\nNeutralizzazione.\nIl solo legame con l'antigene pu\u00f2 impedire diverse funzionalit\u00e0 patogene. Ne sono esempi gli anticorpi contro l'emoagglutinina, una proteina usata dal normale virus dell'influenza che legandosi impedisce che infetti altre cellule dell'organismo o i cambiamenti della superficie batterica conseguenti al legame che inibiscono di interagire con i recettori.\nIn altri casi, come i batteri che causano tetano e difterite, gli anticorpi si legano alle tossine che producono impedendo il loro legame su proteine del nostro organismo.\nLa maggior parte degli anticorpi neutralizzanti nel siero \u00e8 composta da IgG e IgA, sebbene tutte le immunoglobuline possano legare antigeni con la regione variabile.\nOpsonizzazione.\nCome sopra citato, gli anticorpi svolgono la funzione di opsonizzare i patogeni e sono quindi delle \"opsonine\". Questa funzione \u00e8 svolta dalle IgG. A tal fine macrofagi e neutrofili (altre cellule fagocitarie) sono provvisti di recettori che legano le porzioni Fc. Questo legame causa l'attivazione della fagocitosi e la seguente trasduzione del segnale che porta ad attivit\u00e0 microbicida e al processo infiammatorio. Sono stati identificati recettori per le IgG, per IgE, per gli anticorpi polivalenti e il recettore Fc neonatale (FcRn).\nRecettori per le IgG.\nI \"recettori Fc per le IgG\" o \"Fc\u03b3R\" sono tutti, salvo per un caso di inibitore, attivatori cellulari. Ne esistono 3 tipi (Fc\u03b3RI, Fc\u03b3RII, Fc\u03b3RIII) con le relative isoforme, ma tutti possiedono una catena \u03b1 responsabile del legame con le immunoglobuline e della diversa affinit\u00e0 nel legarla. La catena \u03b1 \u00e8 quasi sempre associata con delle catene deputate alla trasduzione del segnale. Per il Fc\u03b3RI sono due catene \u03b3 strutturalmente omologhe alle catene \u03b6 del TCR, per il Fc\u03b3RIII possono essere sia le catene \u03b3 che le stesse \u03b6 dei TCR. Fc\u03b3RII \u00e8 in grado di trasdurre il legame da s\u00e9.\nLa trasduzione dei segnali \u00e8 iniziata dal cross-linking delle catene \u03b1. Le tappe prevedono:\nQuesti eventi portano alla formazione in grandi quantit\u00e0 di inositolo trifosfato, diaciglicerolo e spostamento di ioni calcio. Il fine ultimo di tutto questo, naturalmente, \u00e8 la trascrizione dei geni che permettono di effettuare la fagocitosi. Tra questi si annoverano: ossidasi fagocitica (responsabile del \"burst respiratorio\"), sintasi dell'ossido nitrico inducibile, enzimi idrolitici. Dopo l'attivazione i fagociti possono anche secernere tutti questi enzimi, indispensabili per l'uccisione di microbi di grandi dimensioni, danneggiando, in minor misura, anche i tessuti stessi.\nFcRn.\nIl \"recettore Fc neonatale\" \u00e8 un recettore legato alla lunga emivita che presentano le IgG rispetto alle altre classi (vedi tabella). Il FcRn \u00e8 inizialmente coinvolto nel trasporto di IgG dalla placenta all'intestino del feto. Nella vita adulta, si posizionano sulla superficie delle cellule endoteliali. Ha una struttura simile alle MHC, ma senza tasca leganti il peptide. Sembra che la principale funzione sia quella di legare le IgG entrate nelle cellule a livello degli endosomi. Qui le trattiene impedendo che vengano degradate e poi rilasciate non appena il recettore viene riespresso sulla membrana. Questa funzione viene usata in terapia per bloccare l'attivit\u00e0 di alcune molecole infiammatorie.\nRecettori per le IgE.\nLe IgE sono una particolare classe di immunoglobuline implicata soprattutto nelle risposte contro gli elminti e nel causare l'ipersensibilit\u00e0 immediata comunemente nota semplicemente come allergia. Le IgE, a differenza delle IgG, non agiscono opsonizzando e poi legando il recettore Fc, ma prima legando il recettore e successivamente l'antigene. Le principali classi di cellule presentanti recettori per le IgE, detti \"Fc\u03b5\", sono i mastociti, granulociti basofili ed eosinofili.\nIl recettore espresso da mastociti e basofili ha un'elevata affinit\u00e0 per le catene pesanti \u03b5 ed \u00e8 definito \"Fc\u03b5RI\" ed \u00e8 questo il motivo per cui queste cellule hanno i recettori completamente saturati di anticorpi. Fc\u03b5RI \u00e8 stato anche trovato sulle cellule di Langerhans nella cute e su alcuni macrofagi e monociti attivati, sebbene non sia ancora chiaro il loro ruolo.\nEsiste anche un altro recettore, definito \"Fc\u03b5RII\" o CD23, la cui struttura proteica \u00e8 molto simile a quello delle lectine di tipo C e presenta un'affinit\u00e0 per le immunoglobuline molto inferiore rispetto all'altro recettore. La sua funzione non \u00e8 ancora stata chiarita.\nIl legame degli antigeni (detti anche allergeni in questo caso) con le IgE gi\u00e0 legate ai recettori causa l'attivazione di mastociti e basofili con conseguente rilascio del contenuto dei loro granuli citoplasmatici. Nel caso specifico dei mastociti l'attivazione prevede anche la produzione e secrezione di mediatori lipidici e di citochine.\nStruttura di Fc\u03b5RI.\nOgni recettore \u00e8 composto da 4 catene distinte: una \"catena \u03b1\", una \"\u03b2\" e due catene \"\u03b3\".\nOgni catena \u03b1 comprende due domini Ig responsabili del legame con le IgE. La catena \u03b2 attraversa 4 volte la membrana cellulare e presenta un solo dominio ITAM (Immunoreceptor Tyrosine-base Activating Motif) e un sito di legame per Lyn nella regione citoplasmatica. Una singola catena \u03b3 presenta un dominio ITAM e una corta regione N-terminale extracellulare. Le catene \u03b3 sono omologhe alla catena \u03b6 del recettore dei linfociti T e presenta la stessa funzionalit\u00e0 di subunit\u00e0 di trasduzione del segnale delle catene \u03b3 degli altri FcR. Gli eosinofili esprimono Fc\u03b5RI privi della catena \u03b2 che, partecipando alla trasduzione, risultano quindi meno efficienti.\nDettagli molecolari dell'attivazione dei mastociti.\nLa trasduzione dei segnali \u00e8 iniziata dal cross-linking delle catene. Le tappe prevedono:\nQuesto causa: \nGli eventi 1. portano sia alla trascrizione di citochine che alla fusione delle membrane dei granuli con il plasmalemma dei mastociti con conseguente rilascio del loro contenuto, mentre gli eventi 2. causano la produzione dei mediatori lipidici.\nAttivazione del sistema del complemento.\nTra le tre vie di attivazione del sistema del complemento due, la classica e la lectinica, utilizzano gli anticorpi legati ad antigeni per attivarsi. Il complesso C1 e MBL legata alle MASP si legano alle immunoglobuline leganti l'antigene e vanno ad attivare C4 iniziando la cascata del complemento.\nAnticorpi naturali.\nGli \"anticorpi naturali\" sono un particolare tipo di immunoglobuline che vengono prodotte fisiologicamente senza un'esposizione all'antigene. Questi anticorpi sono per lo pi\u00f9 agenti contro carboidrati, antigeni di membrana; prodotti dai linfociti B della zona marginale o linfociti B-1 e dotati di una bassa affinit\u00e0."}
{"id": "698640", "revid": "124291336", "url": "https://it.wikipedia.org/wiki?curid=698640", "title": "Rhea pennata", "text": "Il nand\u00f9 di Darwin (Rhea pennata ) \u00e8 un uccello della famiglia Rheidae.\nDistribuzione e habitat.\nLa specie \u00e8 diffusa nell'Argentina centro-occidentale e meridionale (Introdotto in Terra del Fuoco in epoca relativamente recente) e nel Cile sud-orientale.\nPopola steppe e praterie, dal livello del mare fino a 2.000 m di altitudine.\nSistematica.\nIn passato inquadrata in un genere a s\u00e9 stante (\"Pterocnemia\") \u00e8 oggi inserita nel genere \"Rhea\".\nLa specie comprende 3 sottospecie:\nConservazione.\nLa \"IUCN Red List\" classifica \"Rhea pennata\" come specie a rischio minimo (\"Least Concern\")."}
{"id": "698643", "revid": "339392", "url": "https://it.wikipedia.org/wiki?curid=698643", "title": "Trapianto d'organi", "text": ""}
{"id": "698646", "revid": "101345655", "url": "https://it.wikipedia.org/wiki?curid=698646", "title": "Porte del Pasubio", "text": "Le Porte del Pasubio (1.928\u00a0m) sono una piccola sella nel massiccio del Pasubio, nelle Prealpi vicentine, situata fra il corpo principale del massiccio e il contiguo Monte Forni Alti. A sud delle Porte si apre la profonda ed erta Val Canale nella quale nasce il torrente Leogra, che d\u00e0 il nome alla sottostante Val Leogra.\nDescrizione.\nEbbero grande importanza storica nella Prima guerra mondiale, durante la quale furono il punto nevralgico per l'Esercito italiano sul massiccio del Pasubio. Dopo la \"Strafexpedition\", nella quale l'esercito austro-ungarico rischi\u00f2 lo sfondamento che avrebbe permesso la discesa alla pianura, funsero da punto di ricovero e smistamento nelle immediate retrovie della prima linea.\nAppena dietro le Porte infatti sorse una distesa di baracche e ricoveri che arriv\u00f2 ad ospitare un migliaio di persone e perci\u00f2 detta \"el Milan\u00ecn\": arroccata sull'impervio versante meridionale, era infatti riparata dal tiro delle artiglierie nemiche. Inoltre fungeva da punto obbligato di passaggio per le truppe provenienti dal piano, sia per quelle che salivano dalla Val Canale (via pi\u00f9 breve al massiccio, ma senz'altro pi\u00f9 scomoda delle altre), sia dalla strada degli Scarubbi che qui termina, sia, dagli ultimi mesi del 1917, dalla strada delle 52 gallerie, che pure qui finisce.\nOggi appena dietro le Porte sorge il rifugio Achille Papa, ricavato dalle principali costruzioni de \"el Milanin\" appena dopo la guerra; sul vicino crinale \u00e8 stato in seguito eretto il Bivacco Marzotto-Sacchi. Dall'altra parte delle Porte si apre invece la conca prativa dell'Alpe Pasubio con la relativa Malga Pasubio di Sopra.\nLa zona \u00e8 molto frequentata durante il periodo estivo dagli escursionisti, per la relativa facilit\u00e0 d'accesso."}
{"id": "698648", "revid": "6923", "url": "https://it.wikipedia.org/wiki?curid=698648", "title": "Ruggiano", "text": "Ruggiano \u00e8 una frazione di 539 abitanti del comune di Salve, in provincia di Lecce.\nSituata nel basso Salento, all'estremit\u00e0 meridionale del Capo di Leuca, dista 2\u00a0km dal capoluogo comunale e 61\u00a0km da Lecce.\nRuggiano \u00e8 sede di una stazione ferroviaria (\"Salve - Ruggiano\") delle Ferrovie Sud Est (linea Novoli - Gagliano), inaugurata nel 1911.\nOrigini del nome.\nSecondo lo studioso tedesco Gerhard Rohlfs il nome deriverebbe da \"rudius\", che significa campagna."}
{"id": "698659", "revid": "287204", "url": "https://it.wikipedia.org/wiki?curid=698659", "title": "Delta Trianguli", "text": "Delta Trianguli \u00e8 un sistema binario situato a circa 35 anni luce dal Sistema solare, nella costellazione del Triangolo.\nMentre la componente primaria del sistema \u00e8 una stella gialla di classe spettrale G0-V, con caratteristiche fisiche molto simili al Sole, ancora non si conoscono tutte le caratteristiche fisiche della seconda componente, soprattutto il tipo spettrale; pare pi\u00f9 fredda e la classe spettrale stimato da G9 a K4, mentre la luminosit\u00e0 sarebbe 0,3 volte quella solare. Il periodo orbitale delle 2 stelle attorno al comune centro di massa in appena 10 giorni, in quanto la distanza tra le componenti \u00e8 di soli 0,106 U.A., cio\u00e8 meno di un terzo della distanza che separa Mercurio dal Sole. Il sistema fa parte dell'associazione stellare di Zeta Herculis.\nLa stella pi\u00f9 vicina a Delta Trianguli \u00e8 una nana rossa, nota come LP 245-10, situata a circa 1,8 anni luce di distanza; il sistema planetario pi\u00f9 vicino conosciuto a Delta Trianguli \u00e8 invece quello di Upsilon Andromedae, a circa 11 anni luce di distanza."}
{"id": "698660", "revid": "86948503", "url": "https://it.wikipedia.org/wiki?curid=698660", "title": "Crioconservazione", "text": ""}
{"id": "698665", "revid": "1543377", "url": "https://it.wikipedia.org/wiki?curid=698665", "title": "Millennium (Backstreet Boys)", "text": "Millennium \u00e8 il terzo album in studio della band statunitense Backstreet Boys, pubblicato internazionalmente il 18 maggio 1999 dalla Jive Records. Con oltre 30 milioni di copie vendute in tutto il mondo, \"Millennium\" \u00e8 il pi\u00f9 grande successo discografico raggiunto nella storia dei Backstreet Boys ed \u00e8 nella lista degli album pi\u00f9 venduti di sempre. Da quest'album furono estratti i singoli \"I Want It That Way\", \"Larger Than Life\", \"Show Me the Meaning of Being Lonely\" e \"The One\". L'album fu promosso con il tour mondiale \"Into the Millennium Tour\".\nVentesimo Anniversario (2019).\nPer festeggiare i vent'anni dal rilascio di \"Millennium\", I Backstreet Boys hanno inciso una rivisitazione inedita di \"I Want It That Way\". Il 17 maggio 2019, giorno antecedente al ventesimo anniversario dell'album, il gruppo ha pubblicato infatti una versione acustica con chitarra che mette in maggiore risalto le voci. Con questo re-make, i cinque cantanti hanno voluto ringraziare sentitamente tutti i fan per il sostegno e il supporto dato loro:\nTracce.\nAltre edizioni.\nL'edizione asiatica di \"Millennium\" conteneva la bonus track \"I'll Be There for You\" alla fine dell'album. La versione australiana aggiunse la traccia \"You Wrote the Book on Love\". In Hong Kong, diverse edizioni limitate uscirono con diversi contenuti speciali. Una includeva un mouse pad dei Backstreet Boys, e un'altra in un CD Player di plastica con card da collezione. Un'altra versione limitata asiatica (con la bonus track asiatica) usc\u00ec contenendo un Bonus CD che conteneva quattro remix di \"Larger Than Life\" e \"Show Me the Meaning of Being Lonely\".\nSuccesso commerciale.\nNegli Stati Uniti, \"Millennium\" esord\u00ec subito alla prima posizione della \"Billboard 200\", con 1.134.000 copie vendute nel corso della prima settimana, di cui 500.000 copie vendute nell'arco del suo primo giorno di uscita, rompendo cos\u00ec il record del maggior numero di copie vendute in una sola giornata (record che verr\u00e0 in seguito battuto da Britney Spears nel 2000 con l'album \"...Baby One More Time\").\nIl successo del disco fu tale da rendere \"Millennium\" l'album pi\u00f9 venduto e famoso del 1999 negli Stati Uniti, premiato 13 volte disco di Platino dalla \"RIAA\" per le oltre 13 milioni di copie vendute nel Paese, dopo essere rimasto al vertice della classifica americana per 10 settimane consecutive e certificato disco di Diamante in Canada.\nL'album riscosse un enorme successo in tutto il mondo, piazzandosi in vetta alle classifiche di Austria, Belgio, Canada, Corea, Danimarca, Filippine, Germania, Grecia, Hong Kong, India, Indonesia, Italia, Malaysia, Messico, Norvegia, Nuova Zelanda, Paesi Bassi, Portogallo, Singapore, Spagna, Svezia, Svizzera, Taiwan e Thailandia.\n\"Millennium\" si aggiudic\u00f2 5 nomination ai Grammy Award e rimase all'interno della \"Billboard 200\" per 93 settimane. Con un totale di pi\u00f9 di 30 milioni di copie vendute nel mondo, \u00e8 il secondo album pi\u00f9 venduto degli anni Novanta a livello mondiale, alle spalle soltanto di \"\" di Whitney Houston con altri artisti."}
{"id": "698670", "revid": "1718925", "url": "https://it.wikipedia.org/wiki?curid=698670", "title": "Ghiandola salivare", "text": "Le ghiandole salivari (lat. \"glandulae salivariae\") sono collocate nell'area della bocca, nonch\u00e9 in alcuni tessuti della faccia e del collo. Le pi\u00f9 grandi e conosciute sono la parotide (di tipo acinoso-composto), la sottomandibolare (di tipo tubulo-acinoso), nonch\u00e9 la sottolinguale. Oltre a queste ghiandole salivari maggiori esistono centinaia di minuscole ghiandole chiamate \"salivari minori\" che risultano localizzate nelle labbra e nella mucosa interna dalla bocca fino alla faringe.\nLe ghiandole salivari maggiori sono rappresentate dalla \"parotide\", dalla \"sottomandibolare\" e dalla \"sottolinguale\". Sono tre grosse ghiandole extramurali pari, annesse alla bocca, responsabili, per gran parte, della produzione della saliva. Derivano dal rivestimento epiteliale della bocca primitiva e, nel corso dello sviluppo, si accrescono portandosi al di fuori della parete del canale alimentare: la parotide e la sottomandibolare in due logge del collo, la sottolinguale nel pavimento della cavit\u00e0 buccale (o orale) propriamente detta, al di sotto del solco sottolinguale. Non vanno tuttavia perdute, nel corso dello sviluppo, le connessioni delle ghiandole extramurali con le pareti della bocca; tali connessioni si effettuano tramite i condotti escretori che si aprono nella bocca stessa, dove perci\u00f2 il secreto ghiandolare si riversa. La parotide \u00e8 annessa al vestibolo della bocca, dove si apre il suo dotto escretore; la sottomandibolare e la sottolinguale sono annessi della cavit\u00e0 buccale propriamente detta, dove si aprono a livello del solco sottolinguale.\nLe ghiandole salivari maggiori sono composte da lobuli separati da tessuto connettivo lasso entro cui decorrono i dotti escretori maggiori. I lobuli sono costituiti da acini ghiandolari e da dotti escretori intralobulari. Il secreto degli acini si riversa nei \"dotti intercalari\" rivestiti da epitelio cubico o piatto, questi si riuniscono a formare i \"dotti striati,\" cosiddetti in quanto l\u2019epitelio di rivestimento cilindrico monostratificato \u00e8 caratterizzato all\u2019esame microscopico da strie intracitoplasmatiche evidenti nella parte basale. L\u2019aspetto striato deriva dall\u2019orientamento verticale dei mitocondri che sono situati in compartimenti sottili determinati da ripiegamenti della membrana basale. I dotti striati sono intralobulari e confluiscono nei rami dei dotti escretori che decorrono nel connettivo interlobulare. Questi ultimi danno origine ai dotti escretori principali.\nI dotti escretori della ghiandola parotide e della sottomandibolare sono particolarmente lunghi e sono denominati \"dotto di Stenone\" e \"dotto di Wharton.\" Tra la membrana basale e le cellule degli acini e dei dotti intercalari sono presenti le \"cellule mioepiteliali.\" Queste, sebbene di origine epiteliale, hanno attivit\u00e0 contrattile, in quanto nel citoplasma sono presenti miofibrille, ed hanno la funzione di favorire la progressione del secreto. Le cellule dei dotti, e pi\u00f9 raramente quelle degli acini, con l\u2019avanzare dell\u2019et\u00e0, possono andare incontro ad un particolare tipo di metaplasia; diventano cio\u00e8 cellule dotate di ampio citoplasma eosinofilo, di aspetto granuloso che sono dette \"oncociti\" (da \"\u00f2nk\u00f2s,\" gonfiore) o anche \"cellule ossifile\" in quanto si colorano intensamente con l\u2019eosina. All\u2019osservazione ultrastrutturale il citoplasma di tali cellule risulta occupato da numerosi mitocondri.\nEntro la capsula della ghiandola parotide \u00e8 presente tessuto linfatico, talora organizzato in veri e propri piccoli linfonodi. Infine tessuto ghiandolare salivare pu\u00f2 ritrovarsi, in condizioni di normalit\u00e0, anche nei linfonodi laterocervicali adiacenti alla ghiandola. L\u2019associazione con il tessuto linfatico \u00e8 caratteristica della ghiandola parotide e non si riscontra normalmente nelle altre ghiandole salivari.\nAnatomia macroscopica.\nCostituiscono macrostrutture pari (organi pieni di origine epiteliale con adenomeri acinosi ramificati) individuabili a livello del margine interno della mandibola, al di sotto del frenulo linguale (ghiandola sottomandibolare e ghiandola sottolinguale) e a livello dell'articolazione temporo-mandibolare (ghiandola parotide). Quest'ultima riversa il secreto sieroso ricco di ptialina, un lisante di natura proteica (enzima), attraverso il dotto di Stenone, che si apre al livello del II molare dell'arcata gengivo-dentaria superiore.\nAnatomia microscopica.\nTutte e tre le ghiandole sono a secrezione mista, ma la parotide ha un secreto prevalentemente sieroso, la sottolinguale prevalentemente mucoso, mentre la sottomandibolare \u00e8 l'unica ad avere pari porzione mucosa e sierosa.\nLe ghiandole secernenti sono costituite da 2 tipi di cellule, cellule mucipare e cellule sierose; si possono pertanto distinguere ghiandole mucipare e sierose. Le mucipare producono saliva mucosa cio\u00e8 saliva che contiene mucina e un enzima, la ptialina, in grado di idrolizzare gli amidi cotti.\nLa saliva prodotta \u00e8 un secreto utile per la digestione e la lubrificazione del tubo digerente svolge inoltre un'azione tamponante sull'acidit\u00e0 a livello gastrico perch\u00e9 contiene cloruri e bicarbonati di Na e K."}
{"id": "698671", "revid": "287204", "url": "https://it.wikipedia.org/wiki?curid=698671", "title": "Rabi' I", "text": "Rabi' al-awwal , letteralmente \"prima primavera\", \u00e8 il terzo mese del calendario islamico. Viene dopo safar e prima di rab\u012b\u02c1 al-th\u0101ni."}
{"id": "698673", "revid": "729019", "url": "https://it.wikipedia.org/wiki?curid=698673", "title": "Ghiandola parotide", "text": "La ghiandola parotide (lat. \"glandula parotis\") \u00e8 una ghiandola a secreto puramente sieroso, \u00e8 la pi\u00f9 voluminosa delle ghiandole salivari, pesa circa 25 - 30 grammi, presenta forma irregolare e lobulata, \u00e8 di colore giallo grigiastro e di aspetto simile al tessuto adiposo. Si trova nella loggia parotidea, posizionata nella regione retromandibolare e precisamente tra il margine posteriore del ramo della mandibola anteriormente, il margine anteriore del muscolo sternocleidomastoideo posteriormente e l'articolazione temporomandibolare cranialmente. Presenta rapporti mediati e immediati con grossi vasi del collo e con diversi nervi cranici.\nConformazione della parotide.\nSi distinguono nella parotide un corpo e due prolungamenti: anteriore e mediale o faringeo. Il corpo mostra una forma irregolarmente prismatico - triangolare con diverse facce ed estremit\u00e0:\nIl prolungamento faringeo si approfondisce tra i muscoli peristiloidei e il legamento stilomandibolare raggiungendo la parete laterale della faringe, mentre l'anteriore si spinge sulla faccia laterale del massetere e dal suo apice sbocca il dotto escretore della parotide, il dotto di Stenone, il quale sbocca al livello del secondo molare dell'arcata superiore.\nStruttura della parotide.\nSotto il punto di vista strutturale la parotide \u00e8 una \"ghiandola lobulare acinosa composta\", cio\u00e8 composta da tante piccole e circoscritte aree parenchimali, i \"lobuli\", da unit\u00e0 secernenti o adenomeri di forma sferoidale, gli \"acini\", e da un sistema di dotti escretori ramificata. I lobuli sono delimitati da setti che si dipartono dalla superficie profonda della capsula che riveste la ghiandola, tali setti sono anastomizzati tra di loro e costituiscono lo stroma di sostegno dell'organo e il sistema di supporto di vasi, nervi e condotti escretori. Gli acini sono composti da aggregati cellulari disposti a formare un unico strato che formano nel complesso sferette cave rivestite da una membrana basale propria e circondate da una ricca rete di capillari. Il sistema escretore \u00e8 costituito da un insieme di condotti distinti in intralobulari ed extralobulari; gli intralobulari sono divisi a loro volta in dotti intercalari e dotti striati o salivari, gli extralobulari sono invece raggruppati in condotti interlobulari, interlobari e dotto di Stenone. L'intero sistema escretore con gli acini annessi assume una configurazione tridimensionale assai simile ad un grappolo d'uva.\nVasi e nervi della parotide.\nLa \"vascolarizzazione\" \u00e8 assicurata dalla carotide esterna, dall'arteria trasversa della faccia, dall'arteria auricolare posteriore e dai rami auricolari anteriori dell'arteria temporale superficiale. Tali vasi all'interno dell'organo si suddividono in numerosi rami che decorrono lungo i dotti escretori interlobari e interlobulari. Il \"deflusso venoso\" viene svolto dalla vena retromandibolare.\nL'innervazione sensitiva \u00e8 assicurata dal nervo trigemino tramite il suo ramo auricolo temporale, l'innervazione eccitosecretrice arriva da fibre parasimpatiche originate dal nucleo salivatorio inferiore (glossofaringeo) che vi giungono attraverso l'auricolo temporale."}
{"id": "698676", "revid": "1745361", "url": "https://it.wikipedia.org/wiki?curid=698676", "title": "Urano (divinit\u00e0)", "text": "Urano (, \u00abcielo stellato, firmamento\u00bb) era, nella mitologia greca, una divinit\u00e0 primordiale. \u00c8 la personificazione del Cielo in quanto elemento fecondo. \nGenealogia.\n\u00c8 il padre delle titanidi Febe, Teti, Rea, Temi, Mnemosine e Teia e dei Titani Oceano, Iperione, Ceo, Crio, Giapeto e Crono, dei tre Ciclopi Bronte, Sterope ed Arge e degli Ecatonchiri\nCotto, Briareo e Gige.\nI dodici titani sopra elencati sono i primi titani che, accoppiandosi a loro volta genereranno altri figli a loro volta definiti Titani. \nDal membro di Urano caduto su Gea gener\u00f2 anche le Erinni (Aletto, Megera e Tisifone), i Cureti e le ninfe Meliadi; e secondo altre versioni del mito anche i Giganti. \nSecondo una versione del mito, gener\u00f2 anche Afrodite, dal suo membro tagliato da Crono che fecond\u00f2 Thalassa.\nMitologia.\nNell'opera di Esiodo, \"Teogonia\", egli \u00e8 figlio e coniuge di Gea (la Madre Terra). Altri poemi e racconti ne fanno il figlio di Etere (il Cielo superiore), senza che, in questa tradizione risalente alla Titanomachia, ci sia rivelato il nome della madre. Molto probabilmente quest'ultima era Emera (la personificazione del Giorno). Secondo la teogonia orfica, Urano e Gea sono due figli della Notte.\nMise in catene i Ciclopi gettandoli, a man a mano che nascevano, nel Tartaro, (le viscere di Gea) ed imped\u00ec agli altri figli di venire alla luce.\nSecondo alcuni autori la ragione di questo rifiuto risiederebbe nella loro \"mostruosit\u00e0\", mentre secondo altri \u00e8 l'evidente paura di essere da loro spodestato.\nGea, ripugnata dall'atto del marito, persuase i Titani ad aggredire il padre e consegn\u00f2 a Crono una falce da lei fabbricata. Cos\u00ec Urano, colto di sorpresa dal figlio proprio mentre stava per unirsi nuovamente a Gea, fu evirato. I suoi genitali vennero gettati in mare presso Cipro e dalla spuma marina formatasi nacque Afrodite, mentre le gocce di sangue che caddero sul suolo fecondarono un'ultima volta la terra, dando vita alle Erinni, ai Giganti ed alle Ninfe Melie. Detronizzato Urano, i Titani riportarono alla luce i fratelli che erano stati gettati nel Tartaro e consegnarono il potere a Crono.\nIl luogo di questa mutilazione \u00e8 stato situato in diverse parti del Mediterraneo: solitamente s'identifica con Capo Drepano (difatti \"drepanon\" in greco significa \"falce\"); talvolta si colloca questo luogo nell'isola dei Feaci, che sarebbe stata il falcetto di Crono gettato in mare e radicatosi in quel luogo (e infatti si diceva che i Feaci fossero nati dal sangue di Urano); \nUna tradizione diversa \u00e8 riferita da Diodoro Siculo riguardo a questa entit\u00e0. Costui sarebbe stato il primo re degli Atlanti, un popolo molto pio e giusto, che abitava sulle rive dell'Oceano. Egli avrebbe insegnato loro a coltivare la terra, a vivere civilmente ed avrebbe inventato il calendario secondo il movimento degli astri. Alla sua morte gli sarebbero state resi grandi onori divini ed essendo stato un grande astronomo, col passare del tempo, fu identificato col Cielo.\nIn questa tradizione si attribuiscono ad Urano 45 figli, 18 avuti da Tite (identificata poi con Gaia), e proprio per questo chiamati Titani. Le sue figlie furono Basileia (\"la Regina\"), pi\u00f9 tardi Cibele, e Rea, soprannominata Pandora. La bellissima Basileia succedette al trono del padre e spos\u00f2 il fratello Iperione, dal quale ebbe Elio e Selene (ovvero il Sole e la Luna). Diodoro menziona come figli di Urano anche Atlante e Crono. Platone vi mette anche Oceano e Teti.\nL'eterogeneit\u00e0 della genealogia di Urano \u00e8 dovuta al fatto che essa \u00e8 una commistione di molte leggende e racconti, ma soprattutto un'interpretazione simbolica di cosmogonie dotte; cos\u00ec Urano non ha praticamente nessuna parte nei miti ellenici.\nTuttavia, Esiodo conserva il ricordo di due profezie, attribuite congiuntamente, ad Urano e a Gaia: anzitutto, quella che aveva avvertito Crono che il suo regno sarebbe finito dopo che egli fosse stato vinto da uno dei suoi figli.\nPoi, la profezia fatta a Zeus, che lo metteva in guardia contro il figlio che avrebbe avuto da Meti (la \"Prudenza\", o in senso negativo, \"la Perfidia\"). Proprio obbedendo a questa profezia egli inghiott\u00ec Meti, con la conseguenza che poi dalla testa di Zeus sarebbe nata Atena.\nInfine, Filone di Biblo ci riporta una leggenda siriana di Urano e Crono.\nDiffusione del culto.\nIl dio era sentito, nel suo complesso, piuttosto remoto, lontano dalla vita quotidiana degli uomini. Ci\u00f2 spiega, forse, il motivo per cui non sono ricordati luoghi di culto o altari eretti in suo onore.\nPresenze letterarie antiche.\nLe principali notizie si leggono nella Teogonia esiodea: cenni anche in Platone (Timeo 40e), nella Biblioteca di Apollodoro (1.1.1 ss), in Diodoro Siculo (3.57 ss), in Cicerone (\"De natura deorum\", 3.17.44), nei \"Saturnali\" di Macrobio (1.8.12).\nIconografia.\nLa ricostruzione dell'iconografia di Urano non \u00e8 certa, per la scarsit\u00e0 di documentazione relativa all'arte greca. Euripide, nello Ione, ricorda e descrive un tappeto nel quale erano raffigurate diverse divinit\u00e0 celesti, tra le quali Urano (Ione 1116). La sua immagine \u00e8 stata inoltre ricostruita nell'ara di Pergamo dove appare come figura alata. Nell'arte romana Urano \u00e8 invece pi\u00f9 frequentemente rappresentato, anche perch\u00e9 diventa molto spesso la personificazione della volta celeste. \u00c8 riprodotto sulla corazza della statua di Augusto di Prima Porta."}
{"id": "698678", "revid": "51149", "url": "https://it.wikipedia.org/wiki?curid=698678", "title": "Historical ecology", "text": ""}
{"id": "698680", "revid": "287204", "url": "https://it.wikipedia.org/wiki?curid=698680", "title": "Zavijava", "text": "Beta Virginis (\u03b2 Vir, \u03b2 Virginis), conosciuta anche con il nome di Zavijava (anche Zavijah) o Alaraph, \u00e8 una stella della sequenza principale di magnitudine apparente +3,61, che si trova a circa 36 anni luce dal Sistema solare, nella costellazione della Vergine. Nonostante le sia stata attribuita la lettera \"beta\" dell'alfabeto greco \u00e8 solamente la quinta in ordine di luminosit\u00e0 tra le stelle della costellazione della Vergine.\nVista la sua vicinanza con l'eclittica, la stella pu\u00f2 talvolta essere occultata dalla Luna o dai pianeti.\nOsservazione.\nSi tratta di una stella situata nell'emisfero celeste boreale, ma molto in prossimit\u00e0 dell'equatore celeste, dal quale dista meno di 2\u00b0; ci\u00f2 comporta che possa essere osservata da tutte le regioni abitate della Terra senza alcuna difficolt\u00e0. La sua magnitudine \u00e8 pari a 3,61; conseguentemente, la si pu\u00f2 osservare anche dai piccoli centri urbani senza difficolt\u00e0, sebbene un cielo non eccessivamente inquinato sia maggiormente indicato per la sua individuazione.\nIl periodo migliore per la sua osservazione nel cielo serale ricade durante i mesi della primavera boreale, che corrispondono alla stagione autunnale nell'emisfero australe. Il periodo di visibilit\u00e0 rimane indicativamente lo stesso, grazie alla posizione della stella in prossimit\u00e0 all'equatore celeste.\nCaratteristiche fisiche.\nBeta Virginis \u00e8 una stella bianco-gialla di tipo spettrale F9V; \u00e8 un poco pi\u00f9 massiccia del Sole, del 32%, ha il 165% del suo raggio ed \u00e8 3,5 volte pi\u00f9 luminosa.\nHa molte caratteristiche in comune con il Sole, dall'et\u00e0, stimata sui 3-4 miliardi di anni, al suo periodo di rotazione, di circa 28 giorni, ed \u00e8 anche pi\u00f9 ricca di metalli, ha un quantitativo di ferro maggiore del 30% rispetto al Sole.\nPer questi motivi la stella \u00e8 stata inserita come obiettivo nel programma del Terrestrial Planet Finder, nella ricerca di pianeti extrasolari orbitanti attorno ad essa."}
{"id": "698681", "revid": "367445", "url": "https://it.wikipedia.org/wiki?curid=698681", "title": "Alberto Pirelli (imprenditore)", "text": "Biografia.\nLaureato in ittiologia ed acquacoltura nel 1980 alla Washington University a Seattle, \u00e8 sposato e ha tre figli.\nErede della dinastia Pirelli, figlio del Presidente onorario Leopoldo, \u00e8 stato membro del consiglio di Pirelli tra il 1985 e il 2003 e dal 2003 vicepresidente di Pirelli S.p.A., membro del consiglio di Pirelli Societ\u00e8 Internationale e socio accomandatario di Pirelli &amp; C.\nRicopre l'incarico di vicepresidente nel consiglio di Pirelli SAP &amp; C, ed \u00e8 anche vicepresidente di Pirelli Tyre. \u00c8 stato membro sino al 2013 del consiglio d'amministrazione di Camfin, Gruppo Partecipazioni Industriali, di cui ha detenuto il 5,0%.\nNel Gruppo Pirelli ha ricoperto le funzioni di direttore della Business Unit Truck, di direttore Business Development, di direttore Business Unit Truck e Agro di direttore Business Unit Car e di direttore Region MEAI - Settore Pneumatici del Gruppo Pirelli.\n\u00c8 azionista di maggioranza e presidente del consiglio di FinaAP di Alberto Pirelli SAPA dal 1988.\nSiede nel consiglio di Turk Pirelli Lastikleri e in quello di Alexandria Tyre Company.\nMembro del consiglio di Olivetti dal 1992 al 1999, poi membro del consiglio di Olimpia dal 2001 al 2006, dal 2000 al 2015 \u00e8 stato membro del consiglio di SMI - KME Group SPA, dopo le operazioni all'interno del gruppo, \u00e8 stato membro del consiglio di Intek SPA.\nRisiede dal 2006 nel consiglio di amministrazione del Business Council italo-egiziano, di cui \u00e8 stato presidente per un triennio. \nFa parte inoltre del consiglio di Sodalitas.\nAlberto Pirelli \u00e8 inoltre organizzatore e promotore del campionato rally \"Raceday Ronde Terra\", al quale partecipa anche come pilota."}
{"id": "698682", "revid": "58166", "url": "https://it.wikipedia.org/wiki?curid=698682", "title": "Terremoti", "text": ""}
{"id": "698683", "revid": "297059", "url": "https://it.wikipedia.org/wiki?curid=698683", "title": "Monte Corno Battisti", "text": "Il monte Corno Battisti, gi\u00e0 monte Corno di Vallarsa, (1778 m) \u00e8 una cima del massiccio del Pasubio, nel gruppo delle Prealpi Vicentine. Amministrativamente si trova in territorio trentino e fu teatro, durante il primo conflitto mondiale, della battaglia del Monte Corno\nDescrizione.\nSi tratta di una cima scabra e piuttosto imponente nel paesaggio circostante, che spicca vista dalla sottostante Vallarsa. Tuttavia non \u00e8 di particolare importanza alpinistica, ma di grande rilevanza storica.\nSentiero attrezzato Franco Galli al Corno Battisti.\nIl 23 agosto 1987 \u00e8 stato inaugurato il sentiero Franco Galli che risale dalla frazione Valmorbia, in Vallarsa, alla sommit\u00e0 del Corno Battisti con alcuni passaggi in galleria.\nIn precedenza, il 18 agosto 1985, alcuni alpinisti vicentini appassionati del Pasubio hanno riscoperto l'accesso all'impervio sistema di gallerie del Corno Battisti, che per loro stessa ammissione \u00e8 molto pi\u00f9 pericoloso e con il rischio di crolli pi\u00f9 elevato rispetto al sistema dei Denti.\nStoria.\nIl monte Corno Battisti fu teatro di due delle azioni pi\u00f9 famose della prima guerra mondiale che fu qui combattuta:\nLa battaglia del Monte Corno comprese entrambe queste azioni.\nOrigine del nome.\nSino alla prima guerra mondiale il nome del monte era monte Corno di Vallarsa, e solo dopo le vicende belliche che lo riguardarono venne ribattezzato con il nome attuale.\nPer le azioni di guerra svoltesi tra il 1916 e il 1918 sul monte Corno furono assegnate ben quattro delle dodici medaglie d'oro al valor militare concesse a combattenti del Pasubio e menzionate con apposita targa sulla Strada degli Eroi."}
{"id": "698684", "revid": "58166", "url": "https://it.wikipedia.org/wiki?curid=698684", "title": "Frane", "text": ""}
{"id": "698688", "revid": "58166", "url": "https://it.wikipedia.org/wiki?curid=698688", "title": "Inondazioni", "text": ""}
{"id": "698695", "revid": "4175", "url": "https://it.wikipedia.org/wiki?curid=698695", "title": "Michele Costa", "text": "Biografia.\nFu allievo del nonno materno Giacomo Tritto e di Nicola Antonio Zingarelli presso il Conservatorio di San Pietro a Majella di Napoli, la citt\u00e0 natale nella quale esord\u00ec giovanissimo come operista nel 1826.\nSi trasfer\u00ec a Londra nel 1829, dove diresse l'orchestra del King's Theater e della Royal Philharmonic Society (quest'ultima dal 1846 al 1854), oltre a quella della Royal Italian Opera, da lui fondata nel 1846.\nNel 1837 dirige la prima assoluta della sua \"Malek-Adel\" con Giulia Grisi, Giovanni Battista Rubini, Antonio Tamburini e Luigi Lablache al Th\u00e9\u00e2tre-Italien di Parigi e diretta nello stesso anno anche al Her Majesty's Theatre di Londra dove nel 1838 diresse la prima assoluta di \"Falstaff\" di Michael William Balfe con la Grisi, Rubini, Tamburini e Lablache e nel 1844 dirige la prima assoluta del suo \"Don Carlos\" con Giovanni Matteo De Candia.\nAl Royal Opera House, Covent Garden di Londra nel 1846 dirige la sua \"Alma\" e la Sinfonia n. 5 (Beethoven), nel 1847 la prima di Semiramide (Rossini) con la Grisi, Marietta Alboni, De Candia e Tamburini per l'inaugurazione della Royal Italian Opera, nel 1849 il grande successo della prima di Il profeta (opera) con Pauline Garcia-Viardot e De Candia, nel 1855 la prima di Il trovatore con la Garcia-Viardot, Enrico Tamberlik e Francesco Graziani (baritono) e nel 1861 Un ballo in maschera con Rosina Penco, Marie Caroline Miolan-Carvalho, De Candia e Graziani.\nNel 1862 dirige il suo \"Don Carlos\" al Her Majesty's Theatre.\nNel 1864 dirige la prima assoluta di \"The Masque at Kenilworth\" di Arthur Sullivan alla Birmingham Town Hall.\nAncora al Covent Garden nel 1867 dirige le prime di Don Carlo con Antonietta Fricci e Graziani e di Romeo e Giulietta (Gounod) nella traduzione italiana con Adelina Patti, De Candia ed Antonio Cotogni.\nMor\u00ec nel 1884, a Hove e fu sepolto a Londra, nel Cimitero di Kensal Green.\nComposizioni.\nTra le opere della maturit\u00e0 di Costa si possono elencare i suoi balletti \"Kenilworth\" (1831), \"Une Heure \u00e0 Naples\" (1832), \"Sir Huon\" (composto per la Taglioni) nel 1833 e il balletto \"Alma\" (1844, successivamente ripreso come \"La fille du marbre\"). La sua opera \"Malek Adhel\" fu prodotta a Parigi nel 1837 e a Londra nel 1844, come pure l'opera \"Don Carlos\".\nNel 1855 Costa scrisse l'oratorio \"Eli\" e nel 1864 \"Naaman\", entrambi per Birmingham. Il commento di Rossini sul primo fu:\nUn'aria di Eli, \"I will extol thee\", fu registrata nel 1910 dal grande soprano drammatico britannico Agnes Nicholls (1876-1959) e la qualit\u00e0 della musica di Costa pu\u00f2 essere giudicata in varie rimasterizzazioni di questo particolare disco sui CD che sono stati pubblicati negli ultimi anni.\nComplessivamente scrisse opere liriche, balletti, musica sacra, vocale, strumentale e tre oratori."}
{"id": "698696", "revid": "2121638", "url": "https://it.wikipedia.org/wiki?curid=698696", "title": "Patriot (personaggio)", "text": "Patriot, il cui vero nome \u00e8 Elijah \"Eli\" Bradley, \u00e8 un personaggio immaginario dei fumetti creato da Allan Heinberg (testi) e Jim Cheung (disegni) nel 2005, pubblicato dalla Marvel Comics. La sua prima apparizione avviene in \"Young Avengers\" n. 1, fa parte dei Giovani Vendicatori.\nIn precedenza il nome Patriota (\"The Patriot\") era gi\u00e0 stato usato da un personaggio della Golden Age, Jeffrey Mace e i personaggi moderni Eli Bradley e Rayshaun Lucas, pubblicato dalla Timely Comics (futura Marvel): Jeffrey Mace, che ha anche indossato brevemente i panni di Capitan America. Per l'edizione italiana di alcune apparizioni (in particolare l'ultima) di questo personaggio si \u00e8 scelto di tradurre il nome, mentre nel caso del Giovane Vendicatore si \u00e8 preferito lasciarlo in originale anche nell'edizione italiana, presumibilmente per evitare omonimia tra i due personaggi.\nBiografia del personaggio.\nElijah era cresciuto domandandosi se suo nonno, Isaiah Bradley, (che fu la prima persona a cui l'esercito somministr\u00f2 il siero del super soldato, prima di sperimentarlo su Steve Rogers) fosse realmente stato il Capitan America nero, che ag\u00ec brevemente durante la seconda guerra.\nL'esistenza di questo eroe \u00e8 per lo pi\u00f9 sconosciuta, non fu ufficialmente riconosciuta dalle autorit\u00e0, per cui non ricevette tutti gli onori dedicati poi al vero Cap, e forse proprio per questo motivo prova inizialmente dell'astio verso Steve Rogers.\nI suoi genitori si trasferirono per lavoro, e lasciarono Elijah dai nonni, a New York, per terminare gli studi.\nVenne reclutato da Iron Lad (che in realt\u00e0 cercava suo zio Joshua, deceduto anni prima, che aveva ereditato nel proprio sangue il siero del super soldato) nei Giovani Vendicatori.\nElijah era un ragazzo normalissimo, privo di qualit\u00e0 super umane, ma desiderava tanto poter essere un supereroe come suo nonno, per questo motivo inizi\u00f2 a far uso di una droga creata dal DNA mutante che dava temporaneamente dei superpoteri alle persone normali, (che si procurava confiscandola agli spacciatori che fermava) e ment\u00ec a Cap, dicendogli che doveva la sua abilit\u00e0 al siero del super soldato, avuto tramite una trasfusione col sangue del nonno.\nDopo aver affrontato Kang, in uno scontro con Mister Hyde Eliah venne scoperto e rinunci\u00f2 a essere Patriot. Ma quando Hulkling venne rapito dai Kree si riun\u00ec alla squadra e affront\u00f2 sia i Kree che gli Skrull assieme ai Nuovi Vendicatori.\nEliah venne colpito da un raggio destinato a Cap e venne portato da Sentry in ospedale, dove si salv\u00f2 tramite una trasfusione di sangue di suo nonno (proprio come nella menzogna da lui detta tempo prima), e cos\u00ec ottenne le capacit\u00e0 di un super soldato.\nLeader alle prime armi e certamente non carismatico come la sua amica e collega Kate Bishop, ma sempre pronto a guidare la squadra all'urlo di: \u00abVendicatori uniti!\u00bb.\nCivil War.\nDurante Civil War si schiera contro la registrazione superumana, ed \u00e8 dei primissimi supereroi a venir arrestato. Combatte per la fazione dei ribelli per tutta la durata del conflitto, e anche dopo la resa di Capitan America, al pari dei Nuovi Vendicatori, continua ad operare in clandestinit\u00e0, rifiutando la registrazione.\nFu grazie all'incontro con lui e con Kate Bishop che Clint Barton, l'ex arciere dei Vendicatori noto come Occhio di Falco, rifiut\u00f2 la proposta di Tony Stark di divenire il nuovo Capitan America.\nSecret Invasion.\nEli, insieme ai agli altri Giovani Vendicatori, ha respinto la prima ondata di Skrull nel cuore di New York. In seguito si \u00e8 unito alla squadra anti-skrull capeggiata da Nick Fury.\nLa crociata dei bambini.\nDurante questa saga, Eli e il resto dei giovani vendicatori affronteranno I figli del serpente, un gruppo terrorista che cerca di affermare la supremazia dei bianchi. In seguito, si unir\u00e0 di malavoglia al gruppo nella ricerca di Scarlet, madre \"spirituale\" di Wiccan. La sua riluttanza nel collaborare con Magneto, ex terrorista mutante e nonno di Wiccan, lo porteranno a scontrarsi con la quasi-fidanzata Kate, a capo del gruppo per quella missione. Le cose peggioreranno quando all'alleanza si unir\u00e0 anche il dottor Destino. Diffidando delle sue intenzioni, Patriot cercher\u00e0 di spezzare l'incantesimo messo in atto da Wiccan, Scarlet e Destino colpendo con una freccia il leader di Latveria, finendo per colpire per sbaglio Scarlet. Il potere della forza vitale di Scarlet si trasferir\u00e0 allora a Destino, cosa che le render\u00e0 impossibile restituire i poteri ai mutanti come aveva intenzione di fare. Destino uccider\u00e0 poi Cassie, la cui morte porter\u00e0 Iron Lad ad impazzire e uccidere Visione. Eli, insieme a Wiccan e Kate, si riterr\u00e0 responsabile del disastro, e i tre abbandoneranno il gruppo, sciogliendo di fatto i \"Giovani Vendicatori\". In seguito i Vendicatori li convocheranno per porgere insieme un tributo alle statue di Cassie e Visione, aggiunte all'originale di Ant-man (tornato in vita nel corso della saga) nel giardino del palazzo dei Vendicatori, ma saranno solo Wiccan, Occhio di Falco (Kate), Speed e Hulking a rispondere alla chiamata, mentre Eli rester\u00e0 assente."}
{"id": "698697", "revid": "298229", "url": "https://it.wikipedia.org/wiki?curid=698697", "title": "WWE Taboo Tuesday", "text": ""}
{"id": "698699", "revid": "1719883", "url": "https://it.wikipedia.org/wiki?curid=698699", "title": "Elementali (Crash Bandicoot)", "text": ""}
{"id": "698701", "revid": "767487", "url": "https://it.wikipedia.org/wiki?curid=698701", "title": "Jan Hammer", "text": "Attivo in diversi progetti musicali, durante la sua carriera, iniziata negli anni sessanta ha vinto alcuni Grammy awards. \u00c8 tuttavia meglio conosciuto per le canzoni \"Miami Vice Theme\" e \"Crockett's Theme\", della popolare serie americana degli anni ottanta, \"Miami Vice\": la prima e la seconda compariranno anche nel videogioco \"\", la sola seconda fu inoltre utilizzata negli spot televisivi per la National Westminster Bank. Ha anche composto la sigla musicale del film \"Supercar 2000 - Indagine ad alta velocit\u00e0\" (1991), ispirato alla popolare serie televisiva \"Supercar\". \u00c8 noto anche per l'originale uso di effetti e tecniche chitarristiche su sintetizzatori.\nBiografia.\nHammer \u00e8 nato a Praga, all'epoca in Cecoslovacchia. Sua madre, Vlasta Pr\u016fchov\u00e1, era una cantante molto conosciuta, e il padre un dottore e suonatore di basso e vibrafono. Hammer inizia a studiare musica all'et\u00e0 di 4 anni, e ai tempi della scuola form\u00f2 un trio jazz. Tuttavia egli aveva intenzione di seguire le orme del padre studiando medicina, ma un amico di famiglia lo convinse a rimanere in ambito musicale. Poco dopo Hammer entr\u00f2 nella prestigiosa Prague Academy of Musical Arts.\nQuando l'Unione Sovietica invase la Cecoslovacchia nel 1968, i suoi studi all'accademia terminarono presto, perci\u00f2 Hammer si trasfer\u00ec negli Stati Uniti dopo aver ricevuto una borsa di studio alla Berklee College of Music, a Boston.\nDopo aver completato i suoi studi, Hammer si trasfer\u00ec a Manhattan e si un\u00ec alla Mahavishnu Orchestra nel 1971. Nei due anni della sua permanenza, il gruppo vendette oltre due milioni di dischi.\nHammer spese una considerevole somma dei suoi risparmi nella costruzione del suo studio di registrazione personale, il Red Gate Studio, in una sua propriet\u00e0 a New York, per lanciare la sua carriera solista. Qui registr\u00f2 con i pi\u00f9 grandi e rispettati musicisti dell'epoca.\n\"Miami Vice\".\nNel 1984, i produttori della serie televisiva \"Miami Vice\", che da l\u00ec a poco avrebbe fatto il suo debutto sul piccolo schermo, ingaggiarono Hammer per comporre le musiche di ogni episodio, e nel 1985 il tema principale del programma televisivo raggiunse il primo posto della classifica Billboard Singles Chart. Rimane l'unico dei due unici temi televisivi a raggiungere il primo posto in classifica, assieme a \"Theme from SWAT\" dei Rhythm Heritage. Rimase nella vetta delle classifiche americane per dodici settimane, divenne quadruplo disco di platino e Hammer fu premiato con ben due Grammy Awards. Ha lavorato con Mick Jagger e Steve Lukather."}
{"id": "698706", "revid": "21880", "url": "https://it.wikipedia.org/wiki?curid=698706", "title": "Orchidea", "text": ""}
{"id": "698709", "revid": "34222", "url": "https://it.wikipedia.org/wiki?curid=698709", "title": "Chiesa di San Maurizio (Milano)", "text": ""}
{"id": "698710", "revid": "889014", "url": "https://it.wikipedia.org/wiki?curid=698710", "title": "Musica libera", "text": "Per musica libera si intende qualsiasi opera musicale che \u00e8 rilasciata sotto i termini di una licenza di contenuto libero. Ci\u00f2 significa che, una volta ottenuta, pu\u00f2 essere ascoltata, modificata e condivisa senza restrizioni.\nDiffusione.\nEsistono siti web da cui \u00e8 possibile scaricare gratuitamente musica libera. Il pi\u00f9 conosciuto \u00e8 Jamendo, un portale internazionale che raccoglie musica pubblicata con licenze Creative Commons, Licence Art Libre, pubblico dominio, ecc."}
{"id": "698715", "revid": "110157", "url": "https://it.wikipedia.org/wiki?curid=698715", "title": "La lunga notte dell'investigatore Merlo", "text": "La lunga notte dell'investigatore Merlo \u00e8 una storia a fumetti di Leo Ortolani, pubblicata per la prima volta nel 1997 dalle Edizioni Bande Dessin\u00e9e.\nL'idea \u00e8 ispirata al film Il mistero del cadavere scomparso, ma si trasform\u00f2 successivamente in una parodia di Casablanca.\nTrama.\nLa storia ha come protagonista uno sfortunato investigatore che viene rintracciato da una sua ex-ragazza per ritrovare suo marito: la ricerca li porter\u00e0 nella locanda dei granchi monchi, poi al covo di anarchici detto \"Oniriclub\", per finire con un amore ritrovato fra Merlo e la sua ex.\nRealizzazione.\nOrtolani decise di realizzare questa storia nel 1993 dopo aver visto il film Il mistero del cadavere scomparso, che gli piacque molto. Decise cos\u00ec di ricalcare lo schema del film, affidando un caso da risolvere a un detective un po' scalcinato che nel corso delle sue goffe indagini incontra personaggi famosi della cinematografia (si vedono nelle prime pagine Rita Hayworth, Humphrey Bogart e Marilyn Monroe; tra i personaggi da inserire Ortolani pensava anche a Alfred Hitchcock, Paul Muni e Buster Keaton). Essendo impegnato in quel momento nella realizzazione di poche strisce per quotidiani e riviste, l'autore dedic\u00f2 molta cura alla realizzazione della storia dell'investigatore Merlo, ma a un certo punto, per motivi personali e artistici, ferm\u00f2 il suo lavoro:\nDopo qualche tempo Ortolani vide \"Casablanca\" e ne rimase affascinato, probabilmente perch\u00e9 in quel periodo stava vivendo una storia d'amore tormentata simile a quella del film. Questo lo spinse a riprendere la storia dell'investigatore Merlo e darle un taglio diverso, condito da temi tipici del film quali patriottismo, storia d'amore ecc. Tra gli elementi di \"Casablanca\" presenti nella storia ci sono i personaggi del pianista Sam (interpretato da Dooley Wilson nel film) che appare regolarmente con il suo piano per cantare e suonare \"As Time Goes By\" o quello del governativo, avente le fattezze di Guillermo Ugarte (Peter Lorre); inoltre, la copertina dell'edizione Panini Comics \u00e8 ispirata a quella del film. La frase \"Per quanto sia lunga la notte, non lo sar\u00e0 mai abbastanza da impedire al sole di risorgere\", invece, non \u00e8 ispirata al film ma da una frase letta da Ortolani sul muro vicino al suo banco quando andava al liceo: \"Per quanto lunga possa essere la notte non potr\u00e0 mai impedire al sole di sorgere\".\nNonostante le speranze di Ortolani all'inizio fossero quelle di realizzare diverse storie di Johnny Merlo, sempre con volti noti del cinema hollywoodiano in bianco e nero, la direzione che ha preso la storia a un certo punto ha fatto naufragare quel progetto. L'autore ha inoltre negato esplicitamente la possibilit\u00e0 di narrare altre storie sul personaggio, dato che quella gi\u00e0 pubblicata era carica di un significato particolare a quel tempo che oggi non possiederebbe pi\u00f9. Ancora \u00abstupefatto per la sua bellezza\u00bb a distanza di anni, la ritiene \u00abperfetta cos\u00ec\u00bb e quindi non \u00e8 disposto ad ampliarla ulteriormente.\nPersonaggi.\nIl personaggio protagonista, Johnny Merlo, ha nel suo nome la parodia di un celebre detective della letteratura, Marlowe. Il suo modo di parlare con vocali cambiate (tipicamente la \"u\" al posto di alcune \"o\") venne inventato dai fratelli Leo e Lorenzo Ortolani quando giocavano da piccoli con i pupazzetti ed \u00e8 lo stesso di un altro personaggio ortolaniano, il Giuda di \"Venerd\u00ec 12\".\nLa maggior parte dei personaggi presenti nella storia sono amici di Ortolani di quel periodo, inseriti al posto dei personaggi famosi con cui aveva cominciato la storia per gli stessi motivi personali per i quali l'aveva interrotta: Sarah M\u00f9sin \u00e8 Sara (alla quale \u00e8 dedicata la storia), Don\u00e0da Gi\u00f2ns \u00e8 Massimo, il Greco \u00e8 Vassili, Madame Natalie \u00e8 Natalia (bench\u00e9 in origine dovesse avere il volto di Greta Garbo) e il pollo Adrian \u00e8 Adriano.\nStoria editoriale.\nInizialmente Ortolani fatic\u00f2 a trovare un editore per la pubblicazione de \"La lunga notte dell'investigatore Merlo\". Fra quelli a cui propose la storia, nel 1994 uno di essi addirittura rispose al telefono: \u00ab\"L'investigatore Merlo\"? S\u00ec, in redazione lo hanno letto, lo hanno trovato molto divertente. Non ci interessa.\u00bb\nLa storia venne poi pubblicata dalle Edizioni Bande Dessin\u00e9e nel marzo 1997 in uno speciale da 51 pagine (in totale 56 compresi editoriali e articoli) dal grande formato (21\u00a0cm \u00d7 30\u00a0cm).\nNel maggio 2001 la Panini Comics ha ristampato la storia su \"Special Events\" n. 29 sotto l'etichetta Cult Comics, riorganizzando le vignette in 102 pagine (in totale 112 compresi editoriali e articoli) nello stesso formato. La copertina \u00e8 stata colorata dal fratello dell'autore, Lorenzo Ortolani.\nNel novembre 2013 \u00e8 uscita una nuova versione, nel formato orizzontale (26\u00a0cm \u00d7 18\u00a0cm) per il quale era stata pensata quando venne realizzata nel 1993. In particolare, \u00abper recuperare le atmosfere dei fumetti di una volta\u00bb e omaggiare quelle storie del dopoguerra che usavano la bicromia (nero e rosso), Ortolani ha colorato la storia in quadricromia (con rosa e rosso mattone) con il supporto di suo fratello Lorenzo."}
{"id": "698716", "revid": "124288041", "url": "https://it.wikipedia.org/wiki?curid=698716", "title": "Paglia", "text": "La paglia (dal latino \"palea\") \u00e8 quel prodotto agricolo costituito dai culmi (i fusti dei cereali) alla fine della maturazione della pianta.\nPu\u00f2 essere considerata come un sottoprodotto dell'agricoltura, perch\u00e9 \u00e8 ci\u00f2 che rimane dei cereali dopo la trebbiatura, una volta che la granella \u00e8 stata raccolta. I principali cereali cosiddetti \"a paglia\" sono: grano tenero, grano duro, orzo, avena, riso, miglio, segale e farro.\nNormalmente la paglia, se viene raccolta, viene compressa e imballata da un apposito macchinario detto raccogli-imballatrice in \"balle\" prismatiche o cilindriche (con diametro variabile dai 120 ai 200\u00a0cm), con densit\u00e0 di compressione da circa 90\u00a0kg/m3 a 250\u00a0kg/m3.\n\u00c8 formata da cellulosa, lignina, cere, minerali e silicati, per questo motivo si decompone lentamente, ma \u00e8 comunque necessario tenerla al riparo della pioggia, possibilmente in luogo aerato, per evitare lo sviluppo di muffe.\nLa paglia ammonta in peso a circa la met\u00e0 della biomassa aerea di un raccolto di orzo, avena, riso, segale o frumento.\nNel caso in cui non risulti economicamente conveniente raccogliere la paglia, essa viene interrata con le lavorazioni di preparazione del terreno per la successiva coltura, contribuendo ad aumentare la sostanza organica del terreno.\nGli utilizzi.\nL'uso della paglia risale a tempi antichi, dalla costruzione di corde all'imbottitura dei materassi (pagliacci o pagliericci) come alternativa alla lana.\nIn allevamento viene ancora utilizzata come elemento integrativo del foraggio nell'allevamento dei ruminanti e delle capre, e, soprattutto, come lettiera sul pavimento nelle stalle: mischiata alle deiezioni forma il letame.\nPu\u00f2 rientrare nel cumulo di compostaggio dei rifiuti organici, alzando il rapporto carbonio/azoto quando troppo basso.\nAlcune industrie la utilizzano per ricavarne la carta di cellulosa, mentre, dopo un procedimento a base di zolfo, la paglia schiarita viene intrecciata ed utilizzata per la fabbricazione di cappelli e borse.\nNell'arredamento \u00e8 utilizzata soprattutto per l'impagliatura delle sedie.\nNella selleria costituiva l'imbottitura di selle e collari per cavalli.\nLa paglia di riso, fino all'avvento della plastica, era utilizzata per la fabbricazione delle cannucce.\nViene usata, legata ed intrecciata, per le decorazioni, soprattutto natalizie, in Austria e Alto Adige.\nAltrettanto rapidamente sta crescendo l'interesse sull'uso della paglia come fonte di energia alternativa.\nNell'imbalsamazione degli animali la paglia viene utilizzata per imbottire gli animali: la paglia d\u00e0 forma all'animale imbalsamato.\nEdilizia.\nIn molti Paesi (soprattutto nordeuropei e tropicali) \u00e8 il materiale di copertura pi\u00f9 diffuso per i tetti delle case, contribuendo a tipizzare il paesaggio locale.\nAnticamente veniva utilizzata mescolata con argilla o terra per la fabbricazione di mattoni di paglia; cadde in disuso all'inizio del XIV secolo probabilmente per la paura di incendi e la diffusione dei laterizi.\nSi sta assistendo a un revival della paglia come materiale da costruzione, soprattutto in Francia, grazie alle sue caratteristiche intrinseche: \nAnche in Italia l'uso della paglia in edilizia sta avendo una grande accelerazione rispetto a qualche anno fa, sono centinaia ormai gli edifici costruiti con una struttura in legno ed i muri di tamponamento in balle di paglia.\nRiferimento artistico.\nOggetti devozionali e liturgici: confezionati con della paglia, alcuni capolavori dell'arte votiva detta \"povera\" (paliotti, teche da ostia magna, vassoi eucaristici, \u2026) provengono principalmente dai conventi dei Frati Minori Cappuccini dove essi hanno iniziato a specializzarsi in questo tipo di attivit\u00e0 artistica dopo il divieto dell'uso di materiali preziosi per la decorazione dei loro edifici. Spesso preso per dell'oro, crea ammirazione e stupore, per esempio, di Goethe durante la sua visita alla Chiesa del Redentore a Venezia."}
{"id": "698717", "revid": "61024", "url": "https://it.wikipedia.org/wiki?curid=698717", "title": "Giacomo Maria Radini-Tedeschi", "text": ""}
{"id": "698718", "revid": "1094066", "url": "https://it.wikipedia.org/wiki?curid=698718", "title": "Christian Ziege", "text": "Biografia.\nHa 3 figli e hanno tutti nomi italiani: Alessandro (anche lui calciatore), Maria e Caterina.\nCaratteristiche tecniche.\nGiocatore.\nGiocava come terzino sinistro, all'occorrenza adattabile come esterno a centrocampo; con Alberto Zaccheroni al Milan ha anche giocato da ala sinistra. Era bravo a battere le punizioni.\nCarriera.\nGiocatore.\nClub.\nHa giocato nelle giovanili dell'Hertha Zehlendorf, per poi passare nel 1990 al . Con i bavaresi diventa titolare sin dalla seconda stagione e ha vinto numerosi trofei tra campionati, coppe nazionali e internazionali (nel caso specifico la Coppa UEFA del 1995-1996).\nNel 1997 passa al Milan per 10 miliardi di lire, che per averlo lo ha strappato alla concorrenza della Juventus. Nella prima stagione le sue prestazioni, dopo un inizio positivo, vanno pian piano peggiorando. La stagione successiva Ziege con i rossoneri ha vinto lo scudetto, pur disputando poche gare da titolare in quanto il suo ruolo era occupato da Paolo Maldini.\nNon rientrando pi\u00f9 nei piani della societ\u00e0 milanese, dopo la vittoria dello scudetto, viene ceduto al ; dopo aver giocato per il Boro \u00e8 stata acquistato dal , con cui ha vinto un'altra Coppa UEFA nel 2000-2001. Nonostante la vittoria di un altro trofeo, Ziege ha vissuto un'annata complicata a causa di molteplici problemi al ginocchio e con l'allenatore dei \"Reds\" Gerard Houllier (tanto che in seguito Ziege arriver\u00e0 a dichiarare che la sua scelta di andare a Liverpool \u00e8 stata sbagliata). Per queste ragioni dopo un anno \u00e8 stato ceduto al , in cui ha militato per un triennio ben figurando (nonostante i problemi fisici continuassero a perseguitarlo) prima di tornare in patria al , club con cui ha chiuso la sua carriera nel 2005.\nNazionale.\nFra il 1993 e il 2004 ha disputato 72 partite e segnato 9 reti con la nazionale tedesca, con cui ha vinto il e raggiunto il secondo posto al . Oltre a queste due manifestazioni ha disputato anche i Mondiali del 1998 e gli Europei del 2000 e del 2004 (a quest'ultima ha partecipato solo a causa dell'infortunio di Christian Rahn).\nDelle sue 9 reti con la \"Mannschaft\" solo 1 \u00e8 arrivata nelle manifestazioni da lui giocate, in occasione della prima sfida della sua squadra a Euro '96 contro la Repubblica Ceca (poi riaffrontata dai tedeschi in finale) segnando il provvisorio 1-0 (i tedeschi vinceranno la gara per 2-0). Da segnalare un suo hat-trick in una sfida di qualificazione a Euro 2000 contro l'Irlanda del Nord vinta per 4-0.\nAllenatore e dirigente.\nIl 1\u00ba luglio 2006 \u00e8 diventato allenatore della formazione Under-17 del . L'8 marzo 2007 \u00e8 stato nominato direttore generale del club ed \u00e8 stato artefice, insieme con l'allenatore Jos Luhukay, del ritorno del Borussia in Bundesliga. La stagione successiva \u00e8 iniziata nel peggiore dei modi per il \"Gladbach\", e il 5 ottobre 2008 il tecnico olandese \u00e8 stato esonerato; da quel momento Ziege ha assunto l'incarico di allenatore \"ad interim\", nella cui veste ha ottenuto un pareggio esterno per 2-2 sul campo del . Il 18 ottobre 2007 lascia il ruolo di allenatore e di direttore per diventare il vice del nuovo tecnico Hans Meyer. Ha lasciato definitivamente M\u00f6nchengladbach il 15 dicembre 2008.\nIl 27 maggio 2010 \u00e8 stato nominato nuovo tecnico dell'. Il 6 novembre dopo 11 giornate di campionato tra cui 9 sconfitte viene esonerato.\nIl 17 maggio 2011 diventa commissario tecnico della nazionale Under-19 tedesca; lascia il ruolo il successivo il 30 giugno, per passare alla guida della nazionale Under-18 dove rimane fino al 30 giugno 2012. Dal successivo 1\u00ba luglio torna a ricoprire il ruolo di selezionatore dell'Under-19, dove rimane fino al 30 giugno 2013. Il 1\u00ba luglio seguente fa nuovamente percorso inverso riprendendo le redini dell'Under-18.\nLascia il 20 marzo 2014, per passare alla guida dell'Unterhaching. Si \u00e8 dimesso dalla guida del club il 25 marzo 2015.\nIl 30 novembre 2015 ha firmato per l'Atl\u00e9tico Baleares. Il 15 marzo 2017 lascia il club.\nIl 26 dicembre 2017 va ad allenare in Thailandia firmando per il Ratchaburi Mitr Phol. Il 25 marzo 2019 il club thailandese annuncia la sua sostituzione con Marco Simone."}
{"id": "698720", "revid": "125655693", "url": "https://it.wikipedia.org/wiki?curid=698720", "title": "Ganimede (mitologia)", "text": "Ganimede () \u00e8 un personaggio della mitologia greca. Fu un principe dei Troiani. Omero lo descrive come il pi\u00f9 bello di tutti i mortali del suo tempo.\nIn una versione del mito viene rapito da Zeus in forma di aquila divina per poter servire come coppiere sull'Olimpo: la storia che lo riguarda \u00e8 stata un modello per il costume sociale della pederastia greca, visto il rapporto, di natura anche erotica, istituzionalmente accettato tra un uomo adulto e un ragazzo. La forma latina del nome era Catamitus, da cui deriva il termine catamite, indicante un giovane che assume il ruolo di partner sessuale passivo-ricettivo.\nGenealogia.\nFiglio di Troo e di Calliroe (o di Acallaride).\nLe varianti della sua ascendenza sono molte, Marco Tullio Cicerone scrive che sia figlio di Laomedonte, Tzetzes che sia figlio di Ilo, per Clemente Alessandrino \u00e8 figlio di Dardano e secondo Igino suo padre fu Erittonio oppure Assarco.\nNon risulta aver avuto spose o progenie.\nMitologia.\nIl tema mitico fondante di Ganimede \u00e8 costituito dalla sua bellezza, di cui si invaghirono sia il re di Creta Minosse sia Tantalo ed Eos, come infine il re degli dei Zeus, cos\u00ec come si racconta nelle varie versioni della stessa leggenda.\nNell\"Iliade\" di Omero, Diomede racconta che il Signore degli Dei, affascinato dalla sublime belt\u00e0 rappresentata dal ragazzo, lo volle rapire nei pressi di Troia in Frigia, offrendo in cambio al padre una coppia di cavalli divini e un tralcio di vite d'oro: il padre si consol\u00f2 pensando che suo figlio era ormai divenuto immortale e sarebbe stato d'ora in avanti il coppiere degli Dei, una posizione che era considerata di gran distinzione.\nZeus per sottrarre Ganimede alla vita terrena si sarebbe camuffato da enorme aquila; sotto tale aspetto si avvent\u00f2 sul giovanetto mentre questi stava pascolando il suo gregge sulle pendici del monte Ida, nelle vicinanze della citt\u00e0 iliaca, se lo port\u00f2 quindi sull'Olimpo dove ne fece il suo amato. Per questo motivo nelle opere d'arte antiche Ganimede \u00e8 spesso raffigurato accanto a un'aquila, abbracciato a essa, o in volo su di essa, e, in varie opere d'arte, \u00e8 quindi raffigurato con la coppa in mano.\nWalter Burkert ha trovato un precedente riguardante il mito di Ganimede in un sigillo in lingua accadica raffigurante l'eroe-re Etana di Kish volare verso il cielo a cavalcioni proprio di un'aquila. Da alcuni viene anche associato con la genesi della sacra bevanda inebriante dell'idromele, la cui origine tradizionale \u00e8 proprio la terra di Frigia.\nTutti gli dei erano riempiti di gioia nel vedere il bel giovane in mezzo a loro, con l'eccezione di Era; la consorte di Zeus considerava difatti Ganimede come un rivale pi\u00f9 che mai pericoloso nell'affetto del marito. Il padre degli Dei ha successivamente messo Ganimede nel cielo come costellazione dell'Acquario la quale \u00e8 strettamente associata con quella dell'Aquila e da cui deriva il segno zodiacale dell'Acquario.\nMito iniziatico.\nLa coppia Zeus-Ganimede costituisce il modello mitico del rapporto omoerotico tra maschio adulto e giovinetto, relazione colorantesi spesso di un significato iniziatico (vedi la pederastia cretese) in quanto finalizzata - anche attraverso il legame sessuale - all'inserimento del giovane nella comunit\u00e0 dei maschi adulti. Questi amori \"paidici\" di un adulto amante-erast\u00e8s che rapiva simbolicamente un giovinetto passivo-eromenos potevano venir praticati attraverso schemi rituali imitanti i veri e propri rapporti matrimoniali e dove, in un luogo appartato, avveniva la sua iniziazione sessuale.\nZeus e Ganimede, rappresentando la perfetta coppia di amanti maschili, sono stati come tali cantati dai poeti. Il cosiddetto \"tema di Ganimede\" era adottato durante il simposio a modello dell'amore efebico: se anche il Signore degli dei fu incapace di resistere alle grazie di un fanciullo, come avrebbe potuto farlo un mortale e poter rimanerne immune? \nCertamente nella mitologia greca si riscontra la grande voglia di Zeus nel sedurre le Dee, ninfe, ecc.; per questo a volte si considera il padre degli dei strettamente d'accordo all'eterosessualit\u00e0. \nFilosofia.\nPlatone rappresenta l'aspetto pederastico del mito attribuendo la sua origine a Creta e ponendo, quindi, il rapimento sull'omonimo monte Ida dell'isola: la sua \u00e8 una critica dell'usanza della pederastia cretese che aveva oramai perduto quasi completamente la sua funzione originaria, accusando quindi i Cretesi di essersi inventati il mito di Zeus e Ganimede per giustificare i loro comportamenti.\nNel dialogo platonico poi Socrate nega che il bel giovane possa mai esser stato l'amante carnale del padre degli Dei, proponendone, invece, un'interpretazione del tutto spirituale: Zeus avrebbe amato l'anima e la mente o psiche del ragazzo, non certo il suo corpo.\nIl neoplatonismo ci offre una rappresentazione mistica del rapimento di Ganimede; esso sta a significare il rapimento dell'anima a Dio, e in questo senso \u00e8 stato usato, anche in opere d'arte funerarie e anche durante il Neoclassicismo, sia nell'arte figurativa sia in letteratura. Si veda, per un esempio, il \"\" di Johann Wolfgang von Goethe del 1774.\nPoesia.\nIn poesia Ganimede divenne un simbolo dell'attrazione e del desiderio omosessuale rivolto verso la bellezza giovanile dell'adolescenza. La leggenda fu menzionata per la prima volta da Teognide, poeta del VI secolo a.C., anche se la tradizione potrebbe essere pi\u00f9 antica; di essa parla anche il poeta latino Publio Ovidio Nasone nella sua opera \"Le metamorfosi\", poi Publio Virgilio Marone nell\"Eneide\" all'interno del proemio, Apuleio e infine anche Nonno di Panopoli nel suo poema epico intitolato \"Dionysiaca\" narrante la vita e le gesta del dio Dioniso.\nVirgilio ritrae con pathos la scena del rapimento: il ragazzo che lo accompagna tenta invano di trattenerlo con i piedi sulla terra, mentre i suoi cani abbaiano inutilmente contro il cielo. I cani fedeli che continuano a chiamarlo con latrati disperati anche dopo che il loro padrone \u00e8 sparito nell'alto dei cieli \u00e8 un motivo frequente nelle rappresentazioni visive e vi fa riferimento anche Stazio.\nMa egli non \u00e8 sempre raffigurato come acquiescente: ne \"Le Argonautiche\" di Apollonio Rodio ad esempio Ganimede risulta essere furibondo contro Eros per averlo truffato nel gioco d'azzardo con gli astragali, Afrodite si trova cos\u00ec costretta a rimproverare il figlio di barare come un principiante.\nNell'opera Come vi pare di William Shakespeare il personaggio di Rosalind si traveste da uomo quando deve andare nella foresta di Arden, scegliendo il nome di Ganimede: ci\u00f2 ha portato ad approfondire lo studio del rapporto che si era creato tra Rosalind e sua cugina Celia, il quale andava ben oltre la semplice amicizia, avendo dei tratti molto simili all'amore, in questo caso omosessuale.\nAstronomia.\nPer il rapporto esistente fra Giove e Ganimede, il maggiore satellite naturale del pianeta Giove - il pianeta pi\u00f9 grande del sistema solare e per questo chiamato per omologia come la versione latina di Zeus, ovvero Giove - \u00e8 stato battezzato appunto Ganimede da Simon Marius. Gli \u00e8 inoltre stato dedicato l'asteroide scoperto nel 1925, 1036 Ganymed.\nNelle arti.\nNella scultura una delle immagini pi\u00f9 famose di Ganimede \u00e8 il gruppo scultoreo di Leocare del IV secolo a.C. (lo stesso a cui viene attribuito anche l\"Apollo del Belvedere\") e tanto ammirato da Plinio il Vecchio: \u00abLeocare [ha realizzato] un'aquila che trattiene con forza Ganimede; innalza il fanciullo piantandogli gli artigli nella sua veste.\u00bb Questo particolare del rapimento tramite l'aquila \u00e8 stato spesso elogiato anche in seguito. Stratone di Sardi lo evoca in uno dei suoi epigrammi, cos\u00ec come fa anche Marco Valerio Marziale.\nLa leggenda di Ganimede ha ispirato anche un gruppo in terracotta, probabilmente originario di Corinto e oggi conservato nel Museo Archeologico di Olimpia: questo \u00e8 uno dei pochi esempi di grande scultura in terracotta, e una rappresentazione scultorea molto rara della coppia in cui Zeus si mantiene in forma umana.\nNella ceramica il tema di Ganimede si ripete spesso, di solito raffigurato nei crateri, quei particolari grandi vasi entro cui venivano mescolati acqua e vino durante i banchetti (o simposi) che si svolgevano solo tra uomini, in cui gli ospiti gareggiavano in immaginazione poetica e filosofica per celebrare i meriti dei loro rispettivi eromenos. Tra i pi\u00f9 famosi \u00e8 incluso il cratere a figure rosse che ritrae da un lato Zeus in pieno esercizio, dall'altro Ganimede mentre sta giocando con un grande cerchio, il simbolo della sua giovinezza: il ragazzo \u00e8 completamente nudo, cos\u00ec come vuole la tradizione antica sportiva di origine in parte pederastica (vedi nudit\u00e0 atletica).\nIl Rinascimento ha visto riapparire innumerevoli rappresentazioni di questo mito, con artisti quali Michelangelo Buonarroti, Benvenuto Cellini e Antonio Allegri tra tutti. In questo periodo \u00e8 anche uno dei temi con pi\u00f9 forte significato omoerotico, divenendo una sorta di icona gay ante litteram almeno fino al XIX secolo inoltrato.\nQuando il pittore-architetto Baldassarre Peruzzi include un pannello riguardante il rapimento di Ganimede in uno dei soffitti di Villa Farnesina a Roma (1509-1514 circa), i lunghi capelli biondi del ragazzo e l'aspetto effeminato contribuiscono a farlo rendere identificabile a prima vista: si lascia difatti catturare verso l'alto senza opporre la minima resistenza.\nNel \"Ratto di Ganimede\" di Antonio Allegri detto Il Correggio la sua figura e l'intera scena \u00e8 pi\u00f9 contestualizzata intimamente. La versione del \"Ratto di Ganimede\" di Pieter Paul Rubens ritrae invece un giovane uomo. Ma quando Rembrandt dipinse il suo \"Ratto di Ganimede\" per un mecenate calvinista olandese nel 1635, ecco che un'aquila scura porta in alto un bambino paffuto in stile putto, che strilla e si fa la pip\u00ec addosso per lo spavento.\nGli esempi di Ganimede nel XVIII secolo in Francia sono stati studiati da Michael Preston Worley. L'immagine raffigurata era invariabilmente quella di un adolescente ingenuo accompagnato da un'aquila, mentre gli aspetti pi\u00f9 omoerotici della leggenda sono stati raramente affrontati: in realt\u00e0, la storia \u00e8 stata spesso \"eterosessualizzata\". Inoltre, l'interpretazione del mito data dal Neoplatonismo, cos\u00ec comune nel Rinascimento italiano, in cui lo stupro di Ganimede ha rappresentato la salita alla condizione di perfezione spirituale, sembrava non essere di alcun interesse per i filosofi e i mitografi dell'Illuminismo.\nJean-Baptiste Marie Pierre, Charles-Joseph Natoire, Guillaume II Coustou, Pierre Julien, Jean-Baptiste Regnault e altri hanno contribuito ad arricchire le immagini di Ganimede nell'arte francese tra fine XVIII e inizio XIX secolo.\nLa scultura che ritrae Ganimede e l'aquila di Jos\u00e9 \u00c1lvarez Cubero, eseguita a Parigi nel 1804, ha portato all'immediato riconoscimento dell'artista spagnolo come uno degli scultori pi\u00f9 importanti del suo tempo.\nL'artista danese Bertel Thorvaldsen, di gran lunga il pi\u00f9 notevole degli scultori danesi, ha scolpito nel 1817 una scultura dedicata alla scena di Ganimede e l'aquila.\nAltro.\nNel linguaggio corrente il nome di Ganimede \u00e8 passato a indicare un bellimbusto, un damerino o anche un giovane amante omosessuale."}
{"id": "698726", "revid": "1431409", "url": "https://it.wikipedia.org/wiki?curid=698726", "title": "Alexander Siddig", "text": "\u00c8 conosciuto soprattutto per avere interpretato Julian Bashir nella serie televisiva di fantascienza \"\".\nBiografia.\nCresciuto in Gran Bretagna, Siddig \u00e8 nato a Wad Madani, nel Sudan, il 21 novembre del 1965 da padre sudanese, un discendente del condottiero e capo religioso Muhammad Ahmad, nonch\u00e9 nipote del politico Sadiq al-Mahdi (il quale ricopr\u00ec la carica di primo ministro del Sudan per due volte: la prima tra il 1966 e il 1967 e la seconda dal 1986 al 1989, anno della sua destituzione), e da madre britannica, sorella minore dell'attore Malcolm McDowell.\nNel 1993 entra a far parte del cast della serie televisiva di fantascienza del \"franchise\" di \"Star Trek\", ', in cui interpreta il dottore della stazione spaziale Deep Space Nine Julian Bashir. Riprender\u00e0 il medesimo ruolo in un episodio della serie televisiva ' e in alcuni videogiochi del \"franchise\", prestano la voce alla sua controparte digitale.\nDal 2017 al 2018 entra a far parte del cast della serie televisiva \"Gotham\", \"prequel\" delle avventure di Batman, nel quale impersona il \"villain\" Ra's al Ghul.\nVita privata.\nSiddig \u00e8 stato sposato con l'attrice Nana Visitor, interprete di Kira Nerys nella serie \"\", dal 1997 al 2001 con la quale ha avuto un figlio, Django, nato nel 1996.\nDoppiatori italiani.\nDa doppiatore \u00e8 sostituito da:"}
{"id": "698728", "revid": "287204", "url": "https://it.wikipedia.org/wiki?curid=698728", "title": "Elia Millosevich", "text": "Studi\u00f2 matematica, fisica e astronomia da autodidatta, poich\u00e9 la morte del padre gli imped\u00ec di completare gli studi. Fu assunto per concorso a 23 anni come professore di astronomia presso l'Istituto Tecnico Nautico di Venezia, e pi\u00f9 tardi fu direttore dell'osservatorio del Collegio Romano a Roma. Si specializz\u00f2 nell'osservazione e nel calcolo delle traiettorie delle comete e degli asteroidi. Assieme a Vincenzo Cerulli compil\u00f2 un catalogo di 1291 stelle. Nel 1891 scopr\u00ec gli asteroidi 303 Josephina e 306 Unitas.\nIn sua memoria l'asteroide 69961 Millosevich porta il suo nome."}
{"id": "698729", "revid": "1507870", "url": "https://it.wikipedia.org/wiki?curid=698729", "title": "Monte Costone", "text": "Il monte Costone \u00e8 una montagna delle Alpi Orobie alta 2.836\u00a0m. Si trova in alta valle Seriana, sul confine tra i comuni di Teglio (SO) e Valbondione (BG).\nPoco distante dalla cima del monte Trobio, il monte Costone offre un'ottima veduta delle principali vette dell'alta valle Seriana. Da qui infatti si possono ammirare, in ordine di altitudine, il pizzo Coca, il pizzo Redorta, la punta Scais, il pizzo del Diavolo della Malgina, il pizzo del Diavolo di Tenda, il monte Torena, il Pizzo Recastello, il monte Gleno, il monte Trobio, il pizzo Strinato, il pizzo dei Tre Confini e le cime di Caronella, oltre ad offrire un'ampia panoramica del Gruppo del Bernina e del monte Disgrazia in Valtellina, e delle cime del gruppo dell'Adamello.\nAccesso alla vetta.\nLa via pi\u00f9 breve per raggiungere la vetta parte da Valbondione. Si prende il sentiero che conduce al rifugio Cur\u00f2 e, una volta giunti al rifugio si costeggia il lago del Barbellino lungo il sentiero che lo percorre sulla sponda sud fino a giungere alla deviazione per il monte Gleno, che in fondo al lago si dirama sulla destra, poco prima dell'avvallamento che racchiude le acque del torrente Trobio.\nDa qui si sale fino alla vedretta del Trobio e, una volta attraversato l'avvallamento, si sale verso sinistra in direzione del monte Costone. Il sentiero non \u00e8 segnato: il modo migliore per identificare la zona dove salire \u00e8 localizzare il ghiacciaio sotto il Passo del Gleno: il monte a sinistra \u00e8 il monte Trobio e quello successivo \u00e8 il Costone. Salire fino in cresta e proseguire a sinistra fino al salto sul quale bisogna arrampicarsi per giungere in vetta.\nIl monte Costone \u00e8 raggiungibile anche partendo dal rifugio Barbellino, presso il lago del Barbellino Naturale. In questo caso si sale per la valle che d\u00e0 a sud in direzione del pizzo Strinato. Il sentiero \u00e8 lungo e arriva alla cresta che divide lo Strinato dal Costone. La via pi\u00f9 semplice per raggiungere il Costone, comunque, si dirama verso destra all'altezza della conca da cui parte l'ultimo tratto di sentiero che va verso la cresta.\nIl versante dell'arrampicata che d\u00e0 sul ghiacciaio del Trobio \u00e8 sciabile da novembre inoltrato. Attenzione agli smottamenti."}
{"id": "698733", "revid": "1924342", "url": "https://it.wikipedia.org/wiki?curid=698733", "title": "Backstreet's Back", "text": "Backstreet's Back \u00e8 il secondo album in studio del gruppo musicale statunitense Backstreet Boys, pubblicato internazionalmente il 12 agosto 1997 dalla Jive Records, ad eccezione degli Stati Uniti, per i quali fu realizzata una versione aggiungendo alcuni brani del precedente album.\nSulla scia del fortunato album di debutto, \"Backstreet's Back\" raggiunse la vetta delle classifiche di molti paesi, consolidando il successo dei BSB in Europa ed estendendolo negli Stati Uniti. Da quest'album provengono le hit \"Everybody (Backstreet's Back)\", \"As Long as You Love me\", e \"All I Have to Give\".\nTracce.\nL'album ha diverse tracklist di paese in paese. La versione tedesca (o europea) \u00e8 generalmente considerata la tracklist \"standard\" dell'album. Le bonus track, a differenza dell'album di debutto, sono state inserite per ultime.\nIn Canada, \"Anywhere for You\" non fu inserita nel primo album, e fu quindi messa nel secondo come decima traccia.\nIn Giappone, \"Missing You\" fu aggiunta come quarta traccia, e \"Everybody (Matty's Club Mix)\" come ultima traccia.\nIn Inghilterra e Asia, \"Missing You\" fu aggiunta come quarta traccia, e \"All I Have to Give (Part 2 - The Conversation Mix)\" fu aggiunta come dodicesima traccia. Inoltre l'album non era in versione enhanced ma comunque alla fine dell'album veniva riporta una traccia audio con una intervista alla band.\nBox set.\nFu fatta una versione \"boxed set\" per Inghilterra e Asia, con le stesse canzoni ma con un disco bonus. Questa edizione fu distribuita come Edizione Natalizia in Australia. Le tracce sono:"}
{"id": "698734", "revid": "1305772", "url": "https://it.wikipedia.org/wiki?curid=698734", "title": "Provincia di Edirne", "text": "La provincia di Edirne (in turco Edirne ili) \u00e8 una provincia della Turchia\nGeografia fisica.\nLa provincia \u00e8 la pi\u00f9 occidentale della Turchia, trovandosi al confine con la Grecia e con la Bulgaria, nella Tracia orientale. Ad est confina con la provincia di K\u0131rklareli e con la provincia di Tekirda\u011f. Il suo capoluogo \u00e8 Edirne.\nPopolazione.\nLa popolazione della provincia al 2009 era di 395.463 abitanti, concentrata per oltre due terzi nel capoluogo regionale e negli altri capoluoghi di distretto. \nSuddivisione amministrativa.\nLa provincia \u00e8 divisa in 9 distretti: \nFanno parte della provincia 26 comuni e 248 villaggi."}
{"id": "698735", "revid": "51236", "url": "https://it.wikipedia.org/wiki?curid=698735", "title": "Questo albergo non \u00e8 una casa", "text": ""}
{"id": "698740", "revid": "827882", "url": "https://it.wikipedia.org/wiki?curid=698740", "title": "Soil", "text": ""}
{"id": "698745", "revid": "124447209", "url": "https://it.wikipedia.org/wiki?curid=698745", "title": "Icaro", "text": "Nella mitologia greca Icaro (; ; in etrusco: \"Vicare\") era figlio dell'inventore Dedalo e di Naucrate, una schiava di Minosse.\nIl mito.\nDurante il periodo trascorso dal padre Dedalo presso Minosse, egli attir\u00f2 le attenzioni di una schiava del re di Creta, di nome Naucrate, la quale s'innamor\u00f2 perdutamente della sua maestria e della sua bellezza. Dedalo si un\u00ec alla giovane e da questa unione nacque Icaro.\nNell'isola di Creta il re Minosse aveva chiesto a Dedalo di costruire il labirinto per il Minotauro. Avendolo costruito, e quindi conoscendone la struttura, a Dedalo e suo figlio fu preclusa ogni via di fuga da Creta da parte di Minosse, poich\u00e9 temeva che ne fossero svelati i segreti e vennero rinchiusi nel labirinto. Apollodoro di Atene, nel II secolo a.C., sostiene invece che Dedalo fosse stato rinchiuso nel labirinto perch\u00e9 Minosse lo riteneva responsabile della \"riuscita\" di Teseo, fuggito dal labirinto grazie all'espediente del gomitolo che proprio Dedalo aveva suggerito. Non ci sono altre fonti nell'antichit\u00e0 che collocano Dedalo e Icaro imprigionati nel labirinto. Ovidio nelle Metamorfosi non lo fa, Diodoro Siculo nemmeno.\nPer scappare, Dedalo costru\u00ec delle ali con delle penne e le attacc\u00f2 ai loro corpi con la cera. Malgrado gli avvertimenti del padre di non volare troppo alto, Icaro si fece prendere dall'ebbrezza del volo e si avvicin\u00f2 troppo al sole (nella mitologia Febo); il calore fuse la cera, facendolo cadere nel mare dove mor\u00ec. Il padre arriv\u00f2 sano e salvo in Sicilia dove costru\u00ec un tempio dedicato a Febo Apollo, in memoria del figlio. Secondo la maggior parte delle versioni il corpo di Icaro non pot\u00e9 essere recuperato, con conseguente impossibilit\u00e0 per la sua anima di accedere nel regno di Ade: solo Ovidio dice che Dedalo, scorto il cadavere del figlio in bal\u00eca delle onde, vol\u00f2 gi\u00f9 a prenderlo, per poi dargli onorata sepoltura. Poi Dedalo vol\u00f2 a Cuma in Campania, dove costru\u00ec un tempio dedicato ad Apollo."}
{"id": "698747", "revid": "547034", "url": "https://it.wikipedia.org/wiki?curid=698747", "title": "Mattia Flacio Illirico", "text": "Elabor\u00f2 una teologia che venne indicata con il suo nome, \"flacianismo\".\nBiografia.\nTrascorse l'infanzia e la giovinezza in Istria e a Venezia dove ricevette una formazione umanistica alla scuola di San Marco. Lo zio Baldo Lupetino, francescano conventuale filo-luterano, condannato a morte nel 1556 dalla Serenissima per le sue idee eretiche, lo convinse a completare gli studi oltralpe, dapprima per un anno a Basilea, poi a Tubinga e infine a Wittemberg dove fece la conoscenza, nel 1541, di Martin Lutero e Filippo Melantone.\nNel 1544 divent\u00f2 professore di greco e ebraico in quella citt\u00e0. L'anno dopo si spos\u00f2 ma la moglie mor\u00ec in breve tempo. Subito dopo si rispos\u00f2 e da questa seconda unione nacquero diciotto figli.\nUomo di profondissima cultura e grande polemista, intraprese la stesura, assieme ad altri teologi riformati, delle \"Centurie di Magdeburgo\" in tre volumi; una cronistoria in cui si ripercorre la storia della chiesa dalle origini, con l'obbiettivo di mostrare i tradimenti di Roma alla fede cristiana, pur evidenziando una minoranza di testimoni fedeli alla verit\u00e0, tra questi i Padri della Chiesa e singoli personaggi nel corso dei secoli.\nFlacio non ammetteva compromessi dottrinali con il Cattolicesimo. In questa polemica si oppone a Melantone che con gli \"interim\", formule relativamente concilianti tra le posizioni protestanti e quelle cattoliche, elaborate sia da Melantone sia da altri teologi, proponeva soluzioni provvisorie in attesa che si pronunciasse in modo autorevole un concilio.\nElabor\u00f2 una teoria sul peccato originale che venne esposta durante una disputa svoltasi a Weimar nel 1560 con il teologo Victorin Strigel: Flacio enunci\u00f2 che il peccato originale non era un \"accidente\" ma era parte della stessa \"sostanza\" umana. Questa affermazione conduceva, per\u00f2, in un vicolo cieco: o Satana era il creatore della sostanza o Dio era il creatore del peccato, come confut\u00f2 il teologo Tilemann Hesshusen. Le teorie di Flacio furono poi definitivamente condannate nella Formula della Concordia del 1577.\nFlacio scrisse, tra il 1561 e il 1566, la \"Clavis Scripturae Sacrae\" o \"Clavis aurea\" dove affermava che la Scrittura era la sorgente pura del cristianesimo. Condizioni per affrontare questa difficile lettura erano una percezione della grazia di Dio, qualche conoscenza delle sue dottrine, la disponibilit\u00e0 alla preghiera e alla meditazione, la volont\u00e0 di leggere la Scrittura in modo continuato e avendo a disposizione un'accurata traduzione del testo. Era lo Spirito Santo che permetteva al credente di interpretare la Scrittura e che mostrava Ges\u00f9 Cristo. Sarebbe stato il Libro stesso a rendersi intelligibile al lettore che voleva conoscere Ges\u00f9 attraverso la Bibbia.\nIl senso letterale doveva essere privilegiato la dove non era il testo stesso a usare figure del discorso o generi letterari diversi. Grazie a questo scritto, Flacio venne indicato come il fondatore della filosofia ermeneutica, l'arte dell'interpretazione dei passaggi poco comprensibili delle Sacre Scritture, pur restando affrancato al principio luterano della \"sola scriptura\".\nSecondo il filosofo tedesco Wilhelm Dilthey, Flacio esprime \"\u00abil nocciolo di una teoria moderna per i procedimenti interpretativi\u00bb\", grazie alla sua attenzione per le caratteristiche del testo e con il rispetto per il testo ai fini della sua comprensione.\nFu cacciato da Francoforte nel 1567 per le sue polemiche nei confronti dell'Interim di Augusta e dell'Interim di Lipsia del 1548, ripar\u00f2 dapprima a Strasburgo, da dove venne pi\u00f9 tardi espulso per gli stessi motivi, pass\u00f2 infine gli ultimi anni girovagando per la Germania.\nNel 1570 scrisse una \"Esortazione al serenissimo principe\", in questa lettera egli esortava la Signoria a considerare le gravi degenerazioni del cristianesimo, le superstizioni e le idolatrie tollerate dalla chiesa di Roma, esortando a ricercare la verit\u00e0 nella Bibbia. Morir\u00e0 l'11 marzo del 1575 a Francoforte sul Meno."}
{"id": "698748", "revid": "1048993", "url": "https://it.wikipedia.org/wiki?curid=698748", "title": "Edoardo Boncinelli", "text": "Biografia.\nNato da genitori fiorentini, ha studiato e vissuto a Firenze, laureandosi in Fisica presso l'Universit\u00e0 degli Studi di Firenze con una tesi sperimentale di elettronica quantistica, con relatore Giuliano Toraldo di Francia. Dal 1968 al 1992 svolge continuativamente, per pi\u00f9 di 20 anni, attivit\u00e0 di ricerca nel campo della genetica presso l'Istituto di genetica e biofisica del CNR di Napoli, prima come borsista e poi, dal 1971, come ricercatore. Durante il lungo periodo napoletano alterna l'attivit\u00e0 di ricerca con quella didattica, tenendo diversi corsi universitari presso la Facolt\u00e0 di Scienze e la prima Facolt\u00e0 di Medicina e Chirurgia dell'Universit\u00e0 degli Studi di Napoli Federico II (oggi Facolt\u00e0 di Medicina della SUN). Nel 1985, proprio al CNR di Napoli, scopre, insieme con Antonio Simeone, alcuni geni omeotici nell'uomo, architetti che progettano lo sviluppo dell'organismo.\n\u00c8 stato direttore del laboratorio di biologia molecolare dello sviluppo presso l'Istituto scientifico universitario San Raffaele e direttore di ricerca presso il Centro per lo studio della farmacologia cellulare e molecolare del CNR di Milano. \u00c8 stato direttore della SISSA (Scuola internazionale superiore di studi avanzati di Trieste). Ha insegnato \"Fondamenti biologici della conoscenza\" presso la Facolt\u00e0 di Filosofia dell'Universit\u00e0 Vita-Salute San Raffaele di Milano. Il 29 gennaio 2016 ha ricevuto la laurea magistrale honoris causa in Scienze filosofiche presso l'Universit\u00e0 degli Studi di Palermo.\nNel 2006 vince, con il libro \"L'anima della tecnica\", nella sezione saggi, il quarto Premio letterario Merck Serono, premio dedicato a saggi e romanzi, pubblicati in italiano, che sviluppino un confronto ed un intreccio tra scienza e letteratura, con l'obiettivo di stimolare un interesse per la cultura scientifica, rendendola accessibile anche ai meno esperti. Appassionato grecista, Boncinelli ha pubblicato nel 2008 una raccolta di lirici greci classici: da Mimnermo ad Alcmane, da Archiloco a Saffo, per un totale di 365 liriche, una per ogni giorno dell'anno. Nel 2011 il \"Corriere della Sera\", in occasione del 150\u00ba anniversario dell'Unit\u00e0 d'Italia, ha incluso le scoperte di Edoardo Boncinelli tra le 10, prodotte dal genio degli scienziati italiani, da ricordare nella storia d'Italia. Nell'opera \"La farfalla e la crisalide\", del 2018, si mostra scettico verso la filosofia, il ruolo che essa pu\u00f2 possedere nel mondo moderno e la sua tanto elogiata utilit\u00e0 nel passato."}
{"id": "698750", "revid": "1543377", "url": "https://it.wikipedia.org/wiki?curid=698750", "title": "Il sogno della camera rossa", "text": "Il sogno della camera rossa (cinese semplificato: \u7ea2\u697c\u68a6, cinese tradizionale: \u7d05\u6a13\u5922, Pinyin: H\u00f3ngl\u00f3u M\u00e8ng), noto anche come La storia della pietra, \u00e8 un romanzo cinese, da paragonare in rilevanza ai pi\u00f9 grandi lavori della letteratura occidentale del XIX secolo.\nFu scritto durante il regno dell'imperatore Qianlong da Cao Xueqin (\u66f9\u96ea\u82b9, pinyin Cao Xue Qin), ma fu pubblicato solo nel 1792, a trent'anni dalla morte dello scrittore.\nViene annoverato tra i Quattro grandi romanzi classici della letteratura cinese.\nCaratteristiche generali.\nL'opera vanta 120 capitoli anche se diverse sezioni degli ultimi 40 sono probabilmente da attribuire ad autori diversi; i quali sono attraversati da una molteplicit\u00e0 incredibile di personaggi secondari e da un numero enorme di situazioni intrecciate, che tendono ad allontanarsi dall'intrigo centrale.\nIl romanzo presenta, infatti, una meticolosa descrizione dei Ch\"ia\", una ricca ed aristocratica famiglia cinese che rivestiva diversi incarichi di rilievo in un'innominata citt\u00e0, la quale per molti aspetti ricorda le Nanchino e Pechino del tempo. \nIl centro del racconto \u00e8 rappresentato dal triangolo amoroso tra il protagonista Chia Pao-yu e due sue cugine. Molti aspetti della storia di questa famiglia sono presi direttamente dagli eventi successi sotto il regno di Kangxi, il nonno di Qianlong.\nVengono fornite informazioni di rilievo sulle strutture familiari dell'epoca, nonch\u00e9 di economia, religione, estetismo e sessualit\u00e0.\nIl romanzo appare come un'allegoria della vita, eppure \u00e8 chiaro l'intento di rappresentare un amaro ritratto della Cina dell'epoca e dell'autunno che stava per avvolgerla, anche se questo non ha impedito all'opera d'irradiare di nuova luce la Dinastia Qing.\nSi ritiene che sia un romanzo semi-autobiografico che riflette le vicende della famiglia di Cao. Come l'autore sottolinea nel primo capitolo, il romanzo vuole essere un memoriale per le donne che l'autore ha conosciuto in giovent\u00f9: amiche, parenti e serve.\nIl romanzo \u00e8 importante non solo per il numero enorme di personaggi (in maggior parte femminili) e per lo spessore psicologico, ma anche per l'osservazione precisa e dettagliata della vita e delle strutture sociali tipiche dell'aristocrazia del XVIII secolo.\nQuesto romanzo fu pubblicato anonimo (ma in seguito si scopr\u00ec che era di Tsao Hsueh-ch'in), a causa dell'inquisizione letteraria prevalente durante le dinastie Ming e Qing.\nLingua.\nIl romanzo, scritto in cinese vernacolare e non in cinese classico, \u00e8 una delle opere che conferiscono dignit\u00e0 letteraria all'idioma vernacolare. L'autore \u00e8 molto versato nel cinese classico - con tratti scritti in un erudito semi-\"wenyan\" \u2013 e nella poesia cinese. I dialoghi del romanzo sono scritti in un vivace dialetto mandarino di Pechino (che sarebbe diventato la base del cinese moderno parlato), con influenze del mandarino di Nanchino (dove viveva la famiglia di Cao nei primi anni del Settecento).\nTemi.\nIl romanzo di solito \u00e8 chiamato \"Hung Lou Meng\" o \"Hong Lou Meng\" (\u7d05\u6a13\u5922), letteralmente \"Sogno della camera rossa\". \"Camera rossa\" \u00e8 un'espressione idiomatica che indica le camere appartate dove vivevano le figlie delle famiglie ricche. Si riferisce a un sogno del personaggio principale, Pao-yu, sogno ambientato in una \"Camera rossa\" e che preannuncia il destino di molti dei personaggi femminili del romanzo. \"Camera\" a volte viene tradotto anche come \"Casa\", per l'ampia accezione della parola cinese \"\u6a13\".\nIl nome della famiglia principale, \"\u8cc8\", \u00e8 un omofono di un altro carattere cinese, \"\u5047\", che significa falso, finto, fittizio, ingannevole o ipocrita. In questo modo Cao Xueqin suggerisce che la famiglia del romanzo \u00e8 un riflesso realistico e una versione fittizia, o \"onirica\", della sua propria famiglia.\nUn concetto che si trova nel buddismo cinese \u00e8 che il mondo intero sia \"polvere rossa\" (\u7d05\u5875), meramente illusoria, da cui bisogna cercare di allontanarsi. In questo modo il romanzo in un certo senso \u00e8 in perfetto accordo con le credenze buddista (\u4f5b) e taoista (\u9053), secondo cui per raggiungere l'illuminazione, si deve capire che il mondo \u00e8 solo un sogno da cui ci si deve svegliare; e ci si dovrebbe ritirare dal mondo, appartandosi cos\u00ec dalla societ\u00e0 (\u907f\u4e16). Il romanzo per\u00f2 nella sua essenza si discosta da questi principi, perch\u00e9 pone l'accento sulla realt\u00e0, specialmente sulla realt\u00e0 sociale; e il suo intento \u00e8 cercare la verit\u00e0 e il bene della vita. Questo pensiero era considerato una religione da alcuni in quel periodo.\nSommario della trama.\nIl romanzo fa una cronaca dettagliata, episodica, dei due rami del clan Jia, la casata Rong-guo (\u69ae\u570b\u5e9c) e la casata Ning-guo (\u5be7\u570b\u5e9c), che risiedono in due grandi quartieri residenziali nella capitale. I loro antenati avevano ricevuto il titolo di duchi e, all'inizio del romanzo, le due case sono ancora tra le pi\u00f9 illustri famiglie della capitale. Il romanzo descrive la ricchezza e l'influenza dei Jia in modo dettagliato, naturalistico, e traccia la caduta dei Jia dalla loro posizione di elevato prestigio, seguendo circa trenta personaggi principali e oltre quattrocento personaggi minori. Alla fine il clan Jia cade in disgrazia presso l'Imperatore e le loro dimore vengono saccheggiate e confiscate.\nLa prefazione della storia (\u6954\u5b50, letteralmente \"la contesa\") contiene suggestioni soprannaturali taoiste e buddiste. Una pietra senziente, abbandonata dalla dea N\u00fcwa quando ripar\u00f2 la volta celeste miliardi di anni fa, chiede a un sacerdote taoista e a un monaco buddhista di portarla in giro a vedere il mondo. La Pietra e il Divino Attendente (\u795e\u745b\u4f8d\u8005) vengono separati ma restano collegati (Gao E li fuse insieme nella edizione Chengjia). Il protagonista, Jia Bao-yu, \u00e8 l'erede adolescente della famiglia, forse una reincarnazione del Divino Attendente. Il Fiore della Perla Cremisi (\u7d73\u73e0\u4ed9\u5b50) \u00e8 adesso incarnato nella cagionevole cugina di Bao-yu, l'emotiva Lin Dai-yu. Bao-yu \u00e8 predestinato in questa vita a sposare un'altra cugina, Xue Bao-chai. Questo triangolo amoroso, sullo sfondo del declino delle sorti della famiglia, costituisce il filone pi\u00f9 noto nella trama del romanzo.\nPersonaggi.\n\"Il sogno della camera rossa\" contiene un numero straordinariamente grande di personaggi. Quasi quaranta di loro sono considerati importanti, e ad essi se ne aggiungono seicento minori. Chia Pao-yu \u00e8 il protagonista maschile. Le donne sono al centro della scena e spesso sono rappresentate come pi\u00f9 capaci delle loro controparti maschili. I nomi delle serve e delle schiave sono date come nella pronuncia originale pinyin.\nOmofoni.\nGli omofoni sono una delle caratteristiche del romanzo. In questo libro molti nomi di personaggi e luoghi hanno un significato particolare. Alcuni sono ironici, altri sono allusivi. \u00c8 una delle arti del romanzo.\nVersioni.\nI problemi testuali del romanzo sono complessi e in epoca moderna sono stati oggetto di ampi studi critici, dibattiti e congetture. Cao mor\u00ec prima della pubblicazione del suo romanzo e sopravvissero alla sua morte solo dei manoscritti copiati a mano. Nel 1791 fu pubblicata la prima versione stampata: conosciuta come edizione Chenggao, questa edizione contiene correzioni e revisioni non autorizzate dall'autore.\nLe versioni Rouge.\nIl romanzo, pubblicato completamente nel XX secolo, era anonimo. A partire dal ventesimo secolo, secondo le analisi di Hu Shi, tutti concordano che Cao Xueqin scrisse i primi 80 capitoli del romanzo.\nFino al 1791 il romanzo circol\u00f2 solo in trascrizioni manoscritte. Queste prime versioni copiate a mano si interrompono bruscamente alla fine del capitolo 80. Inoltre le prime contengono commenti e annotazioni trascritti da ignoti commentatori, in inchiostro rosso. Queste note dei commentatori rivelano molto sull'autore in persona e adesso si pensa che possa trattarsi addirittura di membri della famiglia di Cao Xueqin. Il commentatore pi\u00f9 notevole \u00e8 Rouge Inkstone (\u8102\u786f\u9f4b), che rivela molte cose sulla struttura interna del romanzo e sulla conclusione manoscritta originaria, andata perduta. Questi manoscritti sono le versioni testualmente pi\u00f9 attendibili, e sono conosciute come versioni Rouge (\u8102\u672c). Persino tra gli 11 manoscritti indipendenti superstiti ci sono piccole differenze nei caratteri usati, sistemazioni e forse riscritture tali che i testi sono un po' diversi tra loro.\nGli 80 capitoli originari abbondano di profezie e premonizioni drammatiche che suggeriscono anche come continuer\u00e0 il libro. Per esempio, nel corso del romanzo \u00e8 ovvio che alla fine Lin Daiyu morir\u00e0, che Baoyu e Baochai si sposeranno, che Baoyu diventer\u00e0 monaco.\nLe edizioni critiche pi\u00f9 moderne basano i primi 80 capitoli sulle versioni Rouge.\nLa versione Chenggao.\nNel 1791 Gao E e Cheng Weiyuan misero insieme la prima edizione in caratteri tipografici mobili del romanzo. Questa fu anche la prima edizione \"completa\" della Storia della Pietra, che pubblicarono come Sogno della Camera Rossa. Mentre i manoscritti Rouge originali hanno ottanta capitoli, concludendo circa tre quarti della trama e chiaramente incompleti, l'edizione del 1791 completa il romanzo in centoventi capitoli. I primi ottanta capitoli sono basati sulle versioni Rouge, ma gli ultimi quaranta furono pubblicati ex novo.\nNel 1792, Chen e Gao pubblicarono una seconda edizione correggendo molti errori \"tipografici ed editoriali\" della versione del 1791, con una prefazione diventata famosa. Nella prefazione del 1792, i due editori dichiaravano di aver messo insieme un finale basato sui manoscritti autografi dell'autore che avevano acquistato da un venditore ambulante.\nIl dibattito sugli ultimi quaranta capitoli e sulla prefazione del 1792 continua. La maggior parte degli studiosi moderni crede che questi capitoli siano un'aggiunta posteriore, con una trama e una prosa peggiore rispetto ai primi ottanta capitoli. Hu Shih sosteneva che il finale era stato formato semplicemente da Gao E, citando le profezie sul destino dei personaggi principali nel capitolo 5, in contrasto con il finale della versione Chenggao del 1791.\nAltri critici suggeriscono che Gao E e Cheng Weiyuan furono indotti con l'inganno a considerare una frode altrui come un'opera originale. Una minoranza di critici crede che gli ultimi quaranta capitoli siano opera di Cao.\nIl libro di solito \u00e8 pubblicato e letto nella versione Cheng Weiyuan e Gao E, di centoventi capitoli. Alcune edizioni riportano gli ultimi quaranta capitoli in un'appendice. Inoltre alcune edizioni moderne non includono affatto gli ultimi quaranta capitoli."}
{"id": "698751", "revid": "77358", "url": "https://it.wikipedia.org/wiki?curid=698751", "title": "Archi di Trionfo", "text": ""}
{"id": "698753", "revid": "1371684", "url": "https://it.wikipedia.org/wiki?curid=698753", "title": "Jigsaw Download", "text": "Jigsaw Download (in breve jigdo) \u00e8 un programma che permette di scaricare da internet file di grandi dimensioni (come immagini di CD/DVD) scaricando separatamente i file di cui sono composti e poi riassemblandoli.\n\u00c8 per questo uno dei metodi possibili per scaricare distribuzioni GNU/Linux: i mirror di pacchetti sono molto pi\u00f9 numerosi di quelli che rendono disponibile le immagini complete (a causa delle dimensioni), velocizzando cos\u00ec il trasferimento dei dati.\nJigdo \u00e8 disponibile sotto la licenza GNU GPL; la versione attuale \u00e8 la 0.7.3.\nFunzionamento.\nViene creato un file .jigdo con tutte le informazioni relative. Il programma lo processa avviando il trasferimento."}
{"id": "698760", "revid": "62004", "url": "https://it.wikipedia.org/wiki?curid=698760", "title": "Buysse", "text": "Altri corridori:\nAltri:"}
{"id": "698764", "revid": "767487", "url": "https://it.wikipedia.org/wiki?curid=698764", "title": "Lene Grawford Nystr\u00f8m", "text": "Biografia.\nCon gli Aqua.\nLene inizi\u00f2 a lavorare come modella e barista prima di essere scoperta nel 1994 da Ren\u00e9 Dif mentre cantava su una nave da crociera. Insieme a S\u00f8ren Rasted e Claus Norreen crearono il gruppo Joyspeed, diventato poi famoso come Aqua, che si sciolse nel 2001 per delle incomprensioni fra Lene e Ren\u00e9. Successivamente si spos\u00f2 con S\u00f8ren e si dedic\u00f2 alla carriera solista. Il 26 ottobre 2007, la band si \u00e8 riunita annunciando un nuovo tour di 25 tappe. Il 14 agosto 2009 pubblicano un nuovo singolo, \"Back to the 80's\", primo estratto dalla loro prima raccolta \"Greatest Hits\", pubblicata nel settembre 2009.\nCarriera solista.\nNel 2003 ha pubblicato \"Play with Me\", il suo primo album da solista pubblicato dall'etichetta discografica Polydor. Il primo singolo estratto, \"It's Your Duty\", abbandona le sonorit\u00e0 bubblegum pop dei tempi degli Aqua in favore di arrangiamenti di tipo dance pop: il singolo riscosse un buon successo in Danimarca, con un picco al terzo posto della classifica, e anche in Italia fu molto suonata in radio e nelle discoteche. Buoni furono anche i risultati del secondo estratto, \"Pretty Young Thing\", mentre come terzo singolo \u00e8 stato scelto il brano \"Here We Go\". Tuttavia il successo dei singoli non ha trainato le vendite dell'album, che si \u00e8 rivelato un flop commerciale; in Danimarca, il disco non \u00e8 riuscito a salire oltre il trentesimo posto.\nVita privata.\nNel 1998 ha avuto una relazione con Morten Harket, frontman degli a-ha.\n\u00c8 stata sposata dal 2001 al 2017 con S\u00f8ren Rasted, chitarrista e batterista degli Aqua, dal quale ha avuto due figli\u02d0 India (2004) e Billy (2006)."}
{"id": "698767", "revid": "6923", "url": "https://it.wikipedia.org/wiki?curid=698767", "title": "Ousmane Semb\u00e8ne", "text": "Viene considerato tra i pi\u00f9 grandi autori e cineasti della cultura africana. La sua formazione letteraria \u00e8 quella di un autodidatta e l'incontro con la cultura francese avviene piuttosto tardi. All'opera di narratore egli ha affiancato quella di cineasta affrontando, in ambedue i casi, il tema delle tradizioni, dei costumi, dei legami, delle culture animistiche che sono andate perdute in Africa causando una perdita di identit\u00e0 che costituisce l'ostacolo pi\u00f9 grande da sormontare per la sua rinascita dopo il colonialismo.\nBiografia.\nNato da una famiglia di pescatori nella zona della Casamance in Senegal, non segue corsi di studio regolari a causa dell'indigenza della famiglia. Il padre, pescatore, si era separato dalla moglie pochi anni dopo la sua nascita. Semb\u00e8ne viene affidato al fratello maggiore della madre, Abdou Rahmane Diop, uno dei primi insegnanti della zona, e frequenta la scuola primaria. Nel 1937 prende a schiaffi il direttore del suo istituto, di origine francese, che pretendeva di insegnare il dialetto corso ai ragazzini senegalesi: viene immediatamente cacciato.\nA quindici anni comincia cos\u00ec a lavorare a Dakar, prima come meccanico, poi l'anno successivo come muratore. Inizia a frequentare le poche sale cinematografiche della capitale gratuitamente, grazie a piccoli espedienti (dichiarer\u00e0 di essere stato folgorato in giovent\u00f9 dalla visione di \"Olympia\" di Leni Riefenstahl); si avvicina temporaneamente alla religione musulmana.\nNel 1940 rimane molto colpito dalla sconfitta della Francia; arruolato nelle truppe coloniali francesi nel 1942 come artigliere, combatte in Africa e in Europa. Comincia confusamente a interessarsi di politica, simpatizzando per il generale De Gaulle.\nDopo la guerra si ritrova a Dakar, ascolta i discorsi anti-assimilazionisti di Lamine Gu\u00e8ye e riceve le prime nozioni di marxismo da parte di alcuni professori comunisti arrivati nella capitale. Trova impiego come ferroviere e partecipa agli scioperi della tratta Dakar-Niger nell'inverno del 1947. L'anno dopo si imbarca clandestinamente per la Francia: trova lavoro alla Citro\u00ebn di Parigi e, tre mesi dopo, a Marsiglia come portuale. Qui il giovane incontra la cultura di stampo anticolonialista, si iscrive al Partito comunista e milita nel movimento sindacale della Cgt (la Cgil francese). Nel 1950 \u00e8 uno degli animatori del blocco, durato tre mesi, delle navi che imbarcavano armi per la guerra in Indocina. Partecipa attivamente alla vita della locale comunit\u00e0 africana e si iscrive al Partito Comunista Francese; si appassiona di letteratura africana e n\u00e9gritude grazie ad alcuni libri letti avidamente nella biblioteca del sindacato. Soggiorna spesso in Danimarca a causa di una relazione sentimentale; comincia a scrivere poemi e a dipingere.\n\u201cDa nessuna parte si riusciva a trovare la descrizione di un africano responsabile del suo destino. \u00c8 questo che mi ha fatto rivoltare, mi ha spinto a scrivere\u201d .\nDal 1956 vengono pubblicati i suoi primi romanzi. Semb\u00e8ne viaggia in U.R.S.S., Cina e Vietnam del nord. Conosce numerosi intellettuali: tra i molti Jean Paul Sartre, Paul \u00c9luard, Aim\u00e9 C\u00e9saire e Mongo Beti.\nDopo dodici anni di permanenza in Europa, negli anni sessanta torna in Africa e si accorge che la letteratura \u00e8 poco seguita dal suo popolo, analfabeta all'80%. Si rende conto della potenza della settima arte e comincia a scrivere a Jean Rouch, in Canada, negli Stati Uniti, in Polonia, in Cecoslovacchia e in U.R.S.S. per poter ricevere una formazione cinematografica. Riceve una risposta dall'Unione Sovietica. Nel 1961 arriva a Mosca, dove passer\u00e0 dieci mesi come stagista nei prestigiosi studi Gork\u00ef, accanto ai registi Marc Donsko\u00ef e Sergei Guerassimov.\nNel 1970, dopo la liberazione del Senegal, Ousmane torna definitivamente a vivere a Dakar, dove comincia a fare cinema.\n\u00c8 deceduto nella sua abitazione ad 84 anni, a seguito di una lunga malattia che negli ultimi mesi di vita non gli aveva dato tregua.\nCinema.\nSemb\u00e8ne Ousmane comincia a fare cinema a quarant'anni. Nel corso della sua carriera di autore letterario e cinematografico ha sempre mantenuto costante l'idea di arte come mezzo rivoluzionario di comunicazione con le masse. Al Festival di Cannes 2004 chiede a una addetta se ha l'ultimo numero di Variety. Lei si stupisce: \"Leggete Variety\"? \"Non \u00e8 per me. Non leggo mai le critiche dei miei film, ma per la mia biblioteca. A Dakar ho una grande biblioteca e la gente che non ha denaro per comprare dei libri o dei giornali viene a leggerli da me\".\nNel 1962 dopo \"L'Empire Songhai\", andato perduto, gira per le strade di Dakar \"Borom Sarret\", storia di un carrettiere in cerca di denaro. Nel 1963 fonda la casa di produzione cinematografica Doomirew, che in wolof significa \u201cFigli del paese\u201d.\nI lavori di scrittore e di cineasta spesso si intersecano, e gli scritti diventano film. Cos\u00ec nel 1964 usciranno \"Le Mandat\" e \"Vehi Ciosane\". Da quest'ultima novella, che tratta di un caso di incesto che coinvolge un capovillaggio autoritario, sar\u00e0 tratto il cortometraggio \"Niaye\".\nNel 1966 Semb\u00e8ne passa alla storia come autore del primo lungometraggio africano, \"La nera di...\" (\"La noire de..\"), ritratto del disadattamento di una domestica senegalese immigrata in Costa Azzurra per lavoro.\nDurante i due anni successivi Semb\u00e8ne viaggia per l'Europa, \u00e8 membro della giuria del festival di Cannes ('67) e di Mosca ('68); si sposa.\nNel 1968 realizza il suo primo film a colori e il primo film africano interamente parlato in wolof (\"Le Mandat\"), che viene presentato fuori concorso al festival di Venezia.\nNel 1969 ridiventa muratore, questa volta per ingrandire la sua casa a Yoff, e si installa definitivamente in Senegal. Per i due anni successivi si dedicher\u00e0 alla letteratura, pur non tralasciando il cinema: viene eletto presidente dell'associazione dei cineasti africani, la Fepaci (Fed\u00e9ration Panafricaine des Cin\u00e9astes) e partecipa intensamente alle attivit\u00e0 del Festival Panafricain du Cin\u00e9ma de Ouagadougou (Fespaco). La Fepaci raggruppava 250 persone tra cineasti e tecnici del cinema e della televisione. La prima fase del gruppo fu radicale nelle intenzioni: il segretario generale - il senegalese Ababacar Samb Makharam - e lo stesso Ousmane si batterono per la creazione di nuove strutture all'interno delle quali si poteva formare un nuovo pubblico, abituarlo a un nuovo sguardo. Infatti il problema delle aspettative degli spettatori era all'ordine del giorno, dal momento che l'educazione cinematografica era in uno stato drammatico. Al di l\u00e0 delle rare sale d'essai e dei cineclub, il cui sviluppo fu una prerogativa dell'azione della Fepaci, il pubblico era a tal punto assuefatto dal cinema d'azione di serie B americano, che pensava che i cineasti africani \"non sapevano ancora fare dei film\".\nIn quegli anni \u00e8 in corso una battaglia per creare un cinema realmente africano, slegato dagli aiuti europei e dallo sfruttamento da parte di societ\u00e0 estere delle sale e della distribuzione. Si instaura un dialogo tra i membri della Fepaci e il governo del Senegal per una politica di sviluppo delle arti cinematografiche.\nDopo aver realizzato due film per la televisione svizzera e francese sui problemi del lavoro e della poligamia, nel 1970 uscir\u00e0 \"Taw\", pellicola commissionata dal \u201cNational Council of the Christ\u201d americano, che affronta temi d'attualit\u00e0, come la disoccupazione e il lavoro nero negli ambiti giovanili. Nel 1971 ritorna nella sua terra natale, la Casamancia, per girare \"Emita\u00ef\", il suo primo film storico, basato su un fatto realmente avvenuto durante la seconda guerra mondiale.\nGli anni settanta sono un buon periodo per Semb\u00e8ne: riuscir\u00e0 infatti a trovare agevolmente i finanziamenti per altri due lungometraggi: \"Xala\" (1974), storia della disfatta di un corrotto uomo d'affari nel Senegal post-colonialista; e \"Ceddo\" (1976), complessa metafora sulla presa del potere di un'\u00e9lite musulmana in un villaggio animista nel XVII secolo.\nGli anni ottanta sono anni di crisi. La produzione di film africani, salvo rare eccezioni, diminuisce. Semb\u00e8ne si avventura in una superproduzione (\"Samori\") su un celebre capo mandingo che unific\u00f2 tutto l'ovest africano resistendo vittoriosamente agli eserciti francese e inglese. Il film non verr\u00e0 mai terminato a causa di mancanza di fondi.\nNel 1987 realizza, insieme a Thierno Faty Sow, \"Campo di Thiaroye\", film storico sul massacro dei fucilieri senegalesi - di ritorno dalla guerra nel '44 - da parte dell'esercito francese. La pellicola ottenne il premio della giuria al festival di Venezia ma, a causa di motivi politici, non usc\u00ec in Francia, compromettendone il successo finanziario.\n\"Guelwaar\" (1992), tratta il tema spinoso del rapporto tra la minoranza cristiana e i musulmani nel Senegal contemporaneo, condannando allo stesso tempo la politica assistenzialista degli stati occidentali.\nDopo 8 anni Semb\u00e8ne torna sul set con \"Faat Kin\u00e9\", film a basso costo su un'intraprendente donna di mezz'et\u00e0 senegalese. \u00c8 il primo capitolo della trilogia \u201cl'eroismo al quotidiano\u201d (titolo anche di un corto uscito nel 1999), continuata nel 2003 con \"Moolad\u00e9\", storia dell'opposizione di una donna alla tradizionale pratica dell'escissione del clitoride (mutilazione genitale femminile), che colpisce le bambine in molte comunit\u00e0 rurali africane. Il film ha vinto la Quinzaine des r\u00e9alizateurs a Cannes 2004.\nIn Italia \"Moolaad\u00e9\" \u00e8 stato presentato in anteprima il 14 marzo 2005 al Festival del cinema africano, d'Asia e America Latina di Milano. Grazie all'appoggio di molte associazioni, tra cui Amnesty International, nel 2006 \u00e8 uscito in sala anche in Italia, distribuito dalla Lucky Red. Il film \u00e8 stato anche edito in DVD dalla Feltrinelli e ha ottenuto il prestigioso premio Nonino nell'edizione del 2007.\nPoetica.\nIl cinema di Ousmane S\u00e8mbene \u00e8 indubbiamente legato alla storia e alle riflessioni sull'uomo e sulla politica. La grande forza carismatica dell'autore e regista, i suoi contatti diretti con la gente comune e la sua personale esperienza di vita traspaiono chiaramente nelle sue opere cinematografiche. Sin dagli esordi, con \"Borom Sarret\" e \"Empire Songhai\" nel 1963, l'autore restituisce un'immagine dell'Africa profondamente diversa da quella stereotipata del cinema esotico occidentale. I suoi personaggi non sono mai eroi d'azione, ma piuttosto gente comune che lotta e rivendica propri diritti, contestando il potere.\n\"Niaye\" del 1964, riscontra anch'esso un notevole successo: la storia, ambientata in un villaggio africano, \u00e8 quella di una comunit\u00e0 che sta perdendo i suoi valori e che mostra evidentemente i disagi legati all'amministrazione coloniale francese. Si tratta di un soggetto tratto dalla sua opera letteraria, in particolare dalla raccolta di racconti \"V\u00e9hi-Ciosane\". Il rapporto tra cinema e letteratura \u00e8 molto presente nella storia del cinema africano. In questo cortometraggio, Semb\u00e8ne intraprende il suo percorso d'indagine che vedr\u00e0 sempre pi\u00f9 spesso come protagoniste assolute le donne e le tematiche della poligamia e del ruolo sociale; l'esempio pi\u00f9 noto \u00e8 senz'altro \"La noire de...\", anch'esso tratto da un suo romanzo. Se questi lavori si caratterizzano per la capacit\u00e0 del regista di rendere gli effetti luminescenti del bianco e nero, \"Mandabi\" \u00e8 il primo film a colori: l'aspetto cromatico influenzer\u00e0 molto l'opera di Semb\u00e8ne. Anche in questo caso, il soggetto \u00e8 tratto da un suo romanzo che racconta le vicende di un complotto ordito nei confronti di un disoccupato con due mogli e sette figli che riceve un vaglia che potrebbe cambiare la sua vita e quella dei suoi familiari. Al centro del cineocchio di Semb\u00e8ne c'\u00e8 dunque la realt\u00e0 urgente dell'Africa, le dinamiche grottesche e ambigue della societ\u00e0 nel primo periodo dell'indipendenza dai paesi coloniali europei.\n\"Emita\u00ef\" (1971 letteralmente, Dio del tuono) \u00e8 il primo film che non trae spunto da un'opera letteraria ma si concentra sul momento storico preciso che vede, nel corso della seconda guerra mondiale, la ribellione da parte degli abitanti dei villaggi diola verso l'esercito francese accusato di saccheggiare riso e armenti ma soprattutto uomini da arruolare. Il film, girato in Casamance nei dintorni di Diemb\u00e9ring vuole essere un omaggio \"all'eroina senegalese An Sito\u00eb che durante la seconda guerra mondiale ha condotto la lotta contro le truppe coloniali venute a requisire nel suo villaggio cinquanta tonnellate di riso, circa trenta chili per persona. Facendo delle ricerche mi sono reso conto che la leggenda era un po' troppo bella, sono stato irritato dal misticismo di An Sito\u00eb. Cos\u00ec l'ho scartata da soggetto principale. Ma ho conservato l'idea di girare dal popolo Dioula\". La rappresentazione, pur essendo avvolta nella dimensione del rito e della tradizione, non trascura affatto le importanti connotazioni storiche e di denuncia sociale. Questo percorso nella storia continua con un altro lungometraggio epico e tragico, \"Camp de Thiaroye\" (1987 in collaborazione con Thierno Faty Sow) in cui Semb\u00e8ne ritorna al tema storico-politico, raccontando questa volta del disagio e dello scontro tra gerarchie militari alla periferia di Dakar: i protagonisti sono i corpi e le voci stralunati degli attori, fatalmente inconsapevoli di ci\u00f2 che accade intorno a loro.\nLa satira al potere \u00e8 un'altra caratteristica della poetica cinematografica di Semb\u00e8ne, ben rappresentata in \"Xala\" (1975) e in \"Ceddo\" (1977): nel primo il protagonista, El Hadji, rampollo della nuova borghesia africana e membro della Camera di Commercio di Dakar, viene colpito da una grave forma di impotenza sessuale. Attraverso questo espediente, il regista descrive la dimensione maschile in maniera surreale ed estrema: l'impotenza devasta completamente la vita del protagonista che viene ripudiato dalle mogli e perde il lavoro e la posizione di prestigio ad esso associata. Esasperato e confuso, Hadji decide di sottoporsi ad un rituale terapeutico di inversione: nell'ultima sequenza, il suo corpo viene ricoperto dagli sputi di lebbrosi, mendicanti ed infermi e il suo viso imprigionato dalla camera da presa. In \"Ceddo\", il potere si confronta con la religione. Per le culture woolof, ser\u00e8re e pular essere ceddo significa aver mantenuto l'assoluta libert\u00e0, essere un guerriero, talvolta mercenario, che si batte per case giuste e onorevoli. Il film vuole raccontare questa realt\u00e0 appartenente ormai ad un'epoca passata. \"Guelwaar\" del 1992 \u00e8 una denuncia chiara e decisa raccontata sotto forma di \"favola africana del ventesimo secolo\": la storia della salma contesa tra cattolici e musulmani viene costruita attraverso le testimonianze dei parenti, degli amici, fornendo un ritratto via via sempre pi\u00f9 ampio della condizione identitaria attuale per le culutre africane, per cui \u00e8 arrivato il momento di fare i conti con il passato e con l'Occidente.\nAnche il recente \"Moolaad\u00e9\" racconta la storia di una resa di conti e di un'Africa in cambiamento, alle prese con la sua quotidianit\u00e0 in cui s'intersecano passato e futuro."}
{"id": "698773", "revid": "1766026", "url": "https://it.wikipedia.org/wiki?curid=698773", "title": "Tiche", "text": "Nella mitologia greca Tiche o Tyche () era la personificazione della fortuna, la divinit\u00e0 che garantiva la floridezza di una citt\u00e0 e il suo destino. La sua equivalente romana \u00e8 la dea Fortuna.\nEtimologia e significato.\nIl termine \u03c4\u03cd\u03c7\u03b7 ha la radice di \u03c4\u03c5\u03b3\u03c7\u03ac\u03bd\u03c9 (= accadere) e ci\u00f2 attribuisce al termine una connotazione non solo di casualit\u00e0, ma anche di inevitabilit\u00e0. Significativo per comprendere questo concetto \u00e8 un passo dell\"Aiace\" di Sofocle:\ndove il tema dell'inevitabilit\u00e0 \u00e8 rafforzato da \u1f00\u03bd\u03b1\u03b3\u03ba\u03b1\u03af\u03b1\u03c2, genitivo singolare femminile di \u1f00\u03bd\u03ac\u03b3\u03ba\u03b7 (= necessit\u00e0). Infatti la Tyche, insieme alla Moira, \u00e8 una forza impersonale, ritenuta in grado di travolgere completamente la vita degli uomini. Archiloco scrive:\nMitologia.\nGenealogia.\nTiche \u00e8 in genere considerata una delle Oceanine, ovvero le figlie di Teti e Oceano. In altre versioni del mito \u00e8 detta figlia di Zeus o di Prometeo. A volte \u00e8 indicata come la madre di Pluto.\nCulto.\nTestimonianze del culto della dea Tyche in Attica sono state trovate dalla prima met\u00e0 del IV secolo a.C., a partire dal 360 fino al 318 a.C. Il nome \u1ea2\u03b3\u03b1\u03b8\u1f74 \u03c4\u03cd\u03c7\u03b7 (=buona sorte) compare sempre pi\u00f9 frequentemente nelle iscrizioni, a volte insieme ad altri dei (Dioniso e Zeus) e nel corso del IV secolo il culto si formalizza e diviene anche pi\u00f9 popolare, tanto che una fonte successiva ci parla di una statua di Agathe Tyche presso il Pritaneo. Si pensa che anche Licurgo avesse interesse nel culto della dea, visto che nei suoi provvedimenti religiosi menzion\u00f2 i tesori del santuario di Agathe Tyche e nel suo \u03a0\u03b5\u03c1\u1f76 \u03c4\u1fc6\u03db \u03b4\u03b9\u03bf\u03b9\u03ba\u03ae\u03c3\u03b5\u03c9\u03c2, un discorso di amministrazione, cita esplicitamente la dea.\nNella letteratura greca.\nIl concetto di Tyche \u00e8 stato soggetto a numerosi cambiamenti nel significato, ruolo e importanza nella societ\u00e0. \u00c8 per\u00f2 possibile cercare di capire come cambia nel tempo analizzando il concetto che i principali autori greci avevano di essa (in ordine cronologico).\nOmero.\nIn Omero il concetto \u00e8 ancora molto \u201cgenerale\u201d. Il termine Tyche non appare mai nelle opere omeriche. Infatti l'idea della Fortuna \u00e8 ancora racchiusa nel concetto di Moira e \u201c\u03b1\u1f36\u03c3\u03b1\u201d. \u0391\u1f36\u03c3\u03b1 \u00e8 la \u201cparte giusta\u201d, la \u201cmisura giusta\u201d; significato che appare chiaro nell'aggettivo derivato \u201c\u03b1\u1f34\u03c3\u03b9\u03bc\u03bf\u03c2\u201d (ovvero \u201copportuno\u201d) e/o nelle locuzioni \u201c\u03ba\u03b1\u03c4\u02b9\u03b1\u1f34\u03c3\u03b1\u03bd\u201d(\u201csecondo misura\u201d) e/\u03bf \u201c\u1f51\u03c0\u1f72\u03c1 \u03b1\u1f34\u03c3\u03b1\u03bd\u201d(\u201coltre misura\u201d). La Moira, invece, \u00e8 la \u201cparte\u201d e/o il \u201cdestino\u201d, anche nei suoi aspetti peggiori (di morte). Alla sua radice si associa quella del verbo \u201c\u03c4\u03c5\u03b3\u03c7\u03ac\u03bd\u03c9\u201d, ovvero \u201caccadere, accadere per caso\u201d da cui viene \u201c\u03c4\u03cd\u03c7\u03b7\u201d, cio\u00e8 la Tyche.\nArchiloco.\nIn Archiloco \u00e8 una forza impersonale sottoposta al destino (Moira) che pu\u00f2 travolgere(/ribaltare) la vita degli uomini (\"Pericle, il Caso e il Destino danno tutto all'uomo\").\nPindaro.\nLa dea compare nell'Olimpica XII, che comincia con un'invocazione alla Tyche stessa. In questo componimento, la Tyche \u00e8 chiamata \u201cfiglia di Zeus Eleutherios\u201d (quindi non pi\u00f9 figlia di Oceano e Tethys). Pindaro la chiama anche \u201csalvatrice\u201d, riferendosi ad un duplice fatto; essendo figlia di Zeus, ella, come il padre, assicura la giustizia e non imperversa ciecamente sulle vicende umane; inoltre ha salvato Ergotele dalle lotte interne/civili della sua citt\u00e0 natia, che lo avrebbero visto spegnersi senza poter riuscire a guadagnarsi la fama e la gloria, derivanti dai successi avuti nei giochi panellenici. In tutte le strofe \u00e8 presente l'acqua, che infatti rappresenta in maniera migliore le principali caratteristiche della dea: la mutevolezza e l'instabilit\u00e0. Dalla dea \u201cinfatti sono pilotate in mare le veloci navi\u201d, mentre, come fanno i legni in balia delle onde, \u201cdegli uomini in su spesso, e in gi\u00f9 rotolano, solcando vane illusioni, le speranze\u201d. Ma Pindaro offre una salvezza; \u201cLa tranquillit\u00e0 appare lo scudo migliore per tenersi al riparo dall'inquieto avvicendarsi degli eventi che Tyche guida in maniera imperscrutabile per l'uomo, il quale trova nella tranquillit\u00e0 l'unico appiglio per non essere spinto troppo in alto dalle circostanze positive o per non precipitare quando le speranze cadono a terra avvizzite come le foglie in autunno. O come le piume di un vecchio gallo ormai inetto al combattimento\u201d.\nEsopo.\nIn Esopo la Tyche \u00e8 una divinit\u00e0 con una propria volont\u00e0, capace di portare splendidi doni (per esempio nella favola 22, dove i pescatori non riescono a pescare niente, ma la Sorte dona loro un tonno), cos\u00ec come \u00e8 capace anche di toglierli nel caso volesse. \u00c8 rappresentata anche con sentimenti umani, come la gelosia (\u201cUn contadino, avendo trovato dell'oro scavando in terra, ogni giorno incoronava la (dea) Terra in quanto da essa beneficato. Ma la Tyche, presentandosi a lui, gli dice: -Ehi tu! Perch\u00e9 attribuisci alla Terra i miei doni, che io ti ho dato volendo arricchirti? Se infatti la situazione cambiasse e questo oro giungesse ad altre mani, so che allora biasimeresti me, la Tyche-\u201d). \u00c8 anche salvatrice poich\u00e9 viene in aiuto di un viandante che stava cascando in un pozzo (\u201cUn viaggiatore che aveva fatto molta strada, spossato dalla stanchezza, si lasci\u00f2 cadere sull'orlo di un pozzo e l\u00ec si addorment\u00f2. Stava gi\u00f9 quasi per cadervi dentro, quando gli apparve la Fortuna che lo svegli\u00f2...\u201d); la dea potrebbe anche essere definita \u201cegoista\u201d, in quanto ci\u00f2 che fa, lo fa per non essere incolpata (\u201c...dicendogli -Ehi amico, se poi tu cadevi dentro, non te la prendevi con la tua imprudenza, ma te la prendevi con me-\u201d). Infine la Sorte viene vista come \u201cpi\u00f9 potente di tutta la nostra provvidenza\u201d.\nTucidide.\nIn Tucidide \u00e8 un elemento inaspettato, incalcolabile e imprevedibile. Non \u00e8 soggetta alla volont\u00e0 degli dei, ma porta indifferentemente e improvvisamente disastri e/o buona fortuna. Avere con s\u00e9 i favori della Fortuna pu\u00f2 portare gli uomini all'insolenza. Viene vista come una forza che colpisce tutti, indifferentemente dalla classe sociale. \u201cPoich\u00e9 si pu\u00f2 tranquillamente ammettere che il corso degli avvenimenti pieghi con scarti non meno imprevedibili che le intenzioni umane: perci\u00f2 \u00e8 nostra abitudine imputare alla fortuna quanto sfugge al controllo delle nostre facolt\u00e0 logiche\u201d. La Tyche \u00e8 colei che crea gli ostacoli ed offre le occasioni; ogni uomo \u00e8 artefice del proprio destino, determinato da come reagisce alla Tyche. Nelle vicende narrate, soprattutto nella guerra del Peloponneso la Tyche avr\u00e0 un ruolo centrale, come sar\u00e0 riconosciuto dagli spartani; infatti il saggio re degli Spartani, Archidamo II, etichetta la guerra \u201cnon priva di incognite\u201d, in quanto \u201cil corso di una guerra \u00e8 costellato d'imprevisti\u201d, riconoscendo, dunque, che gli eventi sono spesso decisi dalla sorte (ma non i risultati, che invece sono affidati alla disciplina e intelligenza con cui un uomo si pone di fronte ai suddetti eventi); mentre Pericle, Ateniese, pensa che bisogna affidarsi \u201cpi\u00f9 all'intelligenza che al caso\u201d, ricordando che la Tyche ha sempre cercato di scavalcare le imprese degli uomini, ma che gli Ateniesi sono sempre riusciti a superarla in astuzia. La Fortuna \u00e8 anche misericordiosa: si prenda ad esempio l'episodio delle due barche mandate a Mitilene, dove la prima serviva per uccidere gli uomini e ridurre in schiavit\u00f9 le donne e i bambini, mentre la seconda per annullare la missione della prima; la seconda barca ha la Tyche dalla propria, che permette al veliero di incontrare nessun vento contrario e l'andamento non troppo veloce nel procedere della prima barca. \u00c8 inoltre punitrice: quando gli Ateniesi, dopo una prima vittoria sugli Spartani, ottenuta grazie anche all'aiuto della stessa Tyche, peccano di \"hybris\" (\u1f55\u03b2\u03c1\u03b9\u03c2, \u00absuperbia, tracotanza\u00bb), questa li punir\u00e0 facendo perdere loro la guerra.\nEuripide.\nSecondo Euripide anche i piani divini possono essere influenzati, e quindi gli dei stessi. Si prenda ad esempio nella tragedia \"Ione\" il fatto che Apollo avrebbe voluto tenere nascosto alla protagonista che lui stesso fosse il padre finch\u00e9 questa non fosse arrivata ad Atene. Atena, per\u00f2, si mette nel mezzo e rivela tutto a Ione prima del tempo, rovesciando i piani del dio. I processi di agnizione sono sempre fortuiti; \u00e8 sempre grazie alla Tyche che avvengono. L'antitesi tyche-techn\u00e8 viene trasformata in un rapporto complementare, dove la tyche \u00e8 la buona sorte nell'agnizione, mente la techn\u00e8 \u00e8 l'intrigo, che richiede intraprendenza e furbizia per assicurarsi la buona fortuna. La Tyche \u00e8 un'agente, senza scopi, che non \u00e8 diretta da alcuna volont\u00e0 divina. \u00c8 una forza che contiene gli elementi di un'improvvisa rivalsa, un improvviso cambiamento di sorte, ed \u00e8 per mano di Tyche che gli intrighi di ogni opera si svolgono.\nMenandro.\nSecondo Menandro la Tyche regna sovrana, affianca costantemente gli uomini e gi\u00e0 sa quel che dovr\u00e0 accadere. \u00c8 lei, riportando le parole della stessa dea nel prologo dell'Aspis, \u201cche arbitra e amministra tutte queste vicende\u201d. Nel Dyskolos troviamo il dio Pan, che per\u00f2 ha un ruolo identico alla Tyche, tanto che Paduano lo definisce \u201cuna Tyche (...) che fornisce le regole del gioco; lo spazio chiuso entro cui operano sentimenti volont\u00e0 e ragione\u201d. In quest'opera viene fuori anche un altro concetto fondamentale per Menandro; la Fortuna \u201cfornisce le regole del gioco\u201d, ma non \u00e8 lei che sceglie come i personaggi debbono giocare. Emerge il concetto di \u201cmetallagh\u00e8\u201d, \u201cla possibilit\u00e0 di cambiamento\u201d, che ogni uomo pu\u00f2 effettuare per guadagnarsi i favori della Fortuna, quindi per poter portare a termine il proprio intento, anche attraverso buonsenso, moderazione, ragione, volont\u00e0, costanza e intelligenza (\u201cBene. Finch\u00e9 si possiede la ragione, non bisogna mai disperare di nulla; a tutto si arriva con la buona volont\u00e0 e la costanza\u201d). In conclusione, Menandro ritiene che la Tyche abbia una parte fondamentale nella vita di un uomo (\u201cper opera del dio anche il male pu\u00f2 diventare bene.\u201d), ma non cos\u00ec importante da \u201csoffocare completamente l'iniziativa umana\u201d (\u201cOgni uomo \u00e8 accompagnato fin dalla nascita da un buon demone che lo inizia al mistero della vita. Non \u00e8 invece da credere, visto che gli dei sono tutti buoni, che esista un demone maligno che angustia la vita mortale. Ma coloro che hanno indole perversa e si sono complicati terribilmente la vita o hanno sciupato tutto con la propria stoltezza, puntano il dito contro un demone e dicono, i malvagi, che il malvagio \u00e8 lui.\u201d).\nEpicuro.\nSecondo Epicuro, essendo gli dei eternamente felici, non si possono curare delle vicende umane. Quindi \u201cla fortuna per il saggio non \u00e8 una divinit\u00e0 come per la massa \u2013 la divinit\u00e0 non fa nulla a caso \u2013 e neppure qualcosa priva di consistenza. Non crede che essa dia agli uomini alcun bene o male determinante per la vita felice, ma sa che pu\u00f2 offrire l'avvio a grandi beni o mali. Per\u00f2 \u00e8 meglio essere senza fortuna ma saggi che fortunati e stolti, e nella pratica \u00e8 preferibile che un bel progetto non vada in porto piuttosto che abbia successo un progetto dissennato\u201d e \u201cpoca importanza ha la sorte per il saggio, perch\u00e9 le cose pi\u00f9 grandi e importanti sono governate dalla ragione, e cos\u00ec continuano e continueranno ad essere per tutto il corso del tempo\u201d. Diventa addirittura insidiosa, tanto da doversi difendere da essa ed addirittura combatterla senza arrendersi e disprezzandola (\u201cti ho prevenuta, o sorte, e da ogni tua insidia mi sono premunito. Non a te n\u00e9 ad alcun'altra circostanza ci arrenderemo: ma quando sia necessario andarcene, sputando ampiamente sulla vita e su quelli che vanamente ci si attaccano, ce ne andremo con un bel peana proclamando quanto bene abbiamo vissuto\u201d). Viene vista anche come dispensatrice di giustizia (\u201c...in quanto ai cattivi, pi\u00f9 essi trovano buona sorte pi\u00f9 si rovinano\u201d). Infine assume le sfumature di una forza sviatrice e corrompitrice, che conduce i giovani sulla cattiva strada (\u201cNon dobbiamo stimare come pi\u00f9 felice il giovane, ma il vecchio che ha vissuto bene. Perch\u00e9 il giovane nella pienezza delle sue forze \u00e8 spesso confuso e sviato dal vento della fortuna; ma il vecchio che si \u00e8 ancorato nella vecchiaia come in un porto, tiene ormai saldi nella sicura custodia della gratitudine i beni che prima aveva scarsa fiducia di ottenere\u201d).\nPolibio.\nIn Polibio la Fortuna (Tyche) ha un ruolo fondamentale, centrale, attorno cui girano tutte le vicende narrate. Viene vista come una forza esterna all'uomo, ma comunque un fattore inevitabile che controlla gli affari umani, avente un suo obiettivo verso cui rivolge \u201cle vicende di quasi tutta la terra abitata, e tutte le costringe a piegare a un solo e unico fine\u201d ed \u00e8 per questo (\"il ricordo delle peripezie altrui\" \u00e8 \"il solo e pi\u00f9 efficace incitamento a sopportare con fortezza i rivolgimenti della sorte\") che \u201cbisogna che lo storico raccolga per i lettori in un'unitaria visione d'insieme il vario operato con cui la Tyche port\u00f2 a compimento le cose del mondo\u201d. Al riguardo, Walbank scrive che Polibio \u201csembra immaginare un potere simile alla Provvidenza [...] lasciandosi confondere da ci\u00f2 che \u00e8 successo con ci\u00f2 che doveva succedere\u201d. Le azioni della Fortuna non sono mai inaspettate, ma si possono prevedere (e sopportare) attraverso il ricordo delle (s) fortune altrui, quindi imparando dalla storia. Per difendersi dalle critiche, Polibio scrive che \u00e8 lecito spiegare eventi di cui non \u00e8 facile scoprire le cause fornendo come motivazioni gli atti divini; lo stesso autore fornisce come esempio gli eventi naturali. \u00c8 lecito rifarsi alla Tyche anche in situazioni dove la causa e il \u201crimedio\u201d di un evento non sono controllabili dalle forze umane, quindi impossibili da spiegare ragionevolmente; qui viene portata ad esempio la rivolta dei Macedoni e la loro vittoria contro i Romani, non spiegabile razionalmente agli occhi di Polibio.\nPlutarco.\nIn Plutarco si hanno due visioni della dea Tyche; la prima, la vede come una sorta di forza provvidenziale, provvista di un proprio obiettivo, la quale si affianca ad uomo virtuoso e con buoni principi morali, il quale verr\u00e0 guidato verso il fine ultimo (si veda a titolo esemplificativo, il ruolo che la Tyche ha nella vita di Timoleonte); nella seconda, viene vista come un \u201cvento\u201d costantemente incostante, capricciosa e imprevedibile, capace di dispensare (in)successo.\nNonostante ci\u00f2 bisogna stare sempre preparati, essere virtuosi e non avidi ed insolenti fin tanto che essa \u00e8 dalla nostra parte. Infatti \u00e8 mutevole (\u201cforse \u00e8 cosa degna che quando la fortuna \u00e8 favorevole, un uomo si mostri arrogante e superbo per aver sottomesso un popolo, una citt\u00e0, un regno, o forse la fortuna, posto innanzi a chi combatte questo cambiamento quale esempio della comune debolezza, insegna a non considerare nulla come unico e sicuro ?\u201d), quindi capace con un improvviso mutamento di portare fallimenti e disgrazie (\u201c Oppure, dopo aver messo sotto i vostri piedi, crollata nello spazio di una sola ora, l'eredit\u00e0 di Alessandro, che fu innalzato al massimo della potenza ed ebbe un dominio grandissimo, e vedendo i re, un tempo scortati da miriadi di fanti e migliaia di cavalieri, ricevere dalle mani dei nemici il pasto quotidiano e l'acqua, credete forse che, per quanto ci riguarda, la fortuna sia sufficientemente durevole nel tempo ?\u201d).\nBisogna sempre diffidare di essa e dei suoi aiuti. Esemplificativo \u00e8 il caso di Emilio Paolo, il quale reputa la Tyche \"come della cosa pi\u00f9 infida e mutevole\u201d ed aggiunge che \u201cla sua presenza era stata simile ad un vento favorevole ed impetuoso che soffiando sospinge gli eventi, non aveva mai smesso di aspettarsi qualche mutamento e rovescio. Dando poca fiducia alla Fortuna\u201d poich\u00e9 teme \u201cil mutamento del dio\u201d.\nEmerge inoltre che bisogna sempre sospettare della Tyche, in quanto \u00e8 equa (\u201cvendicatrice\u201d). Infatti per avere successo, bisogna dare qualcosa in cambio (\u201cguardavo ancora con sospetto la Fortuna, consapevole che questa nulla concede di grande agli uomini che sia integro ed esente dal risentimento dei numi. Credo che la Fortuna sar\u00e0 per voi sicura ed innocua. In maniera sufficiente si \u00e8 servita di me e dei miei mali per vendicare i successi\u201d).\nInfine, i favori della Tyche sono cos\u00ec instabili, che addirittura bisognerebbe temerla (\u201cIn quale occasione infatti gli uomini dovrebbero mostrare audacia, se, quando si pensa al dominio esercitato sugli altri, si \u00e8 costretti a temere pi\u00f9 che mai la fortuna e, quando si riflette sull'instabile volgersi della sorte, che ora tocca l'uno ora l'altro, cos\u00ec tanta tristezza \u00e8 data a chi si rallegra?\u201c).\nCuriosit\u00e0.\nNel V secolo a.C. compare per lo pi\u00f9 subordinata alle divinit\u00e0 dell'Olimpo. La sua importanza crebbe in et\u00e0 ellenistica, tanto che le citt\u00e0 avevano la loro specifica versione iconica della dea, che indossava una corona raffigurante le mura della citt\u00e0. Sono noti solo casi isolati di feste in suo onore. Il suo culto viene collegato con quello di numerose divinit\u00e0, soprattutto Zeus, Asklepios, Artemide, Atena, Nemesi, Eros.\nLa dea aveva templi a Cesarea marittima, Antiochia, Alessandria e Costantinopoli. Ad Alessandria il \"Tychaeon\", il tempio di Tyche, \u00e8 stato descritto da Libanio come uno dei pi\u00f9 belli di tutto il mondo ellenistico.\nTyche appare su molte monete di et\u00e0 ellenistica nei tre secoli prima dell'era cristiana, soprattutto della regione del Mar Egeo.\nMolto spesso \u00e8 associata all'immagine dell'acqua, soprattutto a quella di mare, per le sue caratteristiche di mutevolezza e instabilit\u00e0. Altre volte un suo simbolo \u00e8 il timone (in un passo di Eschilo Tyche compare esplicitamente al timone della nave di Agamennone, miracolosamente salvata dall'intervento divino). Nell'arte medievale la dea \u00e8 raffigurata con una cornucopia e la Ruota della Fortuna. A volte teneva in mano il bambino Pluto, dio della ricchezza.\nLa costellazione della Vergine \u00e8 a volte identificata come la figura celeste di Tiche.\nInfluenza culturale.\nA Tiche \u00e8 intitolata la Tyche Tessera su Venere.\nTiche \u00e8 anche menzionata nel racconto \"l'Albero\" di H. P. Lovecraft.\nBibliografia.\nJ. Ferguson, \"Le religioni nell'impero romano\", ed. it. Laterza, Roma-Bari, 1974, pp. 63-74."}
{"id": "698777", "revid": "767487", "url": "https://it.wikipedia.org/wiki?curid=698777", "title": "Shahaptin", "text": "Gli Shahaptin, noti anche come Sahaptin, sono una popolazione nativa americana che risiedeva nei territori intorno alle rive del fiume Columbia. La trib\u00f9 dei Nasi Forati \u00e8 uno dei gruppi principali del popolo shahaptin.\nGli Shahaptin sono considerati uno dei gruppi pi\u00f9 antichi del continente.\nOrganizzati in clan patriarcali raggruppate in trib\u00f9 autonome fra di loro e rette da capi elettivi vivevano di caccia e pesca prima di essere forzatamente civilizzati dai coloni; parlano una lingua propria.\nTipiche erano le abitazioni temporanee seminterrate.\nDispersi dai coloni bianchi i superstiti discendenti vivono con le trib\u00f9 affini in una riserva dell'Oregon."}
{"id": "698780", "revid": "219110", "url": "https://it.wikipedia.org/wiki?curid=698780", "title": "Socket S1", "text": "Il Socket S1 \u00e8 il Socket utilizzato per le nuove CPU per PC portatili AMD Turion 64, Turion 64 X2 (dual core) e Athlon 64 mobile che ha sostituito il Socket 754. \u00c8 stato lanciato il 17 maggio 2006 insieme al Socket AM2 (per CPU Desktop) e Socket F (per CPU Server).\nIl Socket S1 include il supporto per memorie RAM DDR2 in Dual Channel, il supporto per CPU Dual Core (Turion 64 X2) e il supporto per la tecnologia di virtualizzazione Pacifica di AMD. Grazie all'implementazione di queste tecnologie AMD ha recuperato il divario tecnologico con il Socket 479 di Intel.\nIl Socket S1 \u00e8 di tipo PGA-ZIF con 638pin e supporta un bus di sistema di tipo HyperTransport da 800 MHz (1600 MHz con tecnologia DDR).\nIl socket S1 nonostante non sia pi\u00f9 all'altezza degli ultimi processori attualmente in commercio, continua ad essere montato su alcuni netbook di fascia alta, come il Ferrari One 200 prodotto da Acer."}
{"id": "698790", "revid": "88740", "url": "https://it.wikipedia.org/wiki?curid=698790", "title": "Segreti di Stato (film 2003)", "text": "Segreti di Stato \u00e8 un film del 2003 diretto da Paolo Benvenuti, presentato in concorso alla mostra del cinema di Venezia.\nTrama.\nLa pellicola ricostruisce i fatti riguardanti la strage di Portella della Ginestra alle porte del paese di Piana degli Albanesi. In particolare si fanno emergere le incongruenze relative alla ricostruzione ufficiale dei fatti, sino a giungere al finale in cui viene rivelato il fitto intreccio di equilibri internazionali passante in Sicilia.\nProduzione.\nPer la ricostruzione del film il regista si \u00e8 avvalso di una serie di consulenze, con cui sono stati visionati i documenti USA recentemente desecretati, riguardanti l'argomento. L'idea del film,come ha dichiarato pi\u00f9 volte il regista, nasce nel 1996 dopo un suo incontro con Danilo Dolci cui il film \u00e8 dedicato ."}
{"id": "698791", "revid": "1318658", "url": "https://it.wikipedia.org/wiki?curid=698791", "title": "Annali di Tigernach", "text": "Gli Annali di Tigernach (AT) sono una cronaca forse nata a Clonmacnoise (Irlanda) e scritta in un misto di latino, antico irlandese e medio irlandese. Molte delle notizie per le epoche pi\u00f9 antiche derivano dal manoscritto Rawlinson B 502 (XII secolo). Ma l'importanza di questa cronaca riguarda i periodi 489-766, 973\u20131003 e 1018\u20131178, provenienti dal manoscritto Rawlinson B 488 (XIV secolo). Il periodo 766-973 \u00e8 andato perduto, ma sopravvive in forma epitomata nella \"Cronaca degli scoti\". Carente anche il periodo 718-804, il cui contenuto \u00e8 per\u00f2 in gran parte desumibile dalla dubbia \"Cronaca d'Irlanda\" (che a sua volta deriva in parte dalla \"Cronaca di Iona\"), da cui derivano a loro volta gli \"Annali dell'Ulster\" e gli \"Annali di Inisfallen\". Kathleen Hughes ipotizza che gli \"Annali dell'Ulster\" e gli \"Annali di Tigernach\" differiscano a volte dalla \"Cronaca d'Irlanda\" per il periodo precedente all'anno 913. "}
{"id": "698797", "revid": "1543377", "url": "https://it.wikipedia.org/wiki?curid=698797", "title": "Anselmo Citterio", "text": "Fu vicecampione olimpico nell'inseguimento a squadre ai Giochi di .\nCarriera.\nDopo aver conquistato nel 1947 il titolo nazionale nell'inseguimento su pista, l'anno seguente vinse la medaglia d'argento ai Giochi della XIV Olimpiade nell'inseguimento a squadre, insieme ad Arnaldo Benfenati, Guido Bernardi e Rino Pucci.\nPiazzamenti.\nCompetizioni mondiali.\n- 1948 Medaglia D'Oro Emilio Colombo (Ciclismo su pista)\n- 1949 Vincitore Gran Premio di Vienna (Ciclismo su pista)\n- 1949 Vincitore Gran Premio del Danubio (Ciclismo su strada)\n- 1949 Vincitore Gran Premio del Brasile, a San Paulo (Ciclismo su strada)\n- 1949 Vincitore Gran Premio di Parigi (Ciclismo su pista, inseguimento a squadre)\nCompetizioni Italiane.\n- dal 1945 al 1954 Campione Sociale Ciclismo su Strada\n- 1947 Campione Italiano Inseguimento a squadre (Ciclismo su pista)\n- 1948 Vice-Campione Italiano Inseguimento Individuale\n- 1948 Campione Italiano Inseguimento a squadre\n- 1948 Campione Lombardo Inseguimento Individuale\n- 1949 Primatista e Recordman Americana (52,800\u00a0km/h)\nAltri Riconoscimenti.\n- 1948 Socio Fondatore dell'Associazione Nazionale Atleti Azzurri d'Italia A.N.A.A.I.\n- 1954 Riceve l'Onorificenza di \"Cavaliere dell'Ordine Sovrano di Malta\" per Meriti Sportivi\n- 1954 Viene Insignito del titolo di Cavaliere Ereditario dell'Ordine di St. Jean de Jerusalem dal Principe Grimaldi di Monaco\n- 1954 Viene insignito del titolo di \"Cavalier Commendatore dell'Ordine Militare del SS. Salvador e Santa Brigida di Svezia\" per meriti sportivi.\n- 1965 Viene insignito del Titolo di \"Cavaliere dell'Ordine al Merito della Repubblica Italiana\" da Giuseppe Saragat.\n- 1968 Viene premiato con l'Alpe d'Oro dal Ministro Mario Scelba.\n- 1976 viene nominato Sportivo dell'Anno su iniziativa del giornale \"Il Cittadino\".\n- 1989 Vincitore del Premio Corona Turrita, la pi\u00f9 alta onorificenza cittadina del Comune di Desio."}
{"id": "698801", "revid": "767487", "url": "https://it.wikipedia.org/wiki?curid=698801", "title": "Marcel Buysse", "text": "Professionista dal 1909 al 1926, vinse sei tappe al Tour de France 1913 e il Giro delle Fiandre.\nCarriera.\nDetto il \"Grande\" corse per \"La Fran\u00e7aise\", la Peugeot, la Alcyon, la Colonial e la M\u00e9teore.\nSi distinse sia su strada sia su pista, vincendo sei tappe al Tour de France 1913 ed il Giro delle Fiandre nel 1914 e due Sei giorni. Trova alcuni piazzamenti al Giro del Belgio nel 1912. Inoltre riesce a vincere la terza tappa del Giro del Belgio 1913 riuscendo a concludere la corsa in terza posizione. Nel 1914 prende ancora parte al Giro del Belgio dove riesce a vincere la prima frazione il 28 aprile concludendo al sesto posto la corsa belga. Sal\u00ec sul podio al Giro d'Italia nel 1919 (primo straniero della storia) ed al Tour de France del 1913. Inoltre nei Giri del 1919, del 1920 e del 1921 colse diversi piazzamenti giungendo al sesto posto nel 1920.\nEra il pi\u00f9 anziano della famiglia Buysse: oltre al famoso Lucien erano corridori altri due fratelli, Cyriel e Jules; tre figli, Albert, Robert e Norbert e un nipote, Marcel."}
{"id": "698802", "revid": "767487", "url": "https://it.wikipedia.org/wiki?curid=698802", "title": "Poltergeist III - Ci risiamo", "text": "Poltergeist III - Ci risiamo (\"Poltergeist III\") \u00e8 un film horror statunitense del 1988 diretto da Gary Sherman. Usc\u00ec il 10 giugno 1988. \u00c8 il terzo e ultimo film della saga di \"Poltergeist\" e seguito di \"Poltergeist II - L'altra dimensione\".\nTrama.\nCarol Anne \u00e8 stata mandata dai genitori a Chicago dalla zia Pat e lo zio Bruce Gardner per cambiare aria. Tuttavia a Chicago Carol Anne ha delle visioni su Kane.\nCarol Anne frequenta una scuola per bambini problematici, poich\u00e9 nessuno a Chicago, compresi i suoi zii, crede alla sua esperienza paranormale. Un giorno a scuola, Carol Anne viene mandata dall'insegnante/psichiatra, il Dr. Seaton, che peraltro sembra infastidito dalla bambina, a discutere sui fatti che le erano successi in precedenza. Questo purtroppo, fa tornare Kane dal limbo, dove era stato mandato nel secondo film.\nUna sera Carol Anne viene lasciata sola con Dana, sua cugina adolescente. La bambina convince quest'ultima ad andare alla festa organizzata da amici, dicendole che la \"coprir\u00e0\", in modo da guadagnarsi la sua simpatia. Durante la notte Kane cerca di rapirla, ma Carol Anne riesce a fuggire grazie all'aiuto di Tangina, la medium che sin dalla prima pellicola \u00e8 stata coinvolta nell'esperienza sovrannaturale della bambina, la quale \u00e8 convinta del ritorno di Kane.\nIntanto il dottor Seaton esce di casa per raggiungere Carol Anne e Dana porta degli amici al centro commerciale, dove lavora la matrigna, a fare baldoria.\nDana viene presto raggiunta da Carol Anne, quest'ultima viene risucchiata, con Scott e Dana da un vortice d'acqua creatosi dal nulla in una pozzanghera nel parcheggio del centro commerciale. Bruce viene a sapere della festa al centro commerciale e raggiunge gli amici di Dana, chiedendo notizie di lei e Carol Anne. In seguito Bruce vede riemergere Scott dalla piscina, divenuta inspiegabilmente di ghiaccio. Scott congelato e in stato di shock, riesce solo a borbottare che Dana e Carol Anne sino state prese; entrano poi nella stanza il Dr. Seaton e Patricia, al loro arrivo la piscina e Scott sono tornati normali. Il dottor Seaton sostiene con fermezza che Carol Anne abbia ipnotizzato Bruce. Ma tornati a casa Bruce e Patricia vengono chiamati da Carol Anne, da dietro una porta che da su un portale paranormale, questi tentano di aiutarla, ma la medium Tangina avverte loro che quella che stanno traendo in salvo non \u00e8 la vera Carol Anne, questi mollano la presa e scoprono che Tangina ha detto la verit\u00e0; il portale si chiude. Bruce interpella la medium chiedendole chi sia, dopo aver risposto dice agli zii della bambina che Carol Anne e Dana non si trovano dietro quella porta e che bisogna fermare Kane prima che diventi troppo forte, Bruce tuttavia \u00e8 ancora scettico. La medium raggiunge il Dr. Seaton nel suo ufficio e assiste all'interrogatorio che quest'ultimo sta facendo a Scott, ancora scosso. La medium apprende che il portale potrebbe trovarsi nella pozzanghera al centro commerciale, Cos\u00ec si mette in contatto con Carol Anne e le dice di tornare in camera sua. Il dottor Seaton crede che tutta questa storia sia una messinscena, cos\u00ec i due zii sono costretti a scegliere se dare fiducia alla sensitiva o allo scienziato, scelgono Tangina.\nRientrati nell'appartamento vedono uscire Carol Anne da una stanza, ma non da quella reale, da quella riflessa nello specchio. Ma non \u00e8 la vera Carol Anne, \u00e8 Kane, che tocca Tangina riducendola ad un mucchio di ossa, dal quale esce Dana, anch'essa in stato di shock. Ad un tratto Bruce vede Carol Anne e la insegue per i corridoi del condominio, a sua volta seguito da Seaton, che trova la falsa Carol Anne in un ascensore ma viene spinto gi\u00f9 per la tromba di questa da Dana, che viene raggiunta poi da Scott; entrambi si rivelano, a loro volta degli impostori. Intanto Bruce e Patricia, che l'aveva seguito, vengono chiusi in una cella frigorifera del condominio, dal soffitto della quale esce un liquido melmoso che rischia di soffocarli. Dall'interno del liquido esce Tangina che consegna loro il suo amuleto. Patricia ormai esasperata viene consolata dal marito, nel condominio ormai teatro di fenomeni soprannaturali, le auto nel garage iniziano ad inseguire gli zii, ma Bruce manda a fuoco il garage, facendo scattare gli irrigatori sul soffitto e riportando tutto alla normalit\u00e0. Ma mentre sono in ascensore, Kane fa precipitare e salire la cabina. Riusciti ad uscire, notano il cadavere di Seaton, ormai ridotto ad uno scheletro. La coppia capisce che Kane non pu\u00f2 controllare l'esterno perch\u00e9 opera all'interno cos\u00ec, usando il carrello a parete del lavavetri scendono presso la finestra del loro appartamento e la sfondano, Bruce si getta all'interno dell'abitazione. Kane cerca, con uno stratagemma di cacciare via Patricia che, a sua volta entra nell'appartamento, trovando i resti senza vita della sua famiglia e decapitando Kane con una pala. Nonostante ci\u00f2, egli ritorna in vita; ma la situazione viene salvata da Tangina, che attraverso lo specchio parla a Kane e lo convince ad entrare con lei nella luce. Dopo tutto ci\u00f2 Bruce ritorna nella dimensione reale con la nipotina e la figlia, facendo tornare tutto com'era in principio e mettendo fine alla trilogia."}
{"id": "698806", "revid": "11959", "url": "https://it.wikipedia.org/wiki?curid=698806", "title": "William S. Rosecrans", "text": ""}
{"id": "698811", "revid": "124688830", "url": "https://it.wikipedia.org/wiki?curid=698811", "title": "Jimmy Smith", "text": "Biografia.\nSmith fu influenzato in egual misura sia dal gospel che dal blues. La sua prima apparizione di rilievo fu negli anni cinquanta, quando le sue canzoni divennero popolari nei jukebox. Negli anni sessanta e settanta fu di seminale importanza nella nascita dello stile jazzistico chiamato \"funk\" o \"soul jazz\".\nRegistrazioni.\nJimmy Smith fu un artista molto prolifico sotto il punto di vista delle registrazioni, iniziando con la Blue Note Records nel 1956, sebbene fosse diventato musicista professionista gi\u00e0 nel 1947. I suoi primi dischi con la Blue Note includono \"Home Cookin'\", \"The Sermon!\", \"Midnight Special\", \"Prayer Meetin'\" e \"Back At The Chicken Shack\". Nel 1963 firm\u00f2 un contratto con la Verve Records. I dischi di Smith con la Verve includono: \"The Cat\", \"The Boss\", \"Root Down\", \"Peter &amp; The Wolf\", \"Any Number Can Win\", \"Who's Afraid of Virginia Woolf?\", \"The Incredible...\", \"Bashin\", \"Got My Mojo Workin\", \"Christmas Cookin\" e \"Organ Grinder Swing\". Mentre era sotto contratto con la Verve inizi\u00f2 alcune collaborazioni con il chitarrista Wes Montgomery, col quale registr\u00f2 due dischi: \"The Dynamic Duo with Wes Montgomery\" e \"Further Adventures Of Jimmy and Wes\".\nJimmy Smith registr\u00f2 con un'orchestra e lavor\u00f2 con arrangiatori e direttori di orchestra come Lalo Schifrin, Claus Ogerman e Oliver Nelson. Lavor\u00f2 anche in piccoli gruppi come organo trio con membri come Kenny Burrell, Donald \"Duck\" Bailey, Grady Tate, Lee Morgan, Lou Donaldson, Tina Brooks, Jackie McLean e Stanley Turrentine. Smith ebbe una ripresa della carriera negli anni ottanta e novanta, registrando ancora sia per Blue Note e Verve, che per l'etichetta Milestone Records. Smith registr\u00f2 con altri artisti inclusi: \"Love And Peace: A Tribute To Horace Silver\" con Dee Dee Bridgewater (1995) and \"Blue Bash!\" con Kenny Burrell (1963).\nInfluenze.\nSmith ha influenzato tantissimi altri organisti jazz. Negli anni sessanta si ispira al suo stile musicale Brian Auger, che realizza anche una cover di \"The Cat\", rimasta famosa in Italia come sigla di un programma radiofonico dal titolo \"Per voi giovani\". Nel recente, troviamo influenze di Jimmy Smith in gruppi come i Beastie Boys, (i quali hanno registrato le linee di basso dal disco \"Root Down (and Get It)\"\u2014salutando Smith nei testi\u2014per la loro hit \"Root Down\"), Medeski Martin and Wood, e The Hayden-Eckert Ensemble. Anche il movimento dell'Acid jazz riflette lo stile dell'organo di Jimmy Smith. Nel 1999 e 2000, Smith ha registrato due dischi-\"The Champ\" and \"Incredible!\"- con il suo \"figlioccio\", Joey DeFrancesco, un organista di 28 anni. Smith e DeFrancesco hanno entrambi suonato nel disco \"Legacy\", registrato nel 2004 e pubblicato nel 2005 subito dopo la morte di Smith l'8 febbraio, a Scottsdale (Arizona).\nStile Musicale.\nMentre l'organo elettrico venne usato nel jazz da Fats Waller e Count Basie, il virtuosismo di Jimmy Smith nell'improvvisazione sull'Hammond aiut\u00f2 a rendere popolare l'organo elettrofonico come uno strumento jazz e blues. Nelle ballad suonava le linee di basso con la pedaliera mentre per i tempi pi\u00f9 veloci suonava la linea di walking bass nel manuale inferiore ed usava i pedali per enfatizzare l'attacco di alcune note (tapping), sicch\u00e9 ci\u00f2 emulava l'attacco ed il suono di un contrabbasso. Quest'ultima tecnica \u00e8 il vero marchio di fabbrica di Jimmy Smith, che ne fu ideatore e pioniere assoluto.\nI suoi assoli erano caratterizzati da accordi percussivi mischiati a scale bebop molto veloci con la mano destra. Jimmy Smith usava un numero relativamente limitato di combinazioni di drawbar, tra cui le pi\u00f9 famose erano \"888000000\" per l'upper e \"848000000\" per il lower manual con anche \"888888888\" per i finali."}
{"id": "698815", "revid": "1573940", "url": "https://it.wikipedia.org/wiki?curid=698815", "title": "Loxia pytyopsittacus", "text": "Il crociere delle pinete (\"Loxia pytyopsittacus\" ) \u00e8 un uccello passeriforme della famiglia dei Fringillidi.\nEtimologia.\nIl nome scientifico della specie, \"pytyopsittacus\", deriva dall'unione delle parole greche \"\u03c0\u03b9\u03c4\u03c5\u03c2\" (\"pitus\", \"pino\") e \"\u03c8\u03b9\u03c4\u03c4\u03b1\u03ba\u03bf\u03c2\" (\"psittakos\", \"pappagallo\"), col significato di \"pappagallo dei pini\", in riferimento alle abitudini di questi uccelli.\nDescrizione.\nDimensioni.\nTaglia media di 17\u201318\u00a0cm, peso di 44-69 grammi.\nAspetto.\nSi tratta di uccelli dall'aspetto robusto e massiccio, muniti di grossa testa allungata, becco incrociato e massiccio (pi\u00f9 che nelle altre specie congeneri, al punto che talvolta la punta incrociata non \u00e8 immediatamente identificabile), ali allungate e coda lievemente forcuta in punta.\nIl piumaggio presenta dicromatismo sessuale. I maschi, infatti, presentano livrea quasi interamente di color rosso mattone, con aree pi\u00f9 tendenti al grigio nell'area attorno alla base delle ali, sui fianchi e nell'area fra i lati del becco e l'occhio, mentre il sottocoda \u00e8 bianco ed il codione tende all'arancio: ali e coda sono di colore bruno scuro. Le femmine condividono coi maschi il colore di ali, coda e sottocoda, mentre il piumaggio \u00e8 dominato dal bruno, dal giallastro o dal verdastro, con grande variabilit\u00e0 individuale, ma in genere comunque pi\u00f9 chiaro su testa, petto e ventre e pi\u00f9 scuro dorsalmente.\nIn ambedue i sessi, il becco \u00e8 di colore grigio-nerastro, le zampe sono di color carnicino scuro e gli occhi sono di colore bruno scuro.\nBiologia.\nI crocieri delle pinete sono uccelli dalle abitudini diurne e tendenzialmente gregarie, in coppie o in piccoli gruppetti (spesso in associazione con altre specie di crociere) fra i rami degli alberi, tenendo un comportamento sempre molto schivo e prudente e stando pronti a rintanarsi nel folto della vegetazione al minimo cenno di pericolo.\nAlimentazione.\nLa dieta del crociere delle pinete si compone in massima parte di pinoli di pino silvestre, del quale vengono consumate anche le infiorescenze e i germogli: questi uccelli frequentano per\u00f2 per nutrirsi anche piante di larice, peccio, ontano e pioppo.\nRiproduzione.\nLa stagione riproduttiva comincia in dicembre e termina in aprile: durante questo periodo vengono generalmente portate avanti due covate, conformemente con la disponibilit\u00e0 di cibo.\nSi tratta di uccelli rigorosamente monogami, con le coppie molto unite anche all'infuori del periodo riproduttivo: i maschi corteggiano le femmine con voli da parata ed in seguito seguendole costantemente con penne arruffate e becco ed ali semiaperti fino a quando esse non si dimostrano disponibili all'accoppiamento, cosa che viene segnalata dalla femmina accovacciandosi e spostando lateralmente la coda.\nLa costruzione del nido, una coppa di rametti foderata internamente da materiale pi\u00f9 morbido posta fra i rami di pino, e la cova delle 2-5 uova (di colore biancastro con rada maculatura bruno-rossiccia, pi\u00f9 fitta ai poli) sono a completo carico della femmina, col maschio che pu\u00f2 fornire parte del materiale da costruzione e che in ogni caso si occupa di fare la guardia ai dintorni durante le operazioni di edificazione del nido ed incubazione delle uova, oltre a reperire il nutrimento per s\u00e9 e per la compagna ed a collaborare con essa nelle cure parentali verso i nidiacei. Questi schiudono dopo circa due settimane di cova, ciechi ed implumi, e sono pronti per involarsi attorno alle tre settimane di vita: essi tendono tuttavia ad allontanarsi in maniera definitiva dal nido non prima del mese e mezzo dalla schiusa.\nDistribuzione e habitat.\nLa specie \u00e8 diffusa in Europa settentrionale, dalla Fennoscandia al fiume Pe\u010dora attraverso i paesi baltici, spingendosi a sud fino alla Bielorussia centro-settentrionale ed alle estreme propaggini nord-orientali della Polonia: una piccola popolazione \u00e8 presente anche in Scozia, dove vive in simpatria col crociere scozzese. In Italia la specie \u00e8 accidentale.\nL\"'habitat\" del crociere delle pinete, come intuibile dal nome comune, \u00e8 rappresentato dalle pinete ben mature di pino silvestre: questi uccelli, tuttavia, si adattano anche ad aree pi\u00f9 degradate, come la pineta secondaria o le pinete con aree aperte."}
{"id": "698817", "revid": "767487", "url": "https://it.wikipedia.org/wiki?curid=698817", "title": "Preso di mira", "text": "Preso di mira \u00e8 un film del 1998 diretto da Jerry Jameson.\nTrama.\nAiden Carvell, un ricco imprenditore si candida al Senato. Nel corso della campagna elettorale, il suo braccio destro Frank Jennings scopre che Carvell \u00e8 implicato nel traffico d'armi e per l'omicidio del suo amico, cos\u00ec Jennings lo fa arrestare. Ma, lui e la sua famiglia sono in grave pericolo di vita per via di Carvell, cos\u00ec entrano in clandestinit\u00e0."}
{"id": "698818", "revid": "1610933", "url": "https://it.wikipedia.org/wiki?curid=698818", "title": "Crociere delle pinete", "text": ""}
{"id": "698820", "revid": "212348", "url": "https://it.wikipedia.org/wiki?curid=698820", "title": "Convenzione di Stans", "text": "La Convenzione di Stans \u00e8 un patto tra i cantoni della vecchia Confederazione svizzera degli otto cantoni.\nNel dicembre del 1481 i delegati degli otto cantoni si riunirono a Stans, nella Dieta federale, per discutere sul futuro dello stato elvetico. Le trattative erano a un punto morto e all'orizzonte si profilava una grave crisi.\nContesto storico.\nDopo che i confederati, nel 1476 e nel 1477, avevano sconfitto per tre volte le truppe del Ducato di Borgogna, di cui l'ultima a Nancy, dove Carlo il Temerario perse la testa, alcuni cantoni mostrarono un piglio decisamente aggressivo. Forti della reputazione guadagnata dalla Svizzera sul campo, alcuni membri della confederazione strinsero alleanze particolari, dette comborghesie, con citt\u00e0 alsaziane e della Germania meridionale, a ovvio detrimento della stabilit\u00e0 interna. A ci\u00f2 vanno aggiunti i crescenti disordini nel Paese, causati da giovani veterani di guerra dei cantoni rurali, che si dedicavano a violente scorribande nelle citt\u00e0, tra cui la famosa \u00abspedizione della folle vita\u00bb da parte di fanti urani e svittesi nel 1477. Per proteggersi da tali incursioni dalla Svizzera centrale, i cantoni cittadini strinsero alleanze tra di loro. Il gi\u00e0 fragile equilibrio tra gli stati rurali e quelli urbani minacci\u00f2 di spezzarsi definitivamente quando i cantoni cittadini manifestarono l'intenzione di accogliere nella Confederazione due altre citt\u00e0-stato alleate, Friborgo e Soletta, cosa vista con grande preoccupazione dai cantoni rurali. La vecchia Confederazione era ormai divisa in due schieramenti contrapposti, con il rischio di disgregarsi e di precipitare in una guerra civile dalle conseguenze imprevedibili.\nL'intervento di Nicolao della Fl\u00fce.\nDurante la Dieta, un borghese di Lucerna, Heini (Heimo) Amgrund, rendendosi conto del pericolo, una notte si rec\u00f2 a piedi a Ranft da Nicolao della Fl\u00fce per chiedergli consiglio. La mattina seguente, quando gi\u00e0 si profilava il fallimento delle trattative, Heini Amgrund giunse dall'eremo di Nicolao, riun\u00ec attorno a s\u00e9 i delegati ed espose il punto di vista del santo.\nNon si sa cosa disse San Nicolao, perch\u00e9 proib\u00ec di divulgare il suo messaggio al di fuori della cerchia dei delegati alla Dieta e il segreto \u00e8 resistito fino ai giorni nostri. In ogni modo, le sue parole furono efficaci, perch\u00e9 i cantoni trovarono un accordo e Friborgo e Soletta entrarono a far parte della Confederazione. Le comborghesie furono soppresse e si redasse un nuovo atto, chiamato \u00abAccordo di Stans\u00bb o \u00abConvenzione di Stans\u00bb. Il 22 dicembre del 1481 tutti i cantoni apposero il sigillo alla Convenzione, giurando fedelt\u00e0 al nuovo patto.\nNon sappiamo cosa disse fratello Nicola ma \u00e8 conservata la lettera scritta il 29 dicembre di quell'anno da parte del governo solettese.\nContenuto della Convenzione.\nLa Convenzione di Stans vietava di aggredire altri cantoni confederati o i loro alleati e obbligava al mutuo soccorso di un cantone aggredito. Inoltre, prevedeva il giudizio del malfattore da parte del cantone di origine o di quello in cui era avvenuto il delitto, il divieto di tenere assemblee comunali o di assembrarsi senza il consenso dell'autorit\u00e0, il divieto di sobillare i sudditi di altri cantoni e l'obbligo di mutua assistenza tra cantoni nelle sollevazioni popolari, oltre ad imporre il rispetto della Convenzione di Sempach e della Carta dei preti. Per i cantoni vi era l'obbligo di dare lettura e di prestare giuramento alle tre convenzioni ogni 5 anni. Infine, da quel momento i bottini di guerra sarebbero stati spartiti proporzionalmente tra i cantoni.\nIl cammino storico percorso da Heini Amgrund, da Stans all'eremo di Ranft, \u00e8 ancora oggi meta di pellegrinaggio da parte di molti devoti."}
{"id": "698822", "revid": "124566732", "url": "https://it.wikipedia.org/wiki?curid=698822", "title": "Guesch Patti", "text": "Biografia.\nFiglia dell'impresario e direttore artistico Jean Porrasse (1923-1995) e figlioccia dell'attore Bernard Blier, Patricia Porrasse \u00e8 nata il 16 marzo 1946 a Neuilly-sur-Seine.\nIl suo nome d'arte si compone di Guesch, appellativo che aveva da bambina, e di Patti che \u00e8 tratto dal suo nome Patricia. Si orienta inizialmente verso la danza classica fin dall'et\u00e0 di nove anni, diventata un piccolo ratto all'Op\u00e9ra di Parigi, ha lavorato con Roland Petit, quindi verso la danza contemporanea con Carolyn Carlson e Pina Bausch per poi partecipare a diversi programmi tv.\nDopo aver accompagnato il pianista Yves Gilbert, opta finalmente per la carriera di cantante registrando, nel 1964 e nel 1965, quattro dischi passati inosservati. Il ballerino e coreografo Daniel Larrieu, amico e consulente di lunga data, la invita a recitare con lui nel 1980 e 1981.\nNel 1984 fonda il trio musicale Dacapo, assieme a Lydie Callier, regista dei suoi primi videoclip. \"Somnif\u00e8res / Cogito\" \u00e8 l'unico disco 45 giri prodotto dal gruppo.\nEtienne: disco d'oro in Francia.\nIl successo internazionale di Guesch Patti arriva come solista tre anni dopo con \"\u00c9tienne\", disco d'oro in Francia. Oltre un milione e mezzo le copie vendute del disco, che conquister\u00e0 i vertici delle classifiche in molti paesi europei. Il brano allude esplicitamente a un rapporto sessuale utilizzando un linguaggio fortemente erotico e allusivo, ed \u00e8 accompagnato da un videoclip in bianco e nero nel quale la cantante si esibisce in uno striptease, interpretando una prostituta d'alto bordo. Il disco viene premiato in Francia con il Prix Vincent Scotto (Sacem) come miglior singolo nel 1987.\nNel marzo del 1988 viene pubblicato il singolo \"Let be must the queen\", che racconta le prodezze sessuali di una prostituta. Accompagnato da un video di forte impatto, il brano descrive un ambiente degradato, popolato di giocatori d'azzardo, prostitute e travestiti. La cantante indossa un costume da ballerina classica e una corona di spine; immagine che verr\u00e0 utilizzata nella copertina di \"Labyrinthe\". L'album di debutto di Guesch Patti, di genere pop-rock, \u00e8 un progetto eterogeneo, affronta temi sociali come la droga, l'emarginazione e la prostituzione, ed include un brano dell'artista Mimi Bastille: \"Backstage d'une star\". Il disco si rivela un ottimo successo commerciale. Ne sono estratti tre singoli: \"Let be must the queen\", \"Bon anniversaire\" e \"Cul Cul Clan\"; quest'ultimo \u00e8 stato pubblicato solamente per il mercato tedesco e francese.\nMolti i premi e le ricompense artistiche, tra i quali la Victoire de la musique (una specie di Grammy che si tiene in Francia) nel 1988 nella categoria \"rivelazione femminile dell'anno\", Diamonds Awards (Belgio-Olanda) e il Tigra Awards (Germania). Nello stesso anno partecipa come ospite a Sanremo, dove viene premiata come rivelazione dell'anno.\nNel 1989 duetta assieme a Jean-Louis Aubert nel brano \"On Peut s'Aimer\", incluso nell'album \"Blue, Blanc, Vert\".\nGli anni novanta.\nIl secondo album di Guesch Patti, intitolato \"Nomades\", esce agli inizi di marzo del 1990. Il motivo d'apertura \"L'homme au tablier vert\" (\"Fleurs carnivores\"), scritto pensando al leader dell'estrema destra francese Jean-Marie Le Pen, ironizza sull'ascesa e la disfatta di un dittatore che \"nutre le sue macchine da guerra\" essendone infine divorato. Il brano partecipa alla rassegna Sanremo International. Malgrado una tourn\u00e9e europea e i concerti tenuti negli Stati Uniti ed in Canada, l'album non ottiene il medesimo successo di \"Labyrinthe\". \"L'homme au tablier vert\", \"Comment dire\" e \"Nomade\" sono i tre singoli estratti dall'album, l'ultimo realizzato assieme al gruppo degli \"Encore\".\nNel 1992 \"Wake up\", motivo satirico sull'economia e la societ\u00e0 del ventesimo secolo, fa da apristrada all'album \"Gobe\". Nonostante la grande qualit\u00e0 del disco, l'album sar\u00e0 un fallimento commerciale. \"Wake up\" e \"Melomane\" sono i due singoli estratti dall'album.\nNel 1995 l'album \"Blonde\" \u00e8 contrassegnato da un'evoluzione verso sonorit\u00e0 meno commerciali e da nuove collaborazioni con, fra gli altri, Matthieu Ch\u00e9did, \u00c9tienne Daho (nel brano \"Blonde\") e Fran\u00e7oise Hardy (nel brano \"Un peu... beaucoup\"). Ne sono estratti tre singoli: \"La marquise\", \"Blonde\" e \"Amn\u00e9sie\". Il regista britannico Peter Greenaway sceglier\u00e0 inoltre per la colonna sonora originale del suo film \"I racconti del cuscino\", uscito nel 1996, tre canzoni dell'album: \"La marquise\", \"Blonde\" e \"La Chinoise\".\nNegli anni novanta Guesch Patti ha interpretato alcuni celebri motivi francesi, realizzando ventuno cover per i progetti musicali: \"Hommage ils chantent\", \"Les Plus Belles Chansons Fran\u00e7aises\" e \"Un Hommage \u00e0 Polnareff\". \"Quand On A Que l'Amour\" (Jacques Brel), \"Le Monde Est Stone\" (Michel Berger), \"Octobre\" (Francis Cabrel), \"Les Feuilles Mortes\" (Yves Montand), \"Potemkine\" (Jean Ferrat), \"SOS Amor\" (Alain Bashung), sono solo alcune delle interpretazioni della cantante.\n\"Derni\u00e8res nouvelles\" pubblicato nel 2000 \u00e8 il titolo del quinto album di Guesch Patti. L'album mette in evidenza un'atmosfera dolorosa e melodrammatica, fortemente permeata di un senso di solitudine. Un DVD uscito nel marzo del 2002 completa l'album. Innovatore nel settore della musica, questo DVD presenta una grande parte dell'album, mescolando performance coreografiche, cos\u00ec come un'intervista che tratta di problemi esistenziali, ma anche della condizione dell'artista. Lo stesso anno, Guesch Patti offre un duetto con Gonzales nel singolo intitolato \"Dans tes yeux\", incluso nell'album \"Z\" dell'artista canadese.\nTeatro e cinema.\nIn seguito ai diversi fallimenti commerciali dei dischi incisi negli anni novanta, Guesch Patti ha preso le distanze dal mondo della musica, cercando anche di diversificare le sue esperienze artistiche. Continua la sua carriera di ballerina, recita in pellicole cinematografiche (fa una breve apparizione nel film \"Une pour toutes\" di Claude Lelouch e recita nel film di Luis Galvao Teles \"Elles\" al fianco di Miou-Miou, Marthe Keller, Marisa Berenson e Carmen Maura), calca i palcoscenici (con lavori come \"L'Opera da tre soldi\", \"Monologhi della vagina\" e \"J\u00e9sus Camacho 404 284\"). Durante l'estate 2006, \u00e8 stata membro della giuria di \"Dancing Show\" (una specie di Ballando con le stelle in versione francese) in onda su France 2. Nel 2007 partecipa al film \"Suzanne\" di Viviane Candas e al film \"Monsieur Max\" di Gabriel Aghion.\nNel 2008 duetta con Thomas Winter, artista indipendente, nel motivo \"Dans les herbes hautes\" incluso nell'album \"Projet Abstrait\".\nIl motivo \"Bilingue\" presentato in anteprima su Myspace nel 2009 e disponibile su iTunes, dovrebbe anticipare un progetto pi\u00f9 ampio previsto per l'avvenire.\nVita privata.\nNel febbraio 1964, non ancora 18enne, ha sposato a Deauville il pianista Yves Gilbert, dal quale ha divorziato nel gennaio del 1974."}
{"id": "698823", "revid": "28406", "url": "https://it.wikipedia.org/wiki?curid=698823", "title": "Teodosio I di Bisanzio", "text": ""}
{"id": "698828", "revid": "28406", "url": "https://it.wikipedia.org/wiki?curid=698828", "title": "Costantino I di Bisanzio", "text": ""}
{"id": "698832", "revid": "1610933", "url": "https://it.wikipedia.org/wiki?curid=698832", "title": "Teucro (figlio di Scamandro)", "text": "Teucro () \u00e8 un personaggio della mitologia greca. Fu il primo re della Troade.\nGenealogia.\nFiglio di uno dei potamoi, Scamandro e della ninfa Idea fu padre di Batea.\nMitologia.\nOrigini.\nSecondo il latino Virgilio, Teucro era originario di Creta ed emigr\u00f2 dall'isola per stabilirsi in Troade non lontano dal promontorio di Rhaetean.\nIl greco Dionisio di Alicarnasso invece, afferma che Teucro provenisse dall'Attica dove era capo della regione di Xypet\u0207.\nVita in Troade.\nVisse e regn\u00f2 sulla Troade prima della fondazione di Troia e la sua terra (che in seguito divenne nota come Dardania), era conosciuta come Teucria ed i suoi abitanti come Teucriani. \nTeucro non aveva figli maschi, cos\u00ec accolse Dardano (che proveniva dal'isola di Samotracia) e gli diede in sposa la figlia Batea in modo da essere succeduto dopo la sua morte.\nTeucro costru\u00ec un tempio dedicato ad Apollo Sminteo dopo che Apollo liber\u00f2 dai topi il suo regno (Sminteo significa \"distruttore di topi\").\nEredit\u00e0 troiana.\nNei tempi successivi il popolo troiano viene spesso indicato come discendente di Teucro. Nell'Eneide ad esempio, lo stesso Enea viene definito come \"il grande capitano dei Teucriani\" ed Anchise ricorda che fu il primo antenato dei Troiani.\nDiodoro Siculo afferma che Teucro fu \"il primo a regnare come il re della terra di Troia\"."}
{"id": "698836", "revid": "287204", "url": "https://it.wikipedia.org/wiki?curid=698836", "title": "T\u021fa\u0161\u00fa\u014bke K\u021fok\u00edp\u021fapi", "text": "Il suo nome significa letteralmente \"Hanno Paura del suo Cavallo\", oppure \"Il suo Cavallo fa Paura\", a significare che gi\u00e0 solo il suo cavallo, all'apparire, ispirava terrore, ma \u00e8 comunemente conosciuto nella letteratura storica come \"Giovane Uomo che Teme i suoi Cavalli\", traduzione assai fantasiosa del suo nome lakota originale. \nNel 1866, T\u021fa\u0161\u00fa\u014bke K\u021fok\u00edp\u021fapi si un\u00ec alle forze di Nuvola Rossa quando i Sioux decisero di attaccare i distaccamenti militari degli Stati Uniti intenti a costruire fortini lungo la pista di Bozeman, che attraversava i territori di caccia della nazione sioux, nella zona del fiume Powder nel Montana, dando luogo ad un conflitto conosciuto come \"La Guerra di Nuvola Rossa\".\nDopo l'accordo di pace di Fort Laramie, che nel 1868 pose fine alle ostilit\u00e0, T\u021fa\u0161\u00fa\u014bke K\u021fok\u00edp\u021fapi si ritir\u00f2 nell'area della Pine Ridge Agency nel Sud Dakota. Mor\u00ec nel 1893 e le sue spoglie sono tuttora conservate nel cimitero presbiteriano di Makansan, vicino ad Oglala City (Dakota del Sud)."}
{"id": "698838", "revid": "28406", "url": "https://it.wikipedia.org/wiki?curid=698838", "title": "Costantino II di Bisanzio", "text": ""}
{"id": "698839", "revid": "110157", "url": "https://it.wikipedia.org/wiki?curid=698839", "title": "Moltiplicazione Toom-Cook", "text": "Toom-Cook \u00e8 stato, assieme all'algoritmo di Karatsuba, il primo algoritmo per la moltiplicazione di interi ad avere complessit\u00e0 meno che quadratica. Proposto nel 1963 da Andrei Toom in una forma involuta passante per il computo di due quadrati; \u00e8 stato successivamente sistematizzato da Stephen Cook senza cambiarne la complessit\u00e0 asintotica, che \u00e8 merito esclusivo del primo autore. \u00c8 attualmente un algoritmo assestato ed ampiamente utilizzato per il prodotto di numeri interi grandi o polinomi.\nIdea.\nDati due interi grandi, \"A\" e \"B\", il metodo Toom-Cook consiste nel suddividerli in \"k\" parti, lunghe ognuna \"l\" cifre, quindi operare sulle parti. Ovvero scrivere i due numeri \"A\" e \"B\" in una opportuna base \"X\" in modo che entrambi consistano in \"k\" parti. Quindi i due numeri vengono visti come due polinomi in \"X\" con \"k\" coefficienti, il loro prodotto sar\u00e0 dunque un polinomio sempre in \"X\" ma di grado doppio, quindi con \"2k-1\" parti. Per calcolare il polinomio prodotto si procede non con le canoniche moltiplicazioni coefficiente per coefficiente, ma valutandolo in \"2k-1\" punti e quindi interpolando per trovare i coefficienti. Le valutazioni stesse richiedono la valutazione dei due operandi, quindi una moltiplicazione.\nToom-3.\nLa pi\u00f9 diffusa istanza dell'idea di cui sopra, \u00e8 l'algoritmo Toom-3. Spesso considerato come l'unico algoritmo Toom-Cook, non ne \u00e8 in realt\u00e0 che una possibilit\u00e0, con \"k = 3\".\nToom-3 riduce una moltiplicazione di due interi lunghi a 5 moltiplicazioni di interi lunghi un terzo. Se per queste moltiplicazioni pi\u00f9 corte si usa nuovamente Toom-3 e cos\u00ec via ricorsivamente, la complessit\u00e0 totale dell'algoritmo risulter\u00e0 O(nlog(5)/log(3)), ovvero circa O(n1,465...). La complessit\u00e0 generale di ogni Toom-\"k\" risulta essere O(\"c\"(\"k\") \"ne\"), dove \"e\" = log(2\"k\"-1) / log(\"k\"), \"ne\" \u00e8 dato dal numero di moltiplicazioni di base da effettuare, mentre \"c\" tiene conto delle addizioni, sottrazioni, piccole moltiplicazioni necessarie per la valutazione e l'interpolazione. Lo stesso algoritmo di Karatsuba pu\u00f2 esser visto come un caso particolare, i due operandi vengono spezzati in due parti, quindi Toom-2; Infatti ha una complessit\u00e0 dell'ordine di O(nlog(3)/log(2)), circa O(\"n\"1,585...). La moltiplicazione ordinaria in cui ogni cifra viene moltiplicata per ogni altra ha la complessit\u00e0 limite di Toom-1 O(n2).\nQuindi, asintoticamente, ogni Toom-\"n+1\" \u00e8 migliore del Toom-\"n\" precedente, ma tutti i Toom vengono battuti dagli algoritmi di moltiplicazione basati sulla FFT, ad esempio, l'algoritmo di Sch\u00f6nhage-Strassen, di complessit\u00e0 O(\"n\" log \"n\" log log \"n\").\nIl punto interessante son le costanti che la complessit\u00e0 asintotica nasconde, cos\u00ec che per numeri piccoli la moltiplicazione ordinaria \u00e8 la pi\u00f9 veloce. Al crescere di dimensione degli operandi, questa lascia il passo a Karatsuba, quindi Toom-3, Toom-4, probabilmente qualche altro Toom-\"k\". La libreria GMP, ad esempio, per la moltiplicazione di interi usa algoritmi fino al Toom-8\u00bd prima di ricorrere alle trasformate di Fourier.\nEsempio.\nUn esempio di Toom-3 con una sequenza di inversione ottimale.\nSupponiamo si vogliano moltiplicare \"A\"=31.415.926 e \"B\"=123.456.789\nIn primo luogo questi andrebbero visti come polinomi\n \"a\"(\"x\") = 31\"x\"^2+415\"x\"+926\n \"b\"(\"x\") = 123\"x\"^2+456\"x\"+789\ndove \"A\"=\"a\"(1.000) e \"B\"=\"b\"(1.000).\nPer calcolare \"c\"(\"x\") = \"a\"(\"x\") * \"b\"(\"x\"), si valutano i due polinomi \"a\" e \"b\" in cinque punti, moltiplicando quindi i risultati ottenuti, come segue:\n \"w4\"=\"c\"(1/0)=\"a\"(1/0)*\"b\"(1/0)= 31 * 123 = 3813\n \"w3\"=\"c\"(-2) =\"a\"(-2) *\"b\"(-2) =(4*31-2*415+926)*(4*123-2*456+789)= 220*369 = 81180\n \"w2\"=\"c\"(-1) =\"a\"(-1) *\"b\"(-1) = (31- 415+926)* (123- 456+789)= 542*456 = 247152\n \"w1\"=\"c\"(1) =\"a\"(1) *\"b\"(1) = (31+ 415+926)* (123+ 456+789)=1372*1368=1876896\n \"w0\"=\"c\"(0) =\"a\"(0) *\"b\"(0) = 926 * 789 = 730614\nRisulta quindi necessario risolvere il problema di interpolazione, con le seguenti operazioni\n \"w3\" &lt;- (\"w3\" - \"w1\")/3 = -598572\n \"w1\" &lt;- (\"w1\" - \"w2\")/2 = 814872\n \"w2\" &lt;- \"w2\" - \"w0\" = -483462\n \"w3\" &lt;- (\"w2\" - \"w3\")/2 + 2*\"w4\" = 65181 \n \"w2\" &lt;- \"w2\" + \"w1\" - \"w4\" = 327597\n \"w1\" &lt;- \"w1\" - \"w3\" = 749691\nInfine il risultato pu\u00f2 essere ricostruito dal polinomio \"c\" valutato in 1.000\n \"c\"(\"x\") = \"w4\" \"x\"4 + \"w3\" \"x\"3 + \"w2\" \"x\"2 + \"w1\" \"x\" + \"w0\" =\n \"C\" = \"c\"(1.000) = \n 3.813\n 65.181\n 327.597\n 749.691\n 730.614\n 3.878.509.347.421.614\n...mentre tutte le operazioni qui sopra possono essere facilmente verificate con una calcolatrice tascabile, per verificare direttamente la correttezza del prodotto abbiamo bisogno di un calcolatore con maggiore precisione...\nUn altro interessante esempio pu\u00f2 essere fatto sull'uso dell'algoritmo per prodotti sbilanciati, in particolare per il caso in cui uno degli operandi abbia all'incirca il doppio delle cifre dell'altro.\nSupponiamo quindi che si vogliano moltiplicare \"A\" = 59.737.383.289 e \"B\" = 64.926.\nNuovamente scriveremo i polinomi associati:\n \"a\"(\"x\") = 59\"x\"3+737\"x\"2+383\"x\"+289\n \"b\"(\"x\") = 64\"x\" +926\nottenendo ancora \"A\"=\"a\"(1.000) e \"B\"=\"b\"(1.000).\nQuindi si calcola \"c\"(\"x\") = \"a\"(\"x\") * \"b\"(\"x\"), valutando i polinomi \"a\" e \"b\" come segue:\n \"w4\"=\"c\"(1/0)=\"a\"(1/0)*\"b\"(1/0)= 59 * 64 = 3776\n \"w3\"=\"c\"(-2) =\"a\"(-2) *\"b\"(-2) =(-8*59+4*737-2*383+289)*(-2*64+926)=1999*789=1595202\n \"w2\"=\"c\"(-1) =\"a\"(-1) *\"b\"(-1) = (-59+ 737- 383+289)* (-64+926)= 584*862= 503408\n \"w1\"=\"c\"(1) =\"a\"(1) *\"b\"(1) = (59+ 737+ 383+289)* (64+926)=1468*990=1453320\n \"w0\"=\"c\"(0) =\"a\"(0) *\"b\"(0) = 289 * 926 = 267614\nLa sequenza \u00e8 la stessa di prima, pur con numeri diversi:\n \"w3\" &lt;- (\"w3\" - \"w1\")/3 = 47294\n \"w1\" &lt;- (\"w1\" - \"w2\")/2 = 474956\n \"w2\" &lt;- \"w2\" - \"w0\" = 235794\n \"w3\" &lt;- (\"w2\" - \"w3\")/2 + 2*\"w4\" = 101802 \n \"w2\" &lt;- \"w2\" + \"w1\" - \"w4\" = 706974\n \"w1\" &lt;- \"w1\" - \"w3\" = 373154\nUguale \u00e8 anche la fase di ricomposizione:\n 3.776\n 101.802\n 706.974\n 373.154\n 267.614\n 3.878.509.347.421.614\nIl risultato \u00e8 lo stesso della moltiplicazione precedente, ma \u00e8 interessante osservare che il polinomio \"c\"(\"x\") non lo \u00e8. Mentre i polinomi \"a\" e \"b\" vengono tipicamente scelti in modo da avere tutti i coefficienti minori della base prescelta (1.000 negli esempi), ovvero in modo univoco, il polinomio \"c\" che si ottiene ha normalmente coefficienti dell'ordine del quadrato di tale base, dunque non \u00e8 univocamente determinato dal valore del risultato della moltiplicazione."}
{"id": "698843", "revid": "339392", "url": "https://it.wikipedia.org/wiki?curid=698843", "title": "Giuliano di Bisanzio", "text": ""}
{"id": "698848", "revid": "1318658", "url": "https://it.wikipedia.org/wiki?curid=698848", "title": "Piediluco", "text": "Piediluco \u00e8 una frazione di 523 abitanti del comune di Terni. Sorge in riva al lago di Piediluco e a breve distanza dalla cascata delle Marmore; dal 2016 fa parte del club de I borghi pi\u00f9 belli d'Italia.\nStoria.\nScavi archeologici nella zona hanno permesso di ritrovare resti di insediamenti risalenti alla tarda Et\u00e0 del Bronzo. In seguito venne conquistata dai Sabini e, a partire dalla met\u00e0 del III secolo a.C., pass\u00f2 ai romani.\nIn un documento del 1028 si citano il \"Castello de Luco\" (sulla sommit\u00e0 del monte della Rocca, dal latino \"lucus\", bosco sacro) e la \"curtem de Postro\" (in riva al lago), come un possedimento di tale Bernardo D'Arrone, feudatario del luogo, che lo concede ai monaci dell'abbazia di Farfa. La Rocca era caratterizzata da un mastio con torre quadrangolare, di cui ora rimangono solo i resti. In basso sorgeva un piccolo villaggio, nella zona chiamata \"il Colle\".\nNel 1208, san Francesco pass\u00f2 in questo paese. Nel 1244 Federico II pass\u00f2 quei luoghi ai Brancaleoni, che fortificarono il castello.Nel 1330, Rieti e Spoleto si allearono per distruggere la rocca (una roccaforte ghibellina), ma furono fermati in questo intento da papa Benedetto XII. \nNel 1364, Blasco Fernando di Belviso acquist\u00f2 dai Brancaleoni la Rocca e la ingrand\u00ec. Egli venne ucciso nel 1368 durante una rivolta; l'anno successivo, truppe pontificie inviate da papa Urbano V e comandate da Ugolino da Montemarte, catturarono, processarono sommariamente e giustiziarono 50 uomini del paese.\nDal 1393 al 1439 fu dominio dei Trinci di Foligno, che lo dotarono di un nuovo statuto (\"Statuta Castri Pedisluci\"). Successivamente, papa Eugenio IV lo sottomise alla potest\u00e0 pontificia e nel 1453 papa Nicola V lo rese signoria del capitano di ventura reatino Matteo Poiani. Nel 1578 il feudo fu diviso tra i Poiani e i Farrattini-Poiani di Amelia.\nNegli anni successivi, tutti i beni feudali passarono ai conti Pianciani, che li cedettero ai baroni Franchetti alla fine del XIX secolo.\nRisale proprio a questo periodo il grande balzo di notoriet\u00e0 di Piediluco, grazie al fatto di essere spesso inserito nel Grand Tour assieme alla visita alle cascate delle Marmore.\nNel 1927 Piediluco, fino ad allora comune autonomo appartenente alla provincia di Perugia, venne accorpato con un regio decreto-legge al comune di Terni, di cui fa tuttora parte.\nMonumenti e luoghi d'interesse.\nAll'interno del territorio comunale \u00e8 possibile rinvenire diversi monumenti e luoghi di interesse.\nArchitetture civili e militari.\nAbbandonata sul finire del 1700, la rocca, \u00e8 posta sulla cima del Monte Luco e fu costruita anteriormente all\u2019anno mille, quale avamposto di Spoleto. \n\u00c8 stata costruita sulle rovine del precedente castello di Luco, \nChe fu parte del Feudo degli Arroni e poi donato all'Abbazia di Farfa nel 1028. \nDurante il XIII secolo, con la nascita del paese, sulle rive del lago, il castello pass\u00f2 ai Brancaleoni, ritrovandosi cos\u00ec nel mezzo delle famose guerre tra fazioni pontificie e imperiali (Guelfi e Ghibellini).\nDurante le quali venne assediato dalle vicine Rieti e Spoleto fino ad essere distrutto. \nLa rocca era il centro di un sistema difensivo molto complesso, costituito da una serie di cinte murarie e torri di avvistamento, di cui oggi rimangono pochi resti nascosti dalla vegetazione.\n\u00c8 costituita da due parti distinte, la rocca vera e propria con funzioni di difesa ed un fabbricato residenziale chiamato Palazzo dei Brancaleoni che era la residenza dei signori omonimi. \nNel 1333 fu occupata dalle truppe papali di Roberto D\u2019Angi\u00f2.\nPass\u00f2 cos\u00ec sotto Blasco Fernando di Belvisio nel 1364 , governatore del ducato di Spoleto nonch\u00e9 cugino del cardinale Albornoz, che la fece ricostruire.\nUn potenziamento dato del potere papale che Albornoz port\u00f2 avanti in tutta l\u2019Umbria.\nNel 1368 Blasco e il figlio Garcia vennero uccisi dagli abitanti di Piediluco scontenti del potere papale.\nTremenda la vendetta di Spoleto e della Chiesa, che misero a ferro e fuoco la rocca e il paese, impiccando tutti i responsabili.\nPiediluco tent\u00f2 comunque ripetutamente di sottrarsi al potere papale, favorendo le mire espansionistiche di Terni e di Spoleto.\nLa prima estese la propria giurisdizione su tutto il lago, la seconda esercit\u00f2 il pieno dominio sulla rocca, almeno sino al 1513 quando fu costretta a riconsegnarla al Papa.\nLa rocca porta il nome del Cardinale Egidio de Albornoz, che ne fu il patrocinatore, ma che in realt\u00e0 fu edificata da suo cugino, Blasco, a protezione dei territori dello Stato pontificio. \nL\u2019intero territorio and\u00f2 direttamente sotto l\u2019ala pontificia di Urbano V\u00b0 e ceduto appunto a Blasco Ferdinando di Belvisio che costru\u00ec la rocca proprio sulle rovine di quel castello di Luco che fu roccaforte ghibellina e che cos\u00ec divenne simbolo della vittoria guelfa.\nCultura.\nCinema.\nIl borgo di Piediluco viene citato in un episodio della fiction RAI \"Un medico in famiglia 9\" nell'episodio \"La scelta di Anna\". Villalago \u00e8 stata scelta anche come location per girare alcuni film, tra cui \"La caduta degli dei\" del regista Luchino Visconti e \"Il giardino dei ciliegi\" di Anton \u010cechov diretto da Antonello Aglioti.\nVi sono state girate alcune scene de \"Il vegetale\" di Gennaro Nunziante con Fabio Rovazzi e Luca Zingaretti.\nEconomia.\nIn passato l'economia di Piediluco era prevalentemente a carattere agricolo, integrata con la pratica della pesca.\nTurismo.\nOggi un'importante fonte di reddito proviene dal turismo, con particolare riferimento a quello legato alle manifestazioni remiere.\nIl complesso di Villalago, negli anni sessanta e settanta, ospit\u00f2 diverse iniziative culturali come le prime edizioni di Umbria Jazz e il concorso pianistico intitolato ad Alessandro Casagrande.\nTra le manifestazioni organizzate attualmente nel paese, si ricordano la celebrazione del solstizio d'estate con la \"Festa delle Acque\", tradizione tramandatasi nel tempo e che prevede eventi culturali e folkloristici che si concludono con una sfilata di barche allegoriche sul lago e il \"Baccanale\", cena propiziatoria in onore del dio Bacco organizzata generalmente nel periodo di ferragosto all'interno della Rocca.\nUlteriori manifestazioni che vengono realizzate durante il periodo estivo nel paese sono \"Piediluco in musica\" (dal 2014 \"piedilucofestival)\", un festival che prevede concerti di musica classica e attivit\u00e0 di studio per musicisti con artisti e docenti di fama internazionale,\"Il carbonaretto d'oro\", concorso nazionale per giovani cantanti e \"Verdi Germogli\", riservato a bambini e ragazzi vincitori di concorsi nazionali canori.\nInfrastrutture e trasporti.\nStrade.\nIl paese sorge lungo la strada regionale 79 Ternana, la vecchia strada statale di collegamento tra Rieti e Terni; una breve variante costruita negli anni Sessanta circonvalla l'abitato, evitando al traffico pesante di attraversarlo.\nPi\u00f9 recentemente la SR 79 \u00e8 stata sostituita dalla superstrada Rieti-Terni, una strada a scorrimento veloce che passa nella valle del Velino (a circa cinque chilometri dal paese) e lo serve con lo svincolo \"Piediluco-Marmore\", ancora in costruzione.\nFerrovie.\nNella valle del Velino passa inoltre la ferrovia Terni-Rieti-L'Aquila. Fino al 1980 il paese era servito dalla stazione di Piediluco, posta a circa quattro chilometri dall'abitato, ma in quell'anno la stazione fu soppressa; oggi Piediluco \u00e8 servito dalla poco pi\u00f9 lontana stazione di Marmore (6\u00a0km).\nSport.\nIl lago di Piediluco \u00e8 un luogo celebre per la pratica di canottaggio, canoa e kayak: infatti vi ha sede il centro nazionale di preparazione olimpica di canottaggio, ed \u00e8 stato sede di gare nazionali e internazionali di tale disciplina.\nNell'area di Piediluco si pratica inoltre il trekking, l'enduro e la mountain bike lungo i percorsi che girano intorno al perimetro del lago e attraverso i sentieri pi\u00f9 adrenalinici della rocca, di Mazzelvetta e della Madonna dell'eco sul Monte Caperno."}
{"id": "698850", "revid": "28406", "url": "https://it.wikipedia.org/wiki?curid=698850", "title": "Gioviano di Bisanzio", "text": ""}
{"id": "698851", "revid": "968255", "url": "https://it.wikipedia.org/wiki?curid=698851", "title": "Visione aziendale", "text": "Il termine visione (\"vision\") \u00e8 utilizzato nella gestione strategica per indicare la proiezione di uno scenario futuro che rispecchia gli ideali, i valori e le aspirazioni di chi fissa gli obiettivi e incentiva all'azione. Con il termine visione si intende l'insieme degli obiettivi di lungo periodo che il Top Management vuole definire per la propria azienda, comprendere anche la visione generale del mercato e l'interpretazione di lungo periodo del ruolo dell'azienda nel contesto economico e sociale. \nSebbene venga di solito usato con riferimento ad imprese, il termine pu\u00f2 essere utilizzato anche con riferimento ad associazioni o ad organizzazioni in genere, nonch\u00e9 in relazione ai singoli individui.\nIl \"manifesto\" della visione (\"vision statement\") dovrebbe essere tale da spronare i membri dell'organizzazione (o il singolo nel caso di \"visione\" personale) e renderli orgogliosi di farne parte.\nUn \"manifesto della visione\" efficace dovrebbe:\nEsempi di visione:"}
{"id": "698856", "revid": "28406", "url": "https://it.wikipedia.org/wiki?curid=698856", "title": "Valentiniano I di Bisanzio", "text": ""}
{"id": "698862", "revid": "287204", "url": "https://it.wikipedia.org/wiki?curid=698862", "title": "Maria Domenica Michelotti", "text": "Ha ricoperto la carica di Capitano Reggente da aprile 2000 a ottobre dello stesso anno, in coppia con Gian Marco Marcucci. Ha militato nel Partito Progressista Democratico Sammarinese e in seguito nel Partito dei Democratici (dal 2001) e nel Partito dei Socialisti e dei Democratici (dal 2005)."}
{"id": "698863", "revid": "729019", "url": "https://it.wikipedia.org/wiki?curid=698863", "title": "Ileo (intestino)", "text": "Nell'anatomia dell'apparato digerente lileo (lat. \"ileum\") \u00e8 la parte finale dell'intestino tenue, preceduto da duodeno e digiuno. \u00c8 separato dal cieco dalla valvola ileocecale.\nNell'uomo misura dai 2 ai 4 metri, diametro compreso tra i 2 e 3 cm ed il suo pH \u00e8 generalmente compreso tra 7 ed 8.\nLa sua funzione principale \u00e8 quella di assorbire la vitamina B12, gli acidi della bile ed eventuali prodotti non assorbiti dal digiuno."}
{"id": "698865", "revid": "28406", "url": "https://it.wikipedia.org/wiki?curid=698865", "title": "Graziano di Bisanzio", "text": ""}
{"id": "698868", "revid": "289247", "url": "https://it.wikipedia.org/wiki?curid=698868", "title": "Oswald di Northumbria", "text": ""}
{"id": "698870", "revid": "6923", "url": "https://it.wikipedia.org/wiki?curid=698870", "title": "Gian Marco Marcucci", "text": "Incarichi di partito.\nIscritto al Partito Democratico Cristiano Sammarinese fino al 2007, dove ha ricoperto l'incarico di vicesegretario del partito ed \u00e8 stato membro della Direzione Centrale.\nDal 4 luglio 2007 insieme ad altri consiglieri ed amici \u00e8 stato cofondatore del Partito EuroPopolari per San Marino.\n, a seguito di fusione partitica, ricopre l'incarico di presidente del Partito \"Unione per la Repubblica\".\nIncarichi Istituzionali.\nEletto in Consiglio Grande e Generale per la prima volta nel 1998 e successivamente sempre riconfermato.\n\u00c8 stato Capitano Reggente da aprile ad ottobre 2000 in coppia con Maria Domenica Michelotti.\nHa ricoperto la carica di Segretario di Stato per il Lavoro, la Cooperazione e le Poste dal 3 dicembre 2008 al 15 marzo 2011.\n\u00c8 stato presidente delle seguenti commissioni:\n\u00c8 membro della:\n\u00c8 stato fra i promotori della fondazione internazionale \u201cLes Equipes Internationelles\u201d (LEI), presieduta dal senatore Francesco Cossiga, Presidente Emerito della Repubblica Italiana, che ha quale scopo quello di diffondere in Europa il pensiero democratico cristiano e fa parte del consiglio di amministrazione della fondazione medesima.\n\u00c8 stato cofondatore dell'associazione A.S.L.E.M. (Associazione Sammarinese Leucemie e Mielosi)\n\u00c8 stato dal 1983 presidente della Federazione Sportiva Sammarinese Arti Marziali.\n\u00c8 componente di diverse associazioni sammarinesi e di volontariato: Cuore e Vita, A.V.S.S., Associazione Micologica, Federazione dei Campeggiatori, Attiva-Mente, Universit\u00e0 del Sorriso.\nNel periodo dal 1981 al 1982 ha ricoperto il ruolo di comandante della Polizia Civile di San Marino.\nDal 1982 al 1984 \u00e8 stato avvocato presso l'Avvocatura dello Stato. \u00e8 libero professionista, avvocato e notaio."}
{"id": "698871", "revid": "67216313", "url": "https://it.wikipedia.org/wiki?curid=698871", "title": "Ministeri", "text": ""}
{"id": "698873", "revid": "123469597", "url": "https://it.wikipedia.org/wiki?curid=698873", "title": "Pulcheria", "text": "\u00c8 venerata come santa dalla Chiesa cattolica e dalla Chiesa ortodossa.\nBiografia.\nAppartiene alla Dinastia Teodosiana. Figlia di Arcadio e di sua moglie Elia Eudossia, e nipote dell'Imperatore Teodosio I il Grande, Pulcheria era sorella maggiore di Teodosio II. Quando questi sal\u00ec al trono nel 408 era solo un bambino: la reggenza venne presa dal potente prefetto del pretorio Flavio Antemio, ma nel 414 Pulcheria divenne imperatrice e assunse la reggenza. Fece voto di castit\u00e0, per evitare di essere obbligata a sposare un generale germanico, tra i quali, come primo pretendente, vi era l'alano Ardaburio Aspare.\nDal 416 Teodosio II inizi\u00f2 a regnare da solo, ma sempre sotto la forte influenza della sorella. Nello stesso anno Pulcheria fece rimuovere al fratello tutti i pagani impiegati nell'amministrazione civile; ella era cristiana devota, e sotto la sua influenza sia Teodosio II che sua moglie Elia Eudocia si convertirono al Cristianesimo. Nel 421 Teodosio II dichiar\u00f2 guerra alla Persia con la motivazione che Pulcheria aveva suggerito: la persecuzione da parte dei Persiani nei confronti dei cristiani. Pulcheria non si oppose invece all'Arianesimo, la forma di Cristianesimo esercitata dalle trib\u00f9 germaniche.\nTeodosio II inizialmente sostenne il patriarca di Costantinopoli Nestorio, ma Pulcheria, con l'aiuto del patriarca di Alessandria Cirillo, lo convinse a rimuoverlo dall'incarico; Nestorio fu esiliato nel 435. Pulcheria inoltre convinse suo fratello a cacciare gli Ebrei da Costantinopoli ed a distruggere le sinagoghe ivi edificate.\nNel 441 Crisafio, il \"cubicularius\" imperiale, convinse Teodosio II ad allontanare Pulcheria dal potere imperiale, anche se in pratica Crisafio prese semplicemente il posto di Pulcheria usando Teodosio II come un burattino. Nel 450, quando l'imperatore mor\u00ec, a Pulcheria fu permesso di ritornare a corte. Allora Crisafio e Pulcheria lottarono per il controllo del trono dopo la morte di Teodosio II; Pulcheria si alle\u00f2 con gli ufficiali militari germanici, Aspare e Marciano, affermando che Teodosio II aveva dichiarato che Marciano sarebbe stato il suo successore. L'unione con Marciano venne organizzata con l'accordo che sarebbe stato rispettato il voto di castit\u00e0 di Pulcheria.\nNel 451 Pulcheria contribu\u00ec ad organizzare il concilio di Calcedonia per condannare il nestorianesimo. Il Concilio inoltre condann\u00f2 il secondo concilio di Efeso, del 449, che aveva sostenuto l'eresia monofisita dell'abate Eutiche, il quale fu deposto ed esiliato a Calcedonia. A Calcedonia Pulcheria riconobbe che Flaviano di Costantinopoli era morto da martire, perch\u00e9 aveva contrastato le dottrine che predicava Eutiche e perci\u00f2 era stato ucciso dai sostenitori di questi.\nPulcheria fece costruire molte nuove chiese a Costantinopoli, molte delle quali consacrate alla vergine Maria. Pulcheria mor\u00ec nel luglio del 453, lasciando Aspare come custode del trono di d'Oriente, su cui era seduto Marciano.\nDopo secoli di permanenza presso le Catacombe di Priscilla, nel 1671 ebbero definitiva sepoltura presso la Chiesa di San Teonisto e Compagni Martiri a Mogliano Veneto, ove giacciono a tutt'oggi.\nSanta.\nPulcheria \u00e8 stata riconosciuta come santa dalla Chiesa cattolica e della Chiesa ortodossa. Nel Martirologio romano \u00e8 ricordata il 10 settembre."}
{"id": "698877", "revid": "287204", "url": "https://it.wikipedia.org/wiki?curid=698877", "title": "La nera di... (raccolta)", "text": "La nera di... \u00e8 una raccolta di tredici racconti dello scrittore e regista senegalese Ousmane Semb\u00e8ne.\nI racconti, come afferma lo stesso autore, si susseguono secondo un ordine cronologico di composizione e non per tematiche o per filoni narrativi anche se a ben osservare la serie degli scritti e la sequenza dei film hanno un comune svolgimento.\nSe si confronta il primo racconto, \"Di fronte alla storia\", e l'ultimo, \"Il Voltaico\" si vede che l'autore ha operato in chiave di risalita sociale e storica (la citt\u00e0 di Dakar oggi, la savana allora, la famiglia tra modernit\u00e0 e tradizione, la trib\u00f9 tra libert\u00e0 e schiavit\u00f9). La figura e il ruolo del narratore assumono poi una rilevanza particolare soprattutto in una cultura che rivendica la sua oralit\u00e0.\nRacconti.\nDi fronte alla storia.\nLa scena si svolge davanti al cinema \"Mali\", nel popoloso quartiere di Rebeuse, che proietta il film storico \"Sansone e Dalila\". La funzione narrativa non viene svolta dalla voce narrante ma viene affidata ad una macchina da presa. Essa si focalizza sulle persone in fila e riprende in alternanza la discussione e la rottura di una coppia di intellettuali occidentalizzati e una famiglia tradizionale con un padre solenne, due mogli arrendevoli e tanti bambini. Il compito di informare i lettori sui precedenti della storia e sulla morale, viene affidato tre giovani indecisi se entrare o meno a vedere il film."}
{"id": "698878", "revid": "1543377", "url": "https://it.wikipedia.org/wiki?curid=698878", "title": "Porsche 912", "text": "La Porsche 912, prodotta dal 1965 al 1969 era una variante economica della pi\u00f9 celebre Porsche 911.\nProfilo e contesto.\nDi quest'ultima la \"912\" conservava la carrozzeria coup\u00e9 (e dal 1966 anche targa) e l'intera meccanica, a parte il motore, che era il 4 cilindri boxer raffreddato ad aria di 1584 cm\u00b3 da 90 CV dell'ultima Porsche 356 SC. Semplificati, rispetto alla \"911\" anche gli interni.\nFu messa in produzione come modello di transizione tra l'uscita di listino della \"356 SC\" e l'arrivo della Volkswagen-Porsche 914.\nOttenne un buon successo, grazie all'identit\u00e0 estetica con la sorella maggiore a 6 cilindri e al prezzo di listino sensibilmente inferiore.\nLe prestazioni erano modeste, ma i consumi contenuti compensavano.\nLa sua produzione cess\u00f2 alla fine del 1969 per far posto alla \"914\", tuttavia nel 1976 fu prodotta una piccola serie di \"912 E\" con motore 4 cilindri boxer 2 litri (di origine Volkswagen) a iniezione da 86\u00a0CV per il mercato nordamericano."}
{"id": "698880", "revid": "1432487", "url": "https://it.wikipedia.org/wiki?curid=698880", "title": "Marino Bollini", "text": "Ha ricoperto quattro volte la carica di Capitano Reggente: da aprile 1979 ad ottobre 1979 in coppia con Lino Celli; da ottobre 1984 ad aprile 1985 in coppia con Giuseppe Amici; da aprile 1995 ad ottobre 1995 in coppia con Settimio Lonfernini; da ottobre 1999 ad aprile 2000 in coppia con Giuseppe Arzilli. \u00c8 dal 2005 esponente del Partito dei Socialisti e dei Democratici, dopo aver a lungo militato nel Partito Socialista Sammarinese."}
{"id": "698883", "revid": "124427803", "url": "https://it.wikipedia.org/wiki?curid=698883", "title": "Val Monastero", "text": "La Val Monastero (\"Val M\u00fcstair\" in romancio e \"M\u00fcnstertal\" in tedesco) \u00e8 una valle alpina italo-svizzera dei Grigioni e dell'Alto Adige attraversata dal Rio Ram (\"Rom\" in romancio, \"Rambach\" in tedesco) che sfocia nell'Adige. Incomincia dal Passo del Forno (in romancio Pass dal Fuorn, 2149\u00a0m) ed \u00e8 la valle pi\u00f9 orientale della Svizzera, circondata dalle Alpi della Val M\u00fcstair. \nPur facendo interamente parte della regione geografica italiana \u00e8 per la maggior parte all'interno del territorio svizzero e soltanto la parte finale (a sud-est) \u00e8 italiana. Per questa valle pass\u00f2 Carlo Magno durante il suo viaggio verso Roma, dove ricevette l'incoronazione nell'800 d.C..\nGeografia fisica.\nOrografia.\nLe montagne principali che contornano la valle sono:\nGeografia antropica.\nComuni della valle.\nNella parte svizzera, cantone dei Grigioni:\nNella parte italiana, regione Trentino-Alto Adige, provincia di Bolzano:\nSociet\u00e0.\nLingua.\nLa lingua della parte svizzera (alta e media valle) \u00e8 romancio, quella della bassa valle (italiana) \u00e8 tedesco, inoltre vivono nella valle persone parlanti ladino dolomitico (meno dell'1%) e italiano (meno del 4%). I comuni italiani fino agli inizi dell'800 erano di madrelingua romancia.\nReligione.\nL'alta valle (Santa Maria, Valchava, L\u00fc-L\u00fcsai, Fuldera e Tschierv) \u00e8 protestante, la bassa valle (M\u00fcstair, Tubre e Glorenza) \u00e8 cattolica. Sono presenti anche altri religioni come i neo-apostolici ed i testimoni di Geova."}
{"id": "698886", "revid": "1543377", "url": "https://it.wikipedia.org/wiki?curid=698886", "title": "Labirinto", "text": "Il labirinto \u00e8 una struttura, solitamente di vaste dimensioni, costruita in modo tale che risulti difficile per chi vi entra trovare l'uscita.\nAnticamente per lo pi\u00f9 unicursale, ovvero costituito da un unico involuto percorso che conduceva inesorabilmente al suo centro, il labirinto \u00e8 poi diventato sinonimo di tracciato multiviario o multicursale. In alternativa un tracciato inestricabile di strade, si pu\u00f2 definire come un \"dedalo,\" termine chiaramente nato dalla figura del mitico Dedalo, il leggendario costruttore del labirinto di Creta per il re Minosse, il pi\u00f9 noto tra quelli dell'antichit\u00e0.\nOrigine del nome.\n\"Labirinto\" deriva dal nome greco \"lab\u00fdrinthos\" (\u03bb\u03b1\u03b2\u03cd\u03c1\u03b9\u03bd\u03b8\u03bf\u03c2), usato nella mitologia per indicare il labirinto di Cnosso. La parola \u00e8 di origine pre-greca e Arthur Evans espresse la sua ipotesi supponendo la sua derivazione dal lidio \"labrys\", bipenne, l'ascia a due lame, simbolo del potere reale a Creta. \"Labirinto\" vuol dire \"palazzo dell'ascia bipenne\" con il suffisso \"-into\" a significare \"luogo\" su modello del greco \"Corinto\", cio\u00e8 il palazzo del re Minosse a Cnosso. La planimetria era intricata al punto da far supporre che l'ispirazione per la leggenda del labirinto fu raccolta proprio da questa specifica situazione. A sostegno dell'ipotesi sono state ritrovate all'interno del palazzo diverse raffigurazioni dell'ascia bipenne. La connessione tra \"bipenne\" e \"luogo intricato\" sarebbe data dalla pietra e la parola in origine avrebbe significato \"gallerie nelle miniere\", da un relitto egeo *\"labur-\", \"pietra\".\nUn'ipotesi alternativa \u00e8 stata avanzata da Giovanni Pugliese Carratelli. Una serie di toponimi caratterizzati dai suffissi \"-ss-\" o \"-tt-\" e \"-nd\" o \"-nt(h)-\" (per esempio \"Parnass\u00f3s\", \"Lab\u00fdrinthos\", \"K\u00f3rinthos\", \"Zakynth\u00f3s\") indicherebbero la linea di espansione luvia, ricca di fermenti culturali dall'Anatolia a Creta allo Ionio, se non anche oltre, lungo quella \"rotta dei metalli\", seguita in epoca storica anche da fenici e greci.\nLabirinti dell'antichit\u00e0.\nLo storico latino Plinio nella sua \"Naturalis historia\" menziona quattro labirinti: il labirinto di Cnosso a Creta, il labirinto di Lemno in Grecia, il labirinto di Meride in Egitto e il labirinto di Porsenna in Italia.\nIl termine \"labirinto\" indicava sempre soltanto un labirinto unicursale, con una sola entrata e un unico vicolo cieco in fondo al percorso, di forma quadrata o pi\u00f9 spesso circolare come nell'illustrazione; questo tipo di labirinto \u00e8 conosciuto come \"labirinto classico\". Nel dialogo socratico \"Eutidemo\", Platone fa parlare Socrate descrivendo la struttura labirintica del dialogo: \nRisulta evidente da queste righe come Platone parli di un labirinto unicursale, in cui le uniche due possibilit\u00e0 sono di giungere alla meta o di ritrovarsi al punto di partenza, cio\u00e8 all'entrata.\nLabirinti antichi nel Nuovo Mondo.\nNella cultura dei nativi americani un mito del popolo dei Tohono O'odham parla di un dio creatore, conosciuto con il nome di I'itoi, che risiede in un labirinto sotterraneo. Il labirinto sarebbe stato scavato dal dio sotto la montagna di Baboquivari, in Arizona, per confondere i propri nemici e impedire loro di seguirlo e si crede che gli antenati dei primi Tohono O'odham siano stati portati sulla superficie dal labirinto sotterraneo di I'itoi, dove anticamente risiedevano. Della leggenda rimane un motivo decorativo che ritrae un uomo stilizzato all'ingresso di un labirinto, molto frequente nelle incisioni rupestri e nei cesti prodotti dai nativi.\nLabirinti medievali.\nIl pi\u00f9 antico labirinto in una chiesa cristiana \u00e8 quello sul pavimento della Basilica di San Vitale a Ravenna (VI secolo). Durante il dodicesimo e il tredicesimo secolo un tracciato a forma di labirinto, sempre unicursale, inizi\u00f2 a essere raffigurato nella pavimentazione interna delle cattedrali gotiche, come nel caso del duomo di Siena e delle cattedrali di Chartres, Reims e Amiens in Francia. Questi labirinti rappresentano il cammino simbolico dell'uomo verso Dio e spesso il centro del labirinto rappresentava la \"citt\u00e0 di Dio\". La funzione del labirinto \u00e8 quella di essere un simbolo del pellegrinaggio o del cammino di espiazione: spesso veniva percorso durante la preghiera e aveva la validit\u00e0 di un pellegrinaggio per chi non poteva intraprendere un vero viaggio. Il passaggio attraverso il labirinto era chiamato anche \"pellegrinaggio\". Bisognava seguire un cammino obbligato e durante il tragitto non si poteva mai ripassare attraverso un punto gi\u00e0 superato o abbreviare il percorso. La lunghezza e la tortuosit\u00e0 del percorso alludevano alle difficolt\u00e0 che si possono incontrare seguendo il cammino spirituale. Con il passare del tempo questa originale funzione and\u00f2 perduta e il labirinto sulla pavimentazione inizi\u00f2 a essere visto sempre pi\u00f9 spesso come \"un gioco senza senso, una perdita di tempo\", quindi molti di essi vennero distrutti. Sulla quarta di copertina dell'edizione Bompiani del romanzo \"Il nome della rosa\", Umberto Eco riporta una nota riferita all'immagine sulla copertina, nota che recita: \u00abIn copertina lo schema del labirinto che appariva sul pavimento della cattedrale di Reims. A pianta ottagonale, recava ai quattro ottagoni laterali l'immagine dei maestri muratori, coi loro simboli, e al centro - si dice - la figura dell'arcivescovo Aubri de Humbert che pose la prima pietra della costruzione. Il labirinto fu distrutto nel XVIII secolo dal canonico Jacquemart perch\u00e9 gli dava fastidio l'uso giocoso che ne facevano i bambini i quali, durante le funzioni sacre, cercavano di seguirne gli intrichi, per fini evidentemente perversi.\u00bb\nNello stesso periodo furono costruiti pi\u00f9 di 500 labirinti in Scandinavia, con differenti scopi. Questi labirinti, costruiti per lo pi\u00f9 in riva al mare, erano costituiti da pietre allineate a formare un percorso intricato nel quale si credeva potessero essere intrappolati gli spiriti maligni o i venti sfavorevoli alla spedizione di pesca. Il pescatore entrava nel labirinto e, raggiuntone il centro, incitava gli spiriti a seguirlo, per poi fuggire fuori. Questi labirinti sono conosciuti con diversi nomi, tutti traducibili con le parole \"Citt\u00e0 di Troia\" (\"Troy Town\" in inglese): il nome deriva dalla leggenda secondo la quale le mura della citt\u00e0 di Troia erano costruite in modo cos\u00ec complesso da impedire l'uscita ai nemici che vi fossero entrati.\nLabirinti del Rinascimento e dell'Et\u00e0 Moderna.\nI labirinti vegetali, o di verzura, sono realizzati a partire dal Rinascimento con siepi di diverse specie all'interno dei sontuosi giardini della nobilt\u00e0. Oggigiorno se ne contano oltre quattrocento in diversi paesi.\nIn Italia troviamo labirinti vegetali in Veneto, in bosso nei giardini di Villa Pisani a Stra e di Villa Barbarigo a Valsanzibio, nel giardino di Villa Giusti a Verona e nel parco del \"Castello di San Pelagio\" in provincia di Padova. A Venezia sull'Isola di San Giorgio Maggiore si trova un labirinto in bosso che s'ispira al racconto di Borges \"Il giardino dei sentieri che si biforcano\". Altri labirinti si trovano in Piemonte nei giardini del Castello di Masino a Caravino e in quelli della Reggia di Venaria Reale (Torino) che ha un labirinto di girasoli; nel Lazio in provincia di Viterbo al Castello Ruspoli; in Toscana a Villa Garzoni (Collodi). A Fontanellato (Parma) \u00e8 presente il Labirinto della Masone di Franco Maria Ricci, attualmente il pi\u00f9 grande del mondo perch\u00e9 si estende per 7 ettari.\nIn Sicilia in provincia di Ragusa si trova un labirinto in pietra nel castello di Donnafugata.\nA Vienna il castello di Sch\u00f6nbrunn ha un antico labirinto. In Francia sono celebri i labirinti dei giardini di Reignac-sur-Indre, del castello di Chenonceau e del castello di Villandry. In Gran Bretagna la residenza reale di Hampton Court ha un famoso labirinto, mentre il pi\u00f9 lungo del mondo si trova a \"Longleat-Hedge-Maze\". In Cornovaglia si trova il labirinto di \"Glendurgan\", in Irlanda del Nord quello di \"Castlewellan\" (\"Castlewellan Forest Park\"). \nMolti labirinti di siepi sono presenti anche in Australia, Stati Uniti, Cina, Argentina, Messico e Indonesia.\nLabirinti contemporanei.\nDal Dopoguerra in avanti il labirinto come simbolo vive un nuovo rinascimento, si sperimentano forme e materiali, si realizzano labirinti vegetali ed installazioni in aeroporti, zoo, scuole, biblioteche e con opere di land art. Recentemente si \u00e8 ripreso il simbolo del labirinto con nuovo interesse e sono state riprese le tecniche costruttive che caratterizzano il labirinto. Alcuni esempi sono il Willen Park di Milton Keynes e il Tapton Park di Chesterfield in Inghilterra, la Grace Cathedral di San Francisco, la Old Swedes Church di Wilmington (Delaware) negli Stati Uniti, il labirinto nella zona del vecchio porto di Montr\u00e9al e la Trinity Square a Toronto, in Canada. In Italia \u00e8 stato realizzato un labirinto di circa 700 m\u00b2 nello spazio polifunzionale della Scuola Monteverde ad Acqui Terme. Presso Parma si trova il Labirinto della Masone, un parco culturale con un grande labirinto di bamb\u00f9.\nIl labirinto nella cultura.\nIl tema del labirinto \u00e8 stato ripreso da vari artisti, nella letteratura e nelle arti grafiche, sfruttando di volta in volta diverse metafore evocate dall'immagine del labirinto.\nIn un'opera teatrale della drammaturga macedone Ilinka Crvenkovska la metafora del labirinto \u00e8 usata per indagare la capacit\u00e0 dell'uomo di controllare il proprio destino. Nella rappresentazione Teseo \u00e8 ucciso dal Minotauro, che a sua volta viene ucciso dagli abitanti della citt\u00e0.\nLo scrittore argentino Jorge Luis Borges ha dedicato diverse novelle al tema del labirinto, che spesso simboleggia l'imperscrutabilit\u00e0 del disegno divino che ha creato l'universo (come ne \"La biblioteca di Babele\", \"La casa di Asterione\"), o l'universo stesso (come ne \"I due re e i due labirinti\"), o la conoscenza umana, pur sempre limitata per\u00f2 rispetto a quella divina (\"L'immortale\", oppure \"Esame dell'opera di Herbert Quain\"); o ancora l'intrico della trama ordita da un uomo (\"Il giardino dei sentieri che si biforcano\", o \"Abenjac\u00e0n il Bojar\u00ec, ucciso nel suo labirinto\").\nGran parte delle opere di Borges partecipano in misura minore o maggiore del labirinto e hanno influenzato altri autori, come ad esempio Umberto Eco con \"Il nome della rosa\" e Mark Z. Danielewski con \"Casa di foglie\". In particolare nel romanzo \"Il nome della rosa\" Eco parla del labirinto all'interno della biblioteca del monastero come di un \"labirinto multicursale\", cio\u00e8 un labirinto con pi\u00fc percorsi, a differenza di quelli a percorso unico come si usavano costruire all'epoca (1327). Con questo l'autore commette un anacronismo. probabilmente volontario, perch\u00e9 in un labirinto unicursale sarebbe stato impossibile perdersi e la trama ne avrebbe risentito; i primi labirinti multicursali nacquero infatti intorno alla met\u00e0 del sedicesimo secolo, disegnati dall'architetto italiano Francesco Segala. Lo stesso Umberto Eco, nel saggio \"Dall'albero al labirinto\", traccia la storia del tentativo di classificare la realt\u00e0 tramite un dizionario o un'enciclopedia e associa l'evoluzione dell'enciclopedia all'evoluzione storica del labirinto, da unicursale a multicursale a rete.\nLa \"sfida del labirinto\" \u00e8 un saggio di Italo Calvino pubblicato sulla rivista Il Menab\u00f2 (numero 5, 1962) in cui lo scrittore sostiene che, poich\u00e9 il mondo moderno \u00e8 un labirinto di possibilit\u00e0, incertezze e pericoli, l\u2019atteggiamento pi\u00f9 giusto e pi\u00f9 umano \u00e8 quello di chi ci si avventura dentro con coraggio, opponendo la forza della ragione e dell\u2019arte all\u2019avanzare distruttivo e insensato del caos. \nMolti altri autori si sono occupati di labirinti, come ad esempio l'autore di fantascienza Roger Zelazny che nella serie di romanzi delle \"Cronache di Ambra\" cita un labirinto chiamato \"il Disegno\" che permette a chi lo percorre di muoversi verso realt\u00e0 alternative.\nNelle arti figurative il labirinto \u00e8 usato come soggetto ad esempio da Piet Mondrian (\"Diga e Oceano\", 1915), Joan Mir\u00f3 (\"Labirinto\", 1923), Pablo Picasso (\"Minotauromachia\", 1935), Maurits Escher (\"Relativit\u00e0\", 1953), Friedensreich Hundertwasser (\"Labirinto\", 1957), Jean Dubuffet (\"Logological Cabinet\", 1970), Richard Long (\"Connemara sculpture\", 1971), Aldo Spinelli (Labirinto, 1972), Joe Tilson (\"Earth Maze\", 1975), Richard Fleischner (\"Chain link maze\", 1978), Istv\u00e0n Orosz (\"Atlantis anamorphosis\", 2000).\nIl labirinto compare anche nel cinema, per esempio in \"Il gabinetto del dottor Caligari\" (compresa la fuorviante versione del 1962), \"Noi siamo le colonne\", \"Fellini Satyricon\", \"Gli insospettabili\", \"L'uovo del serpente\", \"Shining (film)\" di Stanley Kubrick che modifica le siepi animate dell'omonimo romanzo di Stephen King e mantiene la struttura labirintica dell'Overlook Hotel, \"Tron\", \"Labyrinth - Dove tutto \u00e8 possibile\", \"Il nome della rosa\" dall'omonimo romanzo di Eco, \"Orlando\", \"Cube - Il cubo\", \"Il labirinto del fauno\", \"Inception\".\nNella letteratura moderna per ragazzi la figura del labirinto compare in \"Harry Potter e il calice di fuoco\", \"\" e \"Il labirinto\", romanzo di James Dashner.\nMetodi per uscire da un labirinto.\nIl matematico svizzero Eulero fu uno dei primi ad analizzare matematicamente i labirinti, gettando le basi della branca della matematica nota come topologia. Sono stati sviluppati vari algoritmi di risoluzione dei percorsi dei labirinti.\nAlgoritmo random.\nL'algoritmo random consiste nel proseguire nel labirinto finch\u00e9 non viene raggiunto un incrocio, e a quel punto fare una scelta casuale sulla via da prendere. L'algoritmo prevede di tornare indietro nel caso ci si trovi di fronte a un vicolo cieco. \u00c8 un metodo molto semplice, che pu\u00f2 essere eseguito anche da robot poco raffinati.\nRegola della mano.\nIl procedimento consiste nell'appoggiare la mano destra, o la sinistra, alla parete destra del labirinto, o rispettivamente alla parete sinistra, all'entrata del labirinto e scegliere l'unico percorso che permetta di non staccare mai la mano dalla parete scelta fino a raggiungere una delle eventuali altre uscite o il punto di partenza. Nel caso particolare di una sola uscita l'algoritmo conduce a un vicolo cieco da cui si ritorna al punto di partenza semplicemente continuando a seguire la parete prescelta.\nAlgoritmo di Tremaux.\nL'algoritmo di Tremaux, o metodo iterativo, consiste nel seguire un percorso scelto a caso all'interno del labirinto fino a raggiungere un incrocio e marcare la via che \u00e8 stata percorsa fino a quel momento: nel caso in cui il corridoio conduca a un vicolo cieco \u00e8 necessario tornare indietro fino all'incrocio precedente, marcando la via all'andata e al ritorno. Quando si giunge a un incrocio di pi\u00f9 corridoi si prende preferibilmente una via che non \u00e8 stata segnata come percorsa in precedenza e se ci\u00f2 non \u00e8 possibile si prende una via percorsa una sola volta. In ogni caso non \u00e8 permesso scegliere una via che \u00e8 stata gi\u00e0 marcata due volte. Iterando il procedimento per ogni incrocio che si trova sul proprio percorso, l'algoritmo permette di raggiungere l'uscita o, se il labirinto non ha altre uscite oltre a quella imboccata per entrare, di tornare all'entrata.\nIl labirinto negli esperimenti psicologici.\nLabirinti di piccole dimensioni in cui vengono introdotti tipicamente topi o ratti sono usati negli esperimenti psicologici. Alcuni esempi sono:\nLista di labirinti aperti al pubblico.\nAsia.\nsembra che questo labirinto sia stato progettato, ma non ancora realizzato"}
{"id": "698889", "revid": "400694", "url": "https://it.wikipedia.org/wiki?curid=698889", "title": "Minimum-Maximum", "text": "Minimum-Maximum \u00e8 il primo album dal vivo ufficiale del gruppo musicale tedesco Kraftwerk, pubblicato nel 2005. Le tracce sono state registrate durante le esibizioni del gruppo nel tour che prende il nome dell'album, intrapreso tra il 2003 e il 2004.\nDescrizione.\nCome in molti altri album dei Kraftwerk, anche per \"Minimum-Maximum\" sono state pubblicate due versioni, una in tedesco e una internazionale, le cui differenze si riscontrano nella lingua in cui vengono cantate alcune tracce.\nAll'interno dell'album compare come traccia inedita il brano \"Planet of Visions\", una versione riarrangiata del brano \"Expo 2000\" da parte del club techno di Detroit Underground Resistance.\nIl disco \u00e8 stato pubblicato il 6 giugno 2005 in Europa, il 7 giugno negli Stati Uniti, il 10 agosto in Giappone. Il 5 dicembre 2005 \u00e8 stata pubblicata la versione DVD dell'album, assieme al set \"Notebook\" contenente il CD, il DVD dell'album e un libro con foto del tour. Anche in questo caso sono state pubblicate le versioni tedesca e internazionale dell'album.\n\"Minimum-Maximum\" \u00e8 stato inoltre candidato nel 2006 per i Grammy Award."}
{"id": "698892", "revid": "767487", "url": "https://it.wikipedia.org/wiki?curid=698892", "title": "Shiki-Jitsu", "text": "Shiki-Jitsu \u00e8 un film del 2000 diretto da Hideaki Anno, alla sua seconda regia di un lungometraggio non di animazione dopo \"Love &amp; Pop\". \u00c8 basato sul racconto di Ajako Fujitani."}
{"id": "698894", "revid": "1874402", "url": "https://it.wikipedia.org/wiki?curid=698894", "title": "Thymus vulgaris", "text": "Il timo maggiore (Thymys vulgarius) \u00e8 una pianta perenne aromatica appartenente alla famiglia delle Lamiaceae.\nEtimologia.\nIl nome generico (\"Thymus\") deriva da un antico nome greco usato da Teofrasto (371 a.C. \u2013 Atene, 287 a.C.), un filosofo e botanico greco antico, discepolo di Aristotele, autore di due ampi trattati botanici, per una pianta profumata utilizzata come incenso nei sacrifici. L'epiteto specifico (\"vulgaris\") significa \"comune\".\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 2: 591. 1753\" del 1753.\nDescrizione.\nIl timo maggiore \u00e8 un piccolo arbusto, sempreverde e aghifoglie con crescita molto lenta, ed arriva ad una altezza di 10 \u2013 30\u00a0cm. La forma biologica \u00e8 camefita fruticosa (Ch frut), ma sono presenti anche altre forme biologiche come camefita suffruticosa (Ch suffr); sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm (le porzioni erbacee seccano annualmente e rimangono in vita soltanto le parti legnose). All'interno di queste piante sono presenti delle ghiandole essenziali (sono piante aromatiche).\nRadici.\nLe radici sono del tipo fascicolato.\nFusto.\nLa parte aerea del fusto \u00e8 legnosa, eretta (il portamento dei fusti \u00e8 subtortuoso) e ramosissima con la corteccia colorata di bruno. La sezione del fusto \u00e8 tetragona, quadrangolare, a causa della presenza di fasci di collenchima posti nei quattro vertici.\nFoglie.\nLe foglie, brevemente picciolate, lungo il fusto sono disposte in modo opposto (in genere a 2 a 2) e ogni coppia successiva \u00e8 disposta ad angolo retto rispetto alla sottostante (disposizione decussata). La forma della lamina \u00e8 lanceolata inizialmente con bordi appena revoluti, quindi completamente revoluti a tubo (apparentemente le foglie sono lineari). Le stipole sono presenti. Dimensione delle foglie: larghezza 3\u00a0mm; lunghezza 7 \u2013 9\u00a0mm.\nInfiorescenza.\nLe infiorescenze sono formate da alcuni fiori raccolti in verticilli a forma da subsferica a allungata (2 \u2013 3\u00a0cm) posizionati nella parte superiore dei rami. I verticilli sono distribuiti lungo il fusto pi\u00f9 o meno spaziati. Le brattee dell'infiorescenza, a forma lanceolata, sono simili alle foglie. Dimensione delle brattee: larghezza 2,5\u00a0mm; lunghezza 5\u00a0mm.\nFiore.\nI fiori sono ermafroditi, zigomorfi, tetrameri (4-ciclici), ossia con quattro verticilli (calice \u2013 corolla \u2013 androceo \u2013 gineceo) e pentameri (5-meri: la corolla e il calice, ossia il perianzio, sono a 5 parti). Lunghezza del fiore: 5 \u2013 6\u00a0mm.\nFrutti.\nIl frutto \u00e8 uno schizocarpo composto da 4 nucule (tetrachenio) secche, con forme da ovoidi a oblunghe, con superficie liscia e glabra. L'endosperma \u00e8 scarso o assente.\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Thymus\" \u00e8 descritto nella trib\u00f9 Mentheae (sottotrib\u00f9 Menthinae) appartenente alla sottofamiglia Nepetoideae.\nIl numero cromosomico di \"T. vulgaris\" \u00e8: 2n = 30.\nVariabilit\u00e0 interspecifica.\nIl genere \"Thymus\" \u00e8 molto difficile da \"trattare\" in quanto le varie specie sono molto simili ad un esame superficiale. Solamente dopo una analisi completa del portamento compreso l'apice vegetativo e i rami laterali \u00e8 possibile identificare un campione. Fondamentalmente si possono trovare tre tipi di portamento:\nImportante nell'identificare le varie specie \u00e8 anche il riconoscimento del carattere dei peli lungo il fusto: tipo, lunghezza e distribuzione. In particolare si riconoscono tre tipi di distribuzione dei peli:\nAnche il tipo di nervatura delle foglie \u00e8 soggetta a variabilit\u00e0 interspecifica. Si distinguono nervature \"forti\" quando i nervi sono pi\u00f9 sporgenti e colorati diversamente (paglierino) rispetto alla superficie della foglia; e nervature \"deboli\" per nervi meno rilevanti e colorati pi\u00f9 o meno di verde come le foglie.\nSottospecie.\nPer la specie di questa voce \u00e8 riconosciuta come valida la seguente sottospecie:\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSinonimi della sottospecie \"aestivus\"\nUsi.\nCucina.\nIl timo in cucina viene usato come aroma (condimento) o come t\u00e8. Si raccolgono i fiori e le foglie che vengono usati per insaporire minestre e carni.\nIl timo \u00e8 pianta mellifera, molto visitata dalle api che ne ricavano un ottimo miele, ma \u00e8 poco comune perch\u00e9 aree con sufficienti timi sono poche. Era considerato il migliore nella Grecia classica (miele del Monte Imetto).\nLe foglie di questa pianta contengono proteine, carboidrati, fibre e vitamine: A (retinolo), B1 (Tiamina), B2 (Riboflavina).\nAltri usi.\nIn estetica pu\u00f2 essere utilizzato nell'acqua del pediluvio per ottenere un'azione defaticante e disinfettante.\nFitoterapia.\nIn medicina viene usato per estrarre il timolo principio attivo usato in farmacologia come fungicida. L'olio essenziale di timo si utilizza contro la tosse e il mal di gola. In particolare secondo la medicina popolare questa pianta ha le seguenti propriet\u00e0 medicamentose:\nAltre notizie.\nIl timo maggiore in altre lingue \u00e8 chiamato nei seguenti modi:"}
{"id": "698895", "revid": "226458", "url": "https://it.wikipedia.org/wiki?curid=698895", "title": "Ludeca di Mercia", "text": "Sal\u00ec sul trono dopo la morte di Beornwulf, caduto in battaglia contro l'esercito dell'Anglia orientale. L'anno successivo anch'egli cadde combattendo contro quel regno.\n "}
{"id": "698898", "revid": "11959", "url": "https://it.wikipedia.org/wiki?curid=698898", "title": "Antemnae", "text": "Antemnae (dal latino \"ante amnes\", \"davanti ai fiumi\") fu un \"oppidum\" (villaggio fortificato) del \"Latium vetus\", i cui resti sono stati identificati sulla collina di Monte Antenne, che dall'antico abitato trae il nome, oggi sita all'interno del parco di Villa Ada, nel comune di Roma. Il sito domina la via Salaria e la confluenza tra i fiumi Tevere ed Aniene, posizione di rilevanza strategica da cui \u00e8 derivata la sua denominazione. I suoi abitanti erano detti Antemnati.\nStoria.\nDiverse le citazioni degli antichi scrittori riguardano l'origine della citt\u00e0: sabina del \"Latium vetus\", fondata dai Siculi e conquista poi dagli Aborigeni, una delle cinque citt\u00e0 che presero le armi contro i Troiani, pi\u00f9 antica di Crustumini.\nI Romani, guidati da Romolo assaltarono ed occuparono la citt\u00e0, dopo che gli Antemnati, a seguito dell'episodio del ratto delle Sabine, stavano razziando il territorio di Roma, approfittando dell'assenza dei Romani, impegnati nello scontro con i Ceninensi. Dopo il vittorioso scontro Romolo, celebrato il suo secondo trionfo, vi invi\u00f2 dei coloni romani.\nSecondo il racconto di Plinio il Vecchio la citt\u00e0 fu sottomessa da Romolo dopo la sconfitta del suo re Tito Tazio, che venne associato al regno romano.\nAntemnae sostenne il tentativo di Tarquinio il Superbo, alleatosi per l'occasione con Porsenna, di riprendere il controllo di Roma.\nLa citt\u00e0 divenuta avamposto romano fu fortificata. In et\u00e0 tardo-arcaica e repubblicana vi fu un tempio dedicato a Giunone. Tuttavia a partire dal III secolo a.C. la citt\u00e0 conobbe la sua decadenza. \nNell'82 a.C. la localit\u00e0 vide l'episodio conclusivo della battaglia di Porta Collina, combattuta tra le legioni della fazione aristocratica guidata da Lucio Cornelio Silla e un esercito formato dalle legioni della fazione dei populares e dalle milizie italiche guidate dal condottiero sannita Ponzio Telesino che marciavano su Roma. La battaglia conclusiva, combattuta davanti ad Antemnae, vide la vittoria delle truppe condotte da Silla e la sconfitta dei \"mariani\". In seguito, verso il I secolo a.C., la citt\u00e0 fu sostituita da una villa romana.\nFu quindi inclusa da Plinio il Vecchio nella sua lista di citt\u00e0 scomparse.\nSito archeologico.\nLa sua prima identificazione si deve ad Antonio Nibby nel 1834, anche grazie alle citazioni letterarie di Strabone e Plutarco, che la ponevano poco fuori Porta Collina. La localizzazione del sito del Nibby ottenne per\u00f2 un generale consenso solo con gli scavi del 1878 per la costruzione del Forte Antenne. Successive indagini archeologiche si sono svolte nel 1978 e nel 1986.\nIl sito della citt\u00e0 \u00e8 stato identificato con l'altura situata in corrispondenza della confluenza del fiume Aniene nel Tevere, oggi all'interno di Villa Ada ai Parioli a Roma, a conferma dall'emitologia del nome che deriverebbe dalla locuzione \"ante amnes\" (\"davanti ai fiumi\").\nIl sito archeologico, che si trova all'interno di Villa Ada, nel punto in cui l'Aniene confluisce nel Tevere, \u00e8 stato in gran parte distrutto a seguito della costruzione del forte Antenne, tra il 1877 e il 1891. Le mura della citt\u00e0, realizzate in cappellaccio tramite \"opus quadratum\", alte anche 7 metri (secondo le misurazioni effettuate prima della costruzione del forte) sono state datate fra la fine del VI e gli inizi del V secolo a.C..\nDell'abitato si conoscono diverse fondazioni in tufo e delle coperture in tegola. Sarebbero noti anche degli impianti idraulici, anche se una cisterna \u00e8 stata distrutta durante i lavori ottocenteschi. Un edificio cultuale del VII secolo ha evidenziato alcuni reperti votivi, che farebbero pensare a una venerazione di Giunone Sospita: qui \u00e8 stata rinvenuta un'antefissa con la riproduzione di Giunone con un elmo realizzato con elementi bovini, ed oggi esposto al Museo nazionale romano, datata all'inizio del quinto secolo."}
{"id": "698901", "revid": "1762097", "url": "https://it.wikipedia.org/wiki?curid=698901", "title": "Penelope", "text": "Penelope (gr. \u03a0\u03b7\u03bd\u03b5\u03bb\u03cc\u03c0\u03b5\u03b9\u03b1, -\u03b1\u03c2, poi \u03a0\u03b7\u03bd\u03b5\u03bb\u03cc\u03c0\u03b7, -\u03b7\u03c2; lat. \"P\u0113n\u0115l\u014fpe, -es\") \u00e8 una figura della mitologia greca, figlia di Icario e di Policaste (o di Peribea), moglie di Ulisse, regina di Itaca, madre di Telemaco, Poliporte e Arcesilao. Discendeva da parte di padre dal grande eroe Perseo (Icario era suo nipote) ed era cugina di Elena. Prende il nome da un mito riguardante la sua infanzia:\nquando nacque fu gettata in mare per ordine del padre e fu salvata da alcune anatre che, tenendola a galla, la portarono verso la spiaggia pi\u00f9 vicina. Dopo questo evento, i genitori la ripresero con loro e le diedero il nome di Penelope (che significa appunto \"anatra\"). Tuttavia per alcuni il nome \u00e8 connesso all'evento della tela che la vide protagonista nell'Odissea (dal gr. p\u0113n\u00e9, tela).\nAttese per vent'anni il ritorno di Ulisse, partito per la guerra di Troia, crescendo da sola il piccolo Telemaco e evitando di scegliere uno tra i proci, nobili pretendenti alla sua mano, anche grazie al famoso stratagemma della tela: di giorno tesseva il sudario per Laerte, padre di Ulisse, mentre di notte lo disfaceva. Avendo promesso ai proci che avrebbe scelto il futuro marito al termine del lavoro, rimandava all'infinito il momento della scelta. L'astuzia di Penelope, tuttavia, dur\u00f2 meno di quattro anni a causa di un'ancella traditrice che rifer\u00ec ai proci l'inganno della regina. Alla fine, Ulisse torn\u00f2, uccise i proci e si ricongiunse con la moglie. Penelope \u00e8 il simbolo per antonomasia della fedelt\u00e0 coniugale femminile. Tornato nuovamente a casa dopo l'estremo viaggio, Ulisse pot\u00e9 nuovamente godere della moglie e secondo una versione la rese incinta di altri due figli: Poliporte e Arcesilao.\nLa tela di Penelope.\nLa tela di Penelope fu un celebre stratagemma, narrato nell'Odissea, creato da Penelope, che per non addivenire a nuove nozze, stante la prolungata assenza da Itaca del marito Ulisse, aveva subordinato la scelta del pretendente all'ultimazione di quello che avrebbe dovuto essere il sudario di Laerte, padre di Ulisse. Per impedire che ci\u00f2 accadesse la notte disfaceva ci\u00f2 che tesseva durante il giorno. Tutt'oggi si cita la tela di Penelope per riferirsi ad un lavoro buono nelle intenzioni ma \"impossibile\", che non potr\u00e0 mai avere termine perch\u00e9 ogni volta ricomincia dall'inizio.\nPareri secondari.\nNon tutte le versioni sostengono la castit\u00e0 e la fedelt\u00e0 di Penelope verso il marito; secondo alcune leggende la donna am\u00f2 il dio Ermes, con il quale condivise il suo letto e dal quale fu addirittura resa incinta, concependo il dio Pan; un'altra versione sostiene invece che cedette al proco Anfinomo.\nNella stessa Odissea, infatti, Penelope ha un comportamento ambiguo nei confronti dei proci: secondo un'interpretazione, desiderosa di risposarsi non prende questa decisione perch\u00e9 teme il giudizio del popolo. Nell'epitome della Biblioteca di Apollodoro \u00e8 riportato che Ulisse, tornato in possesso di Itaca, rispedisce la moglie dal padre Icario perch\u00e9 si era fatta sedurre da Antinoo, uno dei proci.\nCaratteristiche di Penelope.\nPenelope rappresenta, all'interno dell'Odissea, l'ideale di donna del mondo omerico, un vero e proprio modello di comportamento. Ella \u00e8 la sintesi di bellezza, regalit\u00e0, pudore, fedelt\u00e0 e astuzia. Una donna capace di aspettare l'uomo che ama, senza mai dubitare del suo amore.\nInfatti, viene definita alter ego di Odisseo Ulisse, come per il figlio Telemaco.\nInfluenza culturale.\nPer Dante Alighieri neppure l'amore di Penelope trattenne Ulisse dal folle viaggio oltre le colonne d'Ercole, descritto nel famoso canto dell'Inferno nella Divina Commedia. Boccaccio non crede alle sue infedelt\u00e0 e la inserisce tra le donne famose nel suo De mulieribus claris.\nA Penelope \u00e8 intitolato il cratere Penelope su Teti."}
{"id": "698902", "revid": "1543377", "url": "https://it.wikipedia.org/wiki?curid=698902", "title": "Apiolae", "text": "Apiolae fu una cittadella dei Latini distrutta dal re di Roma Tarquinio Prisco e localizzata a Castel Savello, tra Pavona e Albano Laziale.\nStoria.\nLa cittadella di \"Apiolae\" viene riportata sia da Livio che da Plinio come o\"ppidum Latinorum\", ovvero come centro fortificato, per Dionigi era una \"non oscura\" citt\u00e0 Latina, il cui territorio confinava con quello dei Sicani, mentre Strabone la descrive come citt\u00e0 dei Volsci. Lo studioso Antonio Nibby considerava \"Apiolae\" come la citt\u00e0 latina pi\u00f9 vicina a Roma, dopo la caduta di Alba Longa.\nIn seguito all'annessione dei Sicani, per opera dello stesso re Anco Marzio, gli Apiolani si ritrovarono quindi confinanti con gli stessi Romani. Morto il re e decaduto quindi il precedente accordo di pace con Roma, gli Apiolani invasero il vicino territorio romano compiendo saccheggi.\nIl nuovo re Tarquinio Prisco, intenzionato a vendicare tali atti, prese d'assedio la cittadella di \"Apiolae\" ed una volta conquistata la distrusse, procedendo anche allo smantellamento delle sue mura di difesa. Con il bottino ricavato secondo alcune fonti si sarebbe iniziata l'edificazione del tempio di Giove Capitolino, mentre secondo altri si sarebbe finanziata la celebrazione degli splendidi giochi dei Ludi Romani. La popolazione sarebbe stata trasferita sull'Aventino, mentre secondo il racconto di Dionigi i sopravvissuti furono tratti come schiavi a Roma.\nLocalizzazione.\nOggi sul colle di \"Monte Savello\" si conservano alcuni blocchi di tufo arcaici inglobati nelle fondazioni del castello medievale dei Savelli ed un cornicione marmoreo con dedica ad Apollo ( (A)POLLINI SANCTO AEDE), pertinente probabilmente ad un tempio dedicato a questa divinit\u00e0 presente in antico sulla cima del colle. Lo stesso toponimo di \"Apiolae\" sembra infatti una variante arcaica locale legata ad Apollo.\nAltro culto attestato nella zona \u00e8 quello di Giuturna, sorella di Turno re di Ardea, la quale gi\u00e0 riportata da Virgilio nell'Eneide (XII, 870-886), ha lasciato il proprio nome ad una sorgente omonima (oggi sorgente di Secciano) ed al laghetto adiacente, noto infatti come Lago di Giuturna (o di Turno) (oggi laghetto di Pavona).\nCritica storica.\nLa circostanza che \"Apiolae\" non compaia in nessuna delle liste delle citt\u00e0 scomparse del Lazio arcaico, nonostante fosse nota ai contemporanei e che con il bottino derivato dalla sua conquista, si siano organizzati i \"Ludi Magni\", e si siano anche avviati i lavori per il Tempio di Giove Ottimo Massimo, potrebbe accreditare l'affermazione di Strabone, secondo il quale si trattava di una citt\u00e0 volsca."}
{"id": "698903", "revid": "63756", "url": "https://it.wikipedia.org/wiki?curid=698903", "title": "Printf", "text": "codice_1 \u00e8 una funzione implementata nei linguaggi di programmazione per visualizzare sullo \"standard output\" una stringa costruita in base ad un formato specificato. Tale funzione ha origine dal linguaggio C, dove ha un prototipo simile al seguente:\nint printf(const char *format, ...)\nIl parametro codice_2 \u00e8 una stringa che descrive il formato da seguire nell'output e che utilizza delle sequenze \"segnaposto\", introdotte dal simbolo percentuale (\"%\"), per specificare la posizione relativa e il tipo dei dati con cui comporre la stringa.\nPer esempio, nel linguaggio C\nprintf(\"Colore %s, numero1 %d, numero2 %05d, hex %x, float %5.2f.\\n\",\n \"rosso\", 123456, 89, 255, 3.14);\nstamper\u00e0 la seguente linea (escluso il carattere di nuova linea, \"\\n\"):\n Colore rosso, numero1 123456, numero2 00089, hex ff, float 3.14.\nLa funzione printf restituisce il numero di caratteri stampati, o un numero negativo se si \u00e8 verificato un errore di output.\nAnche il Perl ha la funzione codice_1 ma per la conversione usa caratteri differenti. Python ha una funzionalit\u00e0 analoga (l'operatore codice_4). La libreria GLib contiene la funzione codice_5, un'implementazione di codice_1.\nI sistemi POSIX dispongono di un programma denominato codice_1, utilizzabile ad esempio negli script di shell; pu\u00f2 essere impiegato in sostituzione del comando codice_8 in situazioni in cui quest'ultimo non sia portabile.\nPer esempio:\n echo -n -e \"$FOO\\t$BAR'\npu\u00f2 essere riscritto in modo portabile come:\n printf '%s\\t%s' \"$FOO\" \"$BAR\"\nAnche il linguaggio PHP dispone della funzione codice_1, uguale a quella del C/C++.\nNel programma MATLAB non \u00e8 presente codice_1, ma sono disponibili due sue estensioni: codice_11 e codice_12, che accettano la stessa sintassi nella stringa di formato.\nIl linguaggio JavaScript, nonostante sia un linguaggio di programmazione di tipologia curly bracket, non dispone di una funzione codice_1.\nFunzioni derivate.\nLo Standard C specifica alcune funzioni derivate da codice_1 che permettono di estenderne gli usi:\nfprintf.\nint fprintf(FILE *stream, const char *format, ...)\ncodice_12 permette la scrittura dell'output su file. Questa funzione viene spesso impiegata per scrivere sullo \"standard error\" o su file di testo. In realt\u00e0 pu\u00f2 essere utilizzata per scrivere su qualsiasi file o stream aperto con la funzione codice_16, anche se l'utilizzo di codice_12 per la scrittura di dati binari pu\u00f2 risultare problematica o quantomeno scomoda.\nsprintf.\nint sprintf (char *str, const char *format, ...)\ncodice_11 stampa su una stringa (array di char) anzich\u00e9 sullo standard output. Gli utenti devono accertarsi, attraverso il calcolo o lo stack-smashing protection, che la stringa risultante non sia pi\u00f9 lunga della memoria allocata per \"str\". Non accertarsi di questo pu\u00f2 causare un buffer overflow.\n\u00c8 da notare che in PHP la funzione codice_11 non possiede l'argomento codice_20; al contrario, la funzione restituisce la stringa di output formattata.\nIl prototipo della funzione in PHP \u00e8:\nstring sprintf (const string format, ...)\nUn'alternativa sicura a sprintf.\nCome alternativa, molti ambienti forniscono la funzione codice_21:\nint snprintf(char *str, size_t size, const char *format, ...)\ncodice_21 garantisce di non scrivere pi\u00f9 di \"size\" bytes in \"str\", in modo da evitare il rischio di un buffer overflow, come nel codice seguente:\nchar buf[BUFFER_SIZE];\nint n;\nn = snprintf(buf, BUFFER_SIZE, \"Your name is %s.\\n\", username);\nif (n &lt; 0 || n &gt;= BUFFER_SIZE)\n /* Handle error */\nSe \"username\" nell'esempio precedente \u00e8 pi\u00f9 lungo di 50 caratteri, la funzione limiter\u00e0 la stringa che viene salvata in \"buf\" troncando i caratteri finali.\nCi\u00f2 pu\u00f2 sembrare indesiderabile, tuttavia preferibile ad avere una vulnerabilit\u00e0 di sicurezza, a cui un buffer overflow pu\u00f2 condurre spesso. \nInoltre, il codice di ritorno della funzione codice_21 indica quanti caratteri la funzione \"avrebbe\" scritto sulla stringa con spazio sufficiente. I sistemi possono usare questa informazione per allocare un nuovo buffer (pi\u00f9 grande) se hanno bisogno di tutta la stringa non troncata.\ncodice_21 non \u00e8 parte del largamente implementato standard ANSI C, come la codice_11. Tuttavia, entra a far parte del linguaggio con lo standard C99 e spesso era presente nelle librerie C anche prima di questo standard.\nUn'altra alternativa sicura a codice_11 \u00e8 codice_27:\nint asprintf(char **ret, const char *format, ...)\ncodice_27 alloca automaticamente memoria sufficiente per contenere la stringa finale. La funzione inizializza codice_29 con un puntatore alla stringa risultante o con un valore indefinito se si verifica un errore (\u00c8 da notare che la Glibc \u00e8 l'unica implementazione che non sempre inizializza codice_29 a NULL nel caso in cui si verifichi un errore). Il programmatore, nell'usare la codice_27, ha la responsabilit\u00e0 di liberare la memoria allocata dopo l'uso. Sebbene non sia parte di alcuno standard, codice_27 \u00e8 inclusa nelle librerie C di molti sistemi operativi (inclusi OpenBSD, FreeBSD e NetBSD).\nvprintf, vfprintf, vsprintf, vsnprintf, and vasprintf.\nint vprintf(const char *format, va_list ap);\nint vfprintf(FILE *stream, const char *format, va_list ap);\nint vsprintf(char *str, const char *format, va_list ap);\nint vsnprintf(char *str, size_t size, const char *format, va_list ap);\nint vasprintf(char **ret, const char *format, va_list ap);\nQueste funzioni sono analoghe a quelle precedenti senza la \"v\", tranne che per il fatto di usare delle liste di argomenti variabili. Queste funzioni offrono la possibilit\u00e0 ai programmatori di creare le proprie varianti della codice_1. Per esempio, un programmatore potrebbe scrivere una funzione\nvoid fatal_error(const char *format, ...)\nChe userebbe la macro codice_34 per avere una variabile codice_35 dai parametri extra, stampa un messaggio sul dispositivo di errore standard usando codice_36, dopo la variabile codice_35 pulisce con la macro codice_38, e alla fine esegue i compiti necessari per chiudere il programma liberando la memoria.\nUn'altra applicazione comune di queste funzioni \u00e8 scrivere un printf arbitrario che stampi su un oggetto diverso da un file. Una libreria grafica pu\u00f2 fornire funzioni simili a printf con coordinate x e y:\nint graphical_printf(int x, int y, const char *format, ...)\nQuesto salverebbe temporaneamente la stringa su un buffer privato usando codice_39 o codice_40.\nSegnaposti del formato printf.\nLa formattazione avviene attraverso segnaposti nella stringa di formato. Per esempio, se un programma vuole stampare l'et\u00e0 di una persona, pu\u00f2 presentare l'output con il prefisso \"la tua et\u00e0 \u00e8\". Per specificare che vogliamo che l'integer dell'et\u00e0 venga stampato dopo il messaggio possiamo usare la forma:\n \"la tua eta' e' %d.\"\nla sintassi del segnaposto di formato \u00e8 \"%[flag][larghezza][.precisione][lunghezza]tipo\".\ntipo pu\u00f2 essere:\nI flag si possono omettere:\nLa larghezza pu\u00f2 essere omessa, o essere:\nLa precisione pu\u00f2 essere omessa, o essere:\nLa lunghezza pu\u00f2 essere omessa, o essere:\nSe la sintassi di una specifica di conversione non \u00e8 valida, il comportamento non \u00e8 definito. Se ci sono troppo pochi argomenti di funzione dati per fornire i valori per tutte le specifiche di conversione nella stringa di modello, o se gli argomenti non sono dei tipi giusti, i risultati non sono definiti. Gli argomenti in eccesso vengono ignorati. In alcuni casi il comportamento non definito ha portato ad attacchi contro la sicurezza basati sul formato della stringa. Nota che alcuni compilatori, come GCC, controlleranno alla compilazione le stringhe di formato di printf come fossero funzioni, e segnaleranno eventuali problemi.\nLa maggior parte dei linguaggi non-C hanno una funzione come codice_1 che lavorano usando il codice di formattazione \"%s\" e convertendo gli oggetti in testo. Il C++ offre un nuovo modo di eseguire printf. Il C++ infatti include la funzione printf in un nuovo meccanismo completamente diverso, che \u00e8 generalmente preferito."}
{"id": "698905", "revid": "2015336", "url": "https://it.wikipedia.org/wiki?curid=698905", "title": "Collatia", "text": "Collatia fu una citt\u00e0 del \"Latium vetus\" nei pressi di Roma, termine dell'antica via Collatina, che recenti indagini archeologiche localizzano nella zona della Rustica.\nStoria.\nCollatia \u00e8 collocata da Strabone a circa trenta stadi dall'antica Roma e viene citata tra le antiche citt\u00e0 del Lazio ridotte all'epoca dell'autore a semplici villaggi o tenute agricole.\nSecondo la tradizione sarebbe stata una colonia di Alba Longa, fondata dal re latino Silvio, discendente di Enea.\nNel racconto di Tito Livio la citt\u00e0 fu tolta ai Sabini dal re Tarquinio Prisco, che la fece governare da suo nipote Egerio. Qui nacque Lucio Tarquinio Collatino, primo console di Roma insieme a Lucio Giunio Bruto, e marito di Lucrezia, che proprio a Collatia si suicid\u00f2, per aver dovuto cedere con le minacce alle richieste amorose di Sesto Tarquinio, figlio di Tarquinio il Superbo. Fu agli abitanti di Collatia che Bruto rivolse un accorato appello perch\u00e9 si ribellassero alla tirannia dei Tarquini, prima di ripetere lo stesso appello ai Romani.\nIl grammatico romano Sesto Pompeo Festo ci ha lasciato due interessanti informazioni sull'antica \"Conlatia\", citt\u00e0 gi\u00e0 scomparsa ai suoi tempi. La prima \u00e8 che si chiamava cos\u00ec perch\u00e9 era il luogo in cui nel passato si era usato portare e raccogliere (dal latino \"conferre\", \"raccogliere\") le risorse e le vestigia di altre citt\u00e0 della zona abbandonate. La seconda \u00e8 che la \"via Conlatina\" partiva originariamente dall'antica \"porta Conlatina\" nelle mura di Roma, anch'essa ormai scomparsa.\nSito archeologico.\nIn passato si ipotizzava che Collatia corrispondesse all'attuale localit\u00e0 di Lunghezza, a est di Roma, dove sorge un castello a guardia del fiume Aniene.\nIl sito esatto della citt\u00e0 \u00e8 stato poi identificato, secondo la Soprintendenza archeologica, nei pressi del quartiere della Rustica. Qui sono stati ritrovati tratti di mura in blocchi squadrati di tufo, databili fra l'et\u00e0 tardo arcaica e repubblicana, oltre alle 418 tombe a fossa portate alla luce nel 2009. L'area di questi scavi \u00e8 tra via Costi, via Amarilli, via Naide e via Nerina, nel parco Fabrizio Montagna.\nDal dicembre del 2015 alcuni tra i pi\u00f9 importanti reperti di questa campagna di scavi sono esposti in una nuova sala del Museo nazionale romano."}
{"id": "698906", "revid": "287204", "url": "https://it.wikipedia.org/wiki?curid=698906", "title": "Cham Kiu", "text": "La Cham Kiu (in cinese tradizionale \u5c0b\u6a4b; semplificato \u5bfb\u6865: in Italiano \"braccia che cercano\", oppure: \"braccia-ponte\") \u00e8 una forma a mani nude del Wing Chun, insegnata nella maggioranza delle scuole una volta appresa la Siu Nim Tau.\nLa Cham Kiu \u00e8 una forma dinamica: contiene passi, combinazioni simultanee di movimenti sulle gambe e tecniche di braccia, ed \u00e8 l'unica forma a mani nude dello stile che contiene calci, introducendo l'allievo al principio della \"contemporaneit\u00e0\"; in realt\u00e0 gi\u00e0 nell'ultimo set della prima forma l'allievo comincia ad utilizzarlo facendo, per\u00f2, tecniche diverse.\nLa Cham Kiu simula una strategia contro pi\u00f9 avversari che attaccano uno alla volta da direzioni diverse. \nLa Cham Kiu, inoltre, \u00e8 la forma in cui l'energia circola ed \u00e8 per questo motivo che non vediamo la presenza dei cosiddetti ponti, ossia quei punti in cui si accede alla linea centrale."}
{"id": "698907", "revid": "107900697", "url": "https://it.wikipedia.org/wiki?curid=698907", "title": "Pinocitosi", "text": "Con pinocitosi (\"cellula che beve\") si definisce l'assunzione di piccole quantit\u00e0 liquide di matrice extracellulare (ECM) e delle sostanze disciolte al suo interno, tramite la formazione di vescicole dal diametro medio massimo di circa 150 nm.\nSi distinguono due tipi di pinocitosi: la transcitosi e la diacitosi.\nLa transcitosi serve per trasportare da una sede all'altra del plasmalemma (ad esempio da un polo funzionale ad un altro) particolari corredi di proteine di membrana, ci\u00f2 \u00e8 necessario perch\u00e9 queste \"zattere\" proteiche rimangono vincolate in una determinata sede del plasmalemma da particolari interazioni col metaplasma (ad esempio i contatti focali), col citoscheletro (ad esempio per la formazione della rete microtrabecolare) o semplicemente per la presenza di giunzioni intercellulari che impediscono il libero transito alle proteine di membrana (come ad esempio le giunzioni occludenti). La diacitosi consiste nella liberazione nel plasmalemma del contenuto delle vescicole. Questo \u00e8 un meccanismo adottato in particolare dalle cellule a contatto con il flusso sanguigno.\nNel caso di assunzione di sostanze solide si parla di fagocitosi; l'iperonimo di entrambi i termini \u00e8 endocitosi."}
{"id": "698908", "revid": "1818970", "url": "https://it.wikipedia.org/wiki?curid=698908", "title": "Corniculum", "text": "Corniculum fu una citt\u00e0 del \"Latium vetus\", localizzata nella posizione dell'attuale localit\u00e0 di Montecelio nei Monti Cornicolani, a cui avrebbe dato il nome.\nStoria.\nSituata nell\"'ager Tiburtinus\", era probabilmente citt\u00e0 sabina, anche se le evidenze storiche in materia sono carenti. Il nome del citt\u00e0 \u00e8 riconducibile alla conformazione delle due colline adiacenti che le unisce proprio come una coppia di piccoli corni.\nLa citt\u00e0, che come tante altre citt\u00e0 Latine, si era ribellata alla supremazia di Roma alla morte di Anco Marzio, venne conquistata e distrutta da Tarquinio Prisco, che ne trasse i superstiti come schiavi a Roma.\nSecondo la tradizione era la citt\u00e0 natale di Ocresia, la madre di Servio Tullio; sarebbe stata la moglie o la figlia del re della citt\u00e0, catturata come schiava al momento della sua distruzione.\nLocalizzazione.\nPresso Montecelio sono stati ritrovati vari materiali risalenti all'et\u00e0 del ferro e frammenti ceramici del VII-VI secolo a.C., che per alcuni hanno suffragato l'identificazione della citt\u00e0."}
{"id": "698910", "revid": "103259474", "url": "https://it.wikipedia.org/wiki?curid=698910", "title": "Pedagogo", "text": ""}
{"id": "698911", "revid": "484362", "url": "https://it.wikipedia.org/wiki?curid=698911", "title": "Custrumerium", "text": ""}
{"id": "698912", "revid": "125591412", "url": "https://it.wikipedia.org/wiki?curid=698912", "title": "Morrovalle", "text": "Morrovalle (\"M\u00f3rro\" in dialetto maceratese) \u00e8 un comune italiano di abitanti della provincia di Macerata nelle Marche.\nStoria.\nIl primo insediamento urbano in questi luoghi risale al I e II secolo d.C. Poich\u00e9 sono stati ritrovati nei territori del comune mosaici che abbellivano la pavimentazione di antiche \"domus\" romane e anche resti di un monumento funebre a torre, tipico della tradizione romana del tempo. La prima citazione di Morrovalle in un documento risale al 995, anno in cui l'insediamento era sotto il controllo del potente vescovo di Fermo. Nel 1053 dai territori germanici discese in Italia, Werner della famiglia dei Lenzburg, il quale and\u00f2 in aiuto di papa Leone IX nella battaglia contro i Normanni. Werner (italianizzato successivamente in Guarnerio) si impadron\u00ec dei territori del comitato di Ancona, fondando la dinastia che dominer\u00e0 sul ducato di Spoleto e sul marchesato di Camerino. Guarnerio I, suo discendente si impadron\u00ec dei territori di Morrovalle e divenne capostipite della nobile famiglia dei Lazzarini, signori di Morrovalle.\nLe sue origini sono antecedenti al Medioevo, quando il paese si chiamava \"Murri de Valle\" (forte sulla valle). Sub\u00ec l'invasione longobarda e successivamente assunse l'aspetto di un castello arroccato sul colle.\nNel 1810 le autorit\u00e0 furono costrette ad allestire in citt\u00e0 una caserma e degli alloggi per ospitare i soldati francesi, ma i cittadini morrovallesi si rifiutarono di provvedere al loro passaggio perch\u00e9 stanchi delle continue requisizioni. Negli anni seguenti, in concomitanza della battaglia della Rancia del 1815, le truppe francesi causarono ulteriori razzie.\nIl 5 maggio 1815 da Morrovalle il podest\u00e0 Grisei invi\u00f2 una lettera al prefetto nella quale evidenzi\u00f2 lo stato di povert\u00e0 della popolazione causato dal passaggio dell'esercito napoleonico. Nello stesso periodo presso la villa Grisei, sul colle Bellavista di Morrovalle, pernott\u00f2 il generale francese Murat, Re di Napoli.\nIntorno al 1831-1838 un\u2019epidemia colp\u00ec la regione e le porte di Morrovalle vennero chiuse.\nNegli anni seguenti la citt\u00e0 non partecip\u00f2 appieno ai moti insurrezionali essendo un paese molto piccolo e fedele allo stato Pontificio. La popolazione ader\u00ec per la prima volta all\u2019ordine rivoluzionario nel 1831, abbattendo lo stemma pontificio dal comune sotto la guida di Settimio Grisei. Quest\u2019ultimo partecip\u00f2 anche alla prima guerra d\u2019indipendenza nel 1848 insieme a Giulio Bollici, Benvenuto Bartoletti e l\u2019ufficiale Nicola Marchetti.\nDurante il Risorgimento ebbe un ruolo decisivo il gruppo rivoluzionario dei \"Cacciatori delle Marche\", che contribu\u00ec alla liberazione di Ascoli Piceno e Fermo, di cui fece parte anche il morrovallese Saverio Grisei.\nDopo la vittoria della battaglia di Castelfidardo e la conquista di Ancona del 29 Settembre 1860, l\u2019annessione delle Marche al Regno D\u2019Italia si pu\u00f2 dire compiuta.\nDurante la seconda Guerra Mondiale fu nominato generale il morrovallese Tito Agosti (Morrovalle, 19 agosto 1889 \u2013 Roma, 27 gennaio 1946), Medaglia d'argento al valor militare per il combattimento sostenuto tra Torre di Zuino e Cervignano il 4 novembre 1918.\nMonumenti e luoghi d'interesse.\nNel centro storico \u00e8 possibile visitare il Palazzo comunale, con la trecentesca Torre civica, la cui campana fusa dalla fonderia Pasqualini di Fermo nel 1949 pesa circa tredici tonnellate (nonostante la stazza stranamente la sua nota \u00e8 solo un DO3, purtroppo il suo diametro \u00e8 di 145 centimetri).\nInteressanti anche la chiesa di Sant'Agostino, la chiesa di San Bartolomeo Apostolo, in stile neoclassico, e la chiesetta di San Giuseppe.\nEconomia.\nArtigianato.\nTra le attivit\u00e0 economiche pi\u00f9 tradizionali, diffuse e importanti vi sono quelle artigianali, come la lavorazione del rame, finalizzata alla realizzazione di una vasta gamma di prodotti, che spazia dal vasellame alle anfore.\nSport.\nNel comune hanno sede le societ\u00e0 di calcio: Trodica Calcio, Morrovalle e Aries Trodica, che disputano campionati dilettantistici regionali. Nella stagione 2017/2018 la societ\u00e0 Il Ponte Calcio Morrovalle si \u00e8 unita insieme al Valdichienti, formando la squadra A.S.D. Valdichienti Ponte, militante in Eccellenza Marche.\nA Morrovalle vi erano anche i quartieri generali della Andrea Moda Formula."}
{"id": "698913", "revid": "466539", "url": "https://it.wikipedia.org/wiki?curid=698913", "title": "Ninfa (zoologia)", "text": "La ninfa \u00e8 uno stadio giovanile che si manifesta nel corso dello sviluppo postembrionale di alcuni artropodi (es. acari e insetti) e che in generale precede lo stadio di adulto.\nInsetti.\nNell'accezione comune il termine fa genericamente riferimento all'ultimo stadio giovanile dello sviluppo degli insetti prima dell'ultima muta. Questa interpretazione comprenderebbe anche gli olometaboli, identificando lo stadio di ninfa con quello di pupa. Tuttavia gli autori usano spesso l'aggettivo \"ninfale\" per fare riferimento anche allo stadio di pupa degli olometaboli.\nA rigore il termine \"ninfa\" va usato solo per indicare l'ultimo stadio giovanile degli eterometaboli (es. Ortotteri, Rincoti in genere, Blattodei, ecc.), dei neometaboli (Tisanotteri e alcuni Rincoti Omotteri) e dei prometaboli (Ephemeroptera). In quest'ultimo caso lo stadio di ninfa precede quello di subimmagine.\nLa ninfa \u00e8 morfologicamente simile all'adulto, dal quale differisce in genere per le minori dimensioni e, soprattutto, per le ali ridotte ad abbozzi. Negli insetti i cui stadi preimmaginali vivono in ambiente diverso da quello degli adulti (emimetaboli), la ninfa pu\u00f2 mostrare differenze pi\u00f9 marcate, rispetto all'adulto, per la presenza di caratteri di adattamento.\nA differenza della pupa degli olometaboli, la ninfa non \u00e8 uno stadio quiescente, perci\u00f2 \u00e8 in grado di muoversi e di nutrirsi. Fa eccezione la ninfa dei neometaboli, la quale \u00e8 immobile."}
{"id": "698914", "revid": "9416", "url": "https://it.wikipedia.org/wiki?curid=698914", "title": "Danza Moderna", "text": ""}
{"id": "698916", "revid": "767487", "url": "https://it.wikipedia.org/wiki?curid=698916", "title": "Complesso del Castello di Mir", "text": "Il complesso del castello di Mir (in bielorusso: \u041c\u0456\u0301\u0440\u0441\u043a\u0456 \u0437\u0430\u0301\u043c\u0430\u043a, Mirski zamak) \u00e8 un Patrimonio mondiale dell'umanit\u00e0 situato in Bielorussia, vicino alla citt\u00e0 di Mir nel distretto di Kar\u0117li\u010dy, nella voblasc' di Hrodna. Esso si trova 29 chilometri a nord-ovest di un altro sito appartenente all'elenco dei Patrimoni dell'umanit\u00e0, il castello di Njasvi\u017e.\nStoria e descrizione.\nLa costruzione del castello di Mir inizi\u00f2 alla fine del XV secolo, in stile gotico. La costruzione fu ultimata dal duca Ilinich agli inizi del XVI secolo in quello che all'epoca era il governatorato di Minsk. Nel 1568 il castello pass\u00f2 nelle mani del duca Radziwi\u0142\u0142, che fin\u00ec la costruzione in stile rinascimentale. Lungo i muri settentrionale e orientale del castello venne costruito un palazzo di tre piani. Le facciate intonacate furono decorate con portali calcarei, piastre, balconi e porticati.\nDopo essere stato abbandonato per quasi un secolo e dopo aver subito seri danni nel periodo napoleonico, il castello venne restaurato alla fine del XIX secolo. Nel 1813, dopo la morte di Dominik Hieronim Radziwi\u0142\u0142, il castello pass\u00f2 a sua figlia Stefania, che spos\u00f2 Ludwig zu Sayn-Wittgenstein-Berleburg. Successivamente il castello pass\u00f2 alla loro figlia Maria, che spos\u00f2 il principe Chlodwig zu Hohenlohe-Schillingsf\u00fcrst. Il loro figlio, Moritz zu Hohenlohe-Schillingsf\u00fcrst, nel 1895 vendette il castello a Nikolaj Ivanovi\u010d Svjatopolk-Mirskij, del clan Bia\u0142ynia. Il figlio di Miko\u0142aj, Michal Swiatopelk-Mirski, cominci\u00f2 a ricostruire il castello seguendo il progetto dell'architetto Teodor Bursze. La famiglia Swiatopelk-Mirski possedette il castello fino al 1939; durante la Seconda guerra mondiale venne requisito dalle forze d'occupazione naziste e venne utilizzato come ghetto per la locale popolazione ebraica prima dell'avvio ai campi di concentramento."}
{"id": "698919", "revid": "547034", "url": "https://it.wikipedia.org/wiki?curid=698919", "title": "Torre dei Bagnesi", "text": "La torre dei Bagnesi si trova in via de' Neri 25r, nel centro storico di Firenze.\nStoria e descrizione.\nLa famiglia dei Bagnesi era originaria di Bagno di Montici, da cui prese il cognome. Essi avevano alcune case nella zona attorno alla chiesa di San Remigio (all'interno della quale \u00e8 ancora scolpito uno stemma di famiglia con due fasce orizzontali) e nel quartiere di San Pier Scheraggio, comprendente anche l'attuale via de' Neri. In via de' Neri, all'11 si trova un palazzetto ricordato con un'arme dei Bagnesi (non pi\u00f9 presente) e all'attiguo 25 rosso si vedono i resti di un fabbricato inglobati, consistenti in una porta alta e stretta sormontata da un architrave monolitico con ghiera a sesto acuto (affiancata da un ampio arco fra pilastri di pietra concia). Qui \u00e8 stata identificata la trecentesca torre della famiglia dei Bagnesi. Altri edifici della casata erano al n. 15 e al 25 (palazzo Bagnesi). Proprio in questa zona, nella Firenze medioevale, il nome della famiglia era stato conferito a quella che \u00e8 l'odierna via della Mosca.\nSempre nell'edificio che adesso ingloba queste preesistenze, in un pilastro d'angolo, \u00e8 uno scudo con l'arme dei Niccolini Sirigatti del quartiere di Santa Croce, gonfalone Ruote (d'azzurro, al leopardo illeonito d'argento, e alla banda diminuita attraversante di rosso, il tutto abbassato sotto il capo cucito d'Angi\u00f2), con un'iscrizione entro cartiglio datata 1612.\nTraduzione: \"Giovanni Niccolini figlio del cardinale Agnolo legava questa casa ai frati di Santa Croce per la dote della cappella per s\u00e9 costruita, ai suoi referenti Francesco quinto abate e Filippo fu consegnata il giorno 25 del mese di giugno anno del Signore 1612\".\nAccanto alla torre, al n. 11, si trova la cosiddetta casa dei Bagnesi, a proposito della quale scrisse cos\u00ec Marcello Jacorossi (Palazzi 1972): \"Antico palazzetto, purtroppo ridotto a carattere moderno. Fu uno dei pi\u00f9 antichi possessi dei Bagnesi, che qui avevano il loro ceppo. Sulla porta, un complicato stemma moderno dei Bagnesi\". Lo stemma oggi non \u00e8 pi\u00f9 presente, per quanto sul portone resti traccia degli arpioni che lo sostenevano. Oltre l'androne (si noti la bella porta chiodata con anelli) si accede ad un contenuto cortile segnato da due colonne ioniche, attualmente coperto. Nell'ambiente che oggi si apre sulla via ad uso di esercizio commerciale sono vari peducci scolpiti di buona qualit\u00e0. "}
{"id": "698922", "revid": "74801", "url": "https://it.wikipedia.org/wiki?curid=698922", "title": "Ted Shawn", "text": "\u00c8 stato uno dei pionieri della Danza moderna.\nBiografia.\nTed Shawn (Edwin Meyers Shawn) nacque il 21 ottobre 1891 a Kansas City, nel Missouri. Studi\u00f2 danza come recupero della paralisi agli arti inferiori provocata da una difterite contratta mentre era studente di teologia presso l'Universit\u00e0 di Denver. Inizi\u00f2 la sua carriera a Los Angeles, godendo di un moderato successo, che lo port\u00f2 a ballare anche per un film di Thomas Edison, quando aveva appena 20 anni. Fama e fortuna arrivarono nel 1914 dopo essersi trasferito a New York e aver formato una compagnia con la leggendaria danzatrice Ruth St. Denis. Mor\u00ec nel gennaio 1972 a Eustis, in Florida.\nDenishawn.\nIn quegli anni, la maggior parte degli americani associavano le parole \"ballerino o ballerina\" a \"prostituta\". Considerazione che non miglior\u00f2 neanche dopo l'avvento della figura rivoluzionaria di Isadora Duncan, i cui amori e i figli illegittimi nati da questi erano malvisti dalla morale dominante.\nRuth St. Denis e Ted Shawn non solo fondarono insieme una compagnia (la \"Denishawn\") e la prima scuola della \"nuova danza\" americana (la \"Denishawn School\"), ma inoltre nel 1914 si sposarono. Il fatto ebbe rilevanza notevole e permise ai due di crearsi una rispettabilit\u00e0 unita ad un aumento di iscritti alla loro scuola. Agnes de Mille, ballerina-coreografa e nipote del celebre regista Cecil B. DeMille, una volta disse:\nUna rispettabilit\u00e0 esibita solo per il pubblico poich\u00e9 la coppia entr\u00f2 presto in crisi a causa di un amore comune ai due: l'impresario Fred Beckman, che fu amante di entrambi. Nel 1928 la coppia si separ\u00f2, avendo tuttavia inciso profondamente sullo sviluppo della danza moderna, formando numerosi ballerini e coreografi tra i quali spiccano i nomi di Martha Graham e Doris Humphrey.\nAll-Male Dancers.\nShawn nel 1930 inizia ad insegnare danza allo Springfield College per un corpo di ballo composto da soli studenti maschi, futuri insegnanti di educazione fisica. Acquista una vecchia fattoria nel Massachusetts, il Jacob's Pillow, per trasformarla in una sorta di \"college\". Nel 1933 d\u00e0 vita ad \"All-Male Dancers\", un gruppo formato da soli danzatori uomini, a cui si unirono anche ex ballerini della scuola \"Denishawn\", tra i quali spiccava Barton Mumaw, amante di Shawn stesso. I due concepirono anche un progetto piuttosto azzardato per l'epoca: un corpo di ballo esclusivamente maschile senza pi\u00f9 neanche la scusa di dover formare insegnanti di educazione fisica, ma esclusivamente artisti, ballerini che celebravano con le loro opere la bellezza del corpo. Iniziarono a venir pubblicati articoli piuttosto pruriginosi sulla vita privata dei ballerini di Shawn, il quale rispondeva che ognuno di essi aveva una propria camera personale durante le \"tourn\u00e9e\". Sottolineature ridicole, ma necessarie per salvaguardare la compagnia da accuse che non vennero mai formalizzate, ma molto spesse erano chiamate in causa, tra le righe degli articoli citati, in maniera allusiva e provocatoria. A completare le campagne di promozione di una certa \"salute\" dei suoi ballerini, Shawn diffuse fotografie in cui erano impegnati in esercizi fisici ed esibizioni di forza. Il tutto per rispedire spesso al mittente critiche di effeminatezza. Al contrario Shawn stesso non disdegnava parti \"en travesti\", arrivando ad esibirsi con abiti femminili in pi\u00f9 di un balletto riportando cos\u00ec alla ribalta il termine di \"female impersonator\".\nL'influentissimo critico John Martin lo dipinger\u00e0 cos\u00ec: \u00abObiettivo fondamentale della sua ricerca fu (...) lo sviluppo della danza maschile. Nell'esigenza di restituire alla danza quella forza virile che aveva scoperto come componente essenziale delle danze popolari e primitive (una componente che, nella fase di decadenza del balletto, si era totalmente spenta per far posto al lezioso protagonismo femminile della ballerina romantica), Ted Shawn si applic\u00f2 allo studio delle differenze tra movimenti maschili e femminili, elaborando una concezione sulle caratteristiche peculiari ai due tipi di movimento\u00bb. In tal modo \u00ab...restitu\u00ec al danzatore una sua funzione espressiva autonoma, senza limitarne le capacit\u00e0 tecnico - espressive a quelle imposte dal ruolo tradizionale di \"porteur\" della ballerina\u00bb. Balletti come \"Kinetic Molpai\" e \"Dance of the ages\", riservati agli uomini, rispecchiano questo atteggiamento.\nIn opere come \"The feather of the dawn\" [1924] (una danza degli indiani Hopi, in duetto con Louise Brooks), Shawn ebbe peraltro il merito di risvegliare l'interesse verso le espressioni artistiche dei nativi americani, corroborando tali recuperi col parallelo uso di accurati scenografie, e costumi, tipici di quei popoli.\nInoltre nel libro \"Every little movement\" (1954) riordin\u00f2 le teorie sul gesto di Fran\u00e7ois Delsarte (1811 - 1871): i pensieri dell'attore francese, originariamente concepiti per il teatro, furono da Shawn inquadrati nell'ottica della danza moderna.\nIl \"Jacob's Pillow Festivals\", fondato da Shawn, \u00e8 ancora oggi una realt\u00e0 molto attiva nella formazione didattica e nella promozione della cultura della danza moderna e contemporanea, con la sua bella sede immersa nella natura a Becket, nel Massachusetts."}
{"id": "698929", "revid": "114411933", "url": "https://it.wikipedia.org/wiki?curid=698929", "title": "Imerio Testori", "text": "Carriera.\nFiglio di un allevatore di trote della Val Brembana, Testori si appassion\u00f2 al motociclismo (e specialmente alla Regolarit\u00e0) in giovane et\u00e0. Inizi\u00f2 a correre nel 1969 con una Gilera 175 Regolarit\u00e0 Competizione, a cui affianc\u00f2 l'anno successivo una OSSA 250 due tempi.\nLa prima vittoria del \"Leone\", come Testori fu soprannominato per la sua irruenza e il suo coraggio alla guida, arriv\u00f2 nel 1971 a Vertova, su una Bultaco 360. Le buone prestazioni con la grossa due tempi spagnola lo portarono all'attenzione di Arnaldo Farioli, pilota e importatore italiano KTM, il quale gli mise a disposizione una moto con la quale nel 1972 vinse il Trofeo FMI nella classe \"Oltre 175\". Nello stesso anno vinse la medaglia d'oro individuale alla Sei Giorni di \u0160pindleruv Ml\u00fdn (Cecoslovacchia)\nPer il 1973 Testori fu ingaggiato ufficialmente da Farioli: con la KTM 250 fu quarto nel Campionato Italiano. Il 1974 fu l'anno della consacrazione del regolarista bergamasco, che in sella alla KTM 360 vinse il Campionato Europeo Regolarit\u00e0 classe \"Oltre 350\", primo italiano a vincere in quello che era il terreno di caccia dei piloti dell'Europa dell'Est (tra cui Zdenek Cespiva e Kvetoslav Masita, entrambi su Jawa). L'annata fu impreziosita dalla vittoria alla Valli Bergamasche e dal secondo posto nel Campionato Italiano dietro ad Augusto Taiocchi.\nDopo un 1975 con pochi acuti (2\u00ba nell'Italiano e 5\u00ba nell'Europeo), il 1976 part\u00ec meglio, con due vittorie nel Campionato Italiano e altrettante nell'Europeo che lo proiettarono alla testa di entrambe le classifiche.\nAlle 7.30 del 22 maggio 1976, una settimana prima della Valli Bergamasche, Testori usc\u00ec per allenarsi con la sua KTM nella natia San Giovanni Bianco. All'improvviso la sua KTM si impenn\u00f2 (si \u00e8 detto da alcuni, per un mucchio di ghiaia, scaricato sul sentiero e fatto sparire immediatamente dopo): Testori cadde sbattendo la testa all'indietro e procurandosi gravi lesioni alle vertebre cervicali. I soccorsi si rivelarono inutili. Alla Valli del 1976, a pochi giorni dalla tragica scomparsa, la moto di Testori fu esposta in parco chiuso dal venerd\u00ec per volere della KTM e ricoperta dai fiori deposti da tutti i piloti sia italiani che stranieri; le moto della Casa di Mattinghofen corsero, in segno di lutto, con un adesivo nero sul serbatoio con la scritta in oro \"Testori\", al posto del marchio.\nNel 2004 il comune di San Giovanni Bianco gli ha intitolato il palazzetto dello sport."}
{"id": "698937", "revid": "36426", "url": "https://it.wikipedia.org/wiki?curid=698937", "title": "Maso da San Frediano", "text": ""}
{"id": "698940", "revid": "1904508", "url": "https://it.wikipedia.org/wiki?curid=698940", "title": "Grecia", "text": "La Grecia (), ufficialmente Repubblica Ellenica (, :) \u00e8 uno Stato dell'Europa meridionale, posto sul lembo meridionale della penisola balcanica. \u00c8 una repubblica parlamentare unitaria e la capitale \u00e8 la citt\u00e0 di Atene. La lingua ufficiale \u00e8 il greco moderno.\nIl tratto peninsulare confina a nord con Albania, Macedonia del Nord, Bulgaria e Turchia ed \u00e8 bagnato sugli altri lati dal mar Egeo, dal mar Ionio e dal mare di Creta. Amministra in totale oltre isole, 227 delle quali abitate.\nLo Stato si considera come l'ideale successore della civilt\u00e0 micenea, dell'antica Grecia e dell'Impero bizantino, considerandosi la culla della civilt\u00e0 occidentale e patria della primordiale democrazia, della filosofia, del cristianesimo ortodosso e dei principi artistici, geometrici e teologici cristiani oltre che dei Giochi olimpici antichi, la cui eredit\u00e0 \u00e8 stata colta dalle moderne Olimpiadi.\nLa Repubblica affonda le sue radici nella guerra d'indipendenza greca combattuta nel XIX secolo contro l'Impero ottomano, che diede vita alla Prima Repubblica ellenica. Con la convenzione di Londra del 1832 si stabil\u00ec la nascita del Regno di Grecia, rovesciato una prima volta nel 1924 con la nascita della Seconda Repubblica ellenica, e una seconda volta nel 1968 con il colpo di Stato guidato dai colonnelli Ge\u014drgios Papadopoulos, Nikolaos Makarezos e Ioannis Ladas, che diede vita alla Dittatura dei colonnelli. La moderna Repubblica nacque nel 1974 con la fine del regime militare.\nNonostante una forte recessione causata dalla crisi economica degli anni 2010, la Grecia \u00e8 considerata uno Stato sviluppato, al trentaduesimo posto nella scala mondiale per indice di sviluppo umano e con un reddito pro capite di $ (dati aggiornati al 2019). \u00c8 uno dei 51 Stati che nel 1945 ha aderito all'Organizzazione delle Nazioni Unite e dal 1981 \u00e8 parte prima della Comunit\u00e0 economica europea e poi dell'Unione europea e ha adottato l'Euro con gran parte degli altri Paesi nel 2002; \u00e8 inoltre membro dell'Organizzazione del Trattato dell'Atlantico del Nord (NATO) dal 1952, dell'Organizzazione per la cooperazione e lo sviluppo economico (OCSE) dal 1961, e membro fondatore dell'Organizzazione della cooperazione economica del mar Nero (BSEC) e dell'Agenzia spaziale europea (ESA).\nTra le maggiori citt\u00e0 vi sono la capitale, Atene, che ha ospitato i Giochi olimpici moderni nel 1896 e nuovamente nel 2004, Salonicco, talvolta chiamata anche Sympr\u014dteyousa (, letteralmente: \"co-capitale\"), Patrasso, principale centro del Peloponneso, e Candia, capoluogo e maggiore centro abitato dell'isola di Creta.\nEtimologia.\nIl nome originale della Grecia in lingua greca \u00e8 \u0395\u03bb\u03bb\u03ac\u03c2 = Ell\u00e1s //. Tale nome \u00e8 reso in italiano con \u2018Hellas\u2019 seguendo le antiche convenzioni politoniche. Meno formalmente, ma pi\u00f9 comunemente, \u00e8 chiamata \u0395\u03bb\u03bb\u03ac\u03b4\u03b1 = Ell\u00e1da //, riferibile al termine italiano \u00c9llade. Nel mito antico, l'eroe eponimo Ell\u00e9no era l'antenato delle tre stirpi elleniche.\nEtimologicamente deriva da \"Sellas\", \"terra lunare\", \"spoglia di vegetazione\", ma anche \"dove si venera la luna\" (\"Selene\", appunto), la cui \"s\" iniziale \u00e8 caduta lasciando come relitto un'aspirazione.\nIl termine utilizzato nelle lingue europee (italiano: Grecia, inglese: Greece, francese: Gr\u00e8ce, spagnolo: Grecia, tedesco: Griechenland, russo: \u0413\u0440\u0435\u0446\u0438\u044f \"Grecija\", ecc.) \u00e8 di origini controverse: compare per la prima volta in un frammento de \"Il catalogo delle donne\", comunemente attribuito ad Esiodo, in cui si menziona un eroe chiamato \u0393\u03c1\u03b1\u03b9\u03ba\u03cc\u03c2 o \"Graikos\" (attraverso il latino \"Graecus\"), figlio di Zeus e Pandora; nel suo significato etnico il termine, secondo Aristotele, era un antico nome della trib\u00f9 Achea dei Beozi a nord dell'Attica, detti \"graekoi\".\nNel periodo dell'Impero romano il termine fu adottato per indicare tutte le popolazioni della stessa area culturale e linguistica, a causa dell'immigrazione massiccia dei pacifici Beozi a Roma, scribi ed eruditi che insegnarono il greco, che fu lingua franca per secoli, ai giovani romani. Con l\u2019avvento del cristianesimo le terre orientali del bacino del Mediterraneo, che avevano adottato anche il greco antico insieme al latino come lingua veicolare comune, il termine greco fu adattato dai romani latini per definire tutti quei popoli romani bizantini.\nNelle lingue mediorientali (turco Yunanistan, arabo \u064a\u0648\u0646\u0627\u0646, ebraico \u05d9\u05d5\u05d5\u05df, persiano antico Yaun\u00e2), invece, si utilizza la radice \u0399\u03c9\u03bd\u03af\u03b1 che sta per Ionia, regione dell'Asia Minore dove dall'antichit\u00e0 fino al 1923 c'era una consistente presenza di greci etnici.\nStoria.\nProtostoria, Grecia antica e periodo ellenistico.\nLe testimonianze pi\u00f9 antiche della presenza umana nei Balcani si trovano nelle Grotte di Petralona, nella provincia greca settentrionale di Macedonia. Gli insediamenti neolitici in Grecia, risalenti al VII millennio a.C. sono i pi\u00f9 antichi in Europa, superando di diversi secoli i successivi, in quanto la Grecia si trova nella via di una delle principali direzioni, quella verso occidente, di diffusione dell'agricoltura a partire dal Medio Oriente.\nLa Grecia \u00e8 stata la prima area in Europa dove sono sorte delle civilt\u00e0 avanzate ed \u00e8 perci\u00f2 considerata la culla della civilt\u00e0 occidentale, cominciata con la Civilt\u00e0 cicladica delle isole egee attorno al 3200 a.C., la Civilt\u00e0 minoica a Creta (2700-1500 a.C.) e quindi la Civilt\u00e0 micenea nel Peloponneso(1900-1100 a.C.). Queste civilt\u00e0 possedevano la scrittura: quella minoica, non decifrata, \u00e8 detta Lineare A, mentre quella micenea \u00e8 detta Lineare B, una forma arcaica del greco. I micenei assorbirono gradualmente i minoici, ma collassarono rapidamente attorno al 1200 a.C., in un periodo di sconvolgimenti nella regione noto come il collasso dell'et\u00e0 del bronzo. Questo inaugur\u00f2 un periodo noto come Medioevo ellenico, del quale non si hanno testimonianze scritte.\nLa fine del Medioevo ellenico \u00e8 tradizionalmente datata al 776 a.C., l'anno dei primi Giochi olimpici. Si ritiene che l'Iliade e l'Odissea, i testi fondativi della letteratura occidentale, siano stati composti tra l'VIII e il VII secolo a.C. Con la fine del Medioevo ellenico iniziarono a emergere varie Citt\u00e0-Stato, diffuse lungo la penisola greca e lungo le coste del Mar Nero, in Sud Italia e in Anatolia, raggiungendo un elevato grado di prosperit\u00e0 e ricchezza che risult\u00f2 in un vero e proprio boom culturale con espressioni nei campi pi\u00f9 svariati, tra cui l'architettura, il teatro, la scienza, la matematica e la filosofia. Nel 508 a.C., Clistene istitu\u00ec la prima democrazia del mondo ad Atene.\nNel 500 a.C., l'Impero Persiano controllava un territorio che andava dall'attuale Grecia settentrionale e Turchia fino all'Iran e rappresentava una minaccia per le citt\u00e0-stato greche. I tentativi di ribellione delle citt\u00e0-stato greche dell'Asia Minore sottoposte alla dominazione persiana fallirono, e la Persia invase la Grecia nel 492 a.C., ma le sue forze dovettero ritirarsi dopo la sconfitta alla Battaglia di Maratona del 490 a.C. Segu\u00ec una seconda invasione nel 480 a.C. Nonostante l'eroica resistenza degli Spartani e degli altri greci alle Termopili, le armate persiane saccheggiarono Atene.\nA seguito delle successive vittorie greche nel 480 e 479 a.C. a Salamina, Platea e Micale, i persiani furono costretti a ritirarsi una seconda volta. I conflitti militari, noti come le guerre persiane, furono guidati principalmente da Atene e Sparta. Tuttavia, il fatto che la Grecia non fosse una nazione unificata significava che i conflitti tra le citt\u00e0-stato greche fossero frequenti.\nLa pi\u00f9 devastante guerra interna nell'epoca classica fu la guerra del Peloponneso (431-404 a.C.), che segn\u00f2 la fine della supremazia ateniese sul territorio greco. Sia Atene sia Sparta furono poi messe in ombra da Tebe e in seguito dal Regno di Macedonia, che un\u00ec le Citt\u00e0-Stato greche nella Lega di Corinto sotto la guida di Filippo II, eletto guida della prima entit\u00e0 politica della storia che avesse autorit\u00e0 su tutto l'attuale territorio greco.\nDopo l'assassinio di Filippo II, suo figlio Alessandro III (noto come \"Alessandro Magno\") assunse il controllo della Lega di Corinto e nel 334 a.C. lanci\u00f2 un'invasione dell'Impero Persiano con le forze combinate del Regno di Macedonia e della Lega di Corinto. Grazie alle vittorie nelle battaglie di Granico, Isso e Gaugamela, tali forze congiunte poterono marciare su Susa e Persepoli, l'antica capitale persiana, nel 330 a.C. L'impero creato da Alessandro Magno si estendeva dall'Epiro a ovest fino al Pakistan a est e dall'Egitto a sud alla Transoxiana a nord, risultando come uno dei pi\u00f9 grandi che la storia avesse visto fino ad allora. Coloni e veterani greci furono spinti da Alessandro a risiedere in varie nuove citt\u00e0 da lui fondate in Asia ed Africa, per poter meglio controllare i territori annessi.\nPrima della sua improvvisa morte nel 323 a.C., Alessandro Magno stava pianificando un'invasione dell'Arabia. La sua morte caus\u00f2 il collasso del vasto impero, che si divise in diversi regni, tra cui i pi\u00f9 importanti erano l'Impero seleucide e l'Egitto tolemaico. Altri stati fondati da coloni-soldati greci l\u00ec condotti da Alessandro furono il regno greco-battriano e il regno indo-greco in India.\nSebbene non potesse essere mantenuta l'unit\u00e0 politica dell'impero di Alessandro, esso diffuse la cultura ellenistica e la lingua greca nei territori conquistati, le quali si sarebbero mantenute vive per almeno due secoli e in alcuni territori del Mediterraneo orientale anche molto pi\u00f9 a lungo.\nDopo un periodo di conflitti seguente alla morte di Alessandro, nel 276 a.C. la dinastia antigonide, discendente da uno dei generali di Alessandro, stabil\u00ec il suo controllo sulla Macedonia, oltre all'egemonia sulla maggior parte delle citt\u00e0-stato greche (Sparta esclusa). A partire dal 200 a.C. circa, la Repubblica romana divenne sempre pi\u00f9 coinvolta negli affari di stato ellenici, e si impegn\u00f2 in una serie di guerre con la Macedonia. La sconfitta macedone alla battaglia di Pidna del 168 a.C. segn\u00f2 la fine della supremazia antigonide in Grecia. Nel 146 a.C. la Macedonia fu annessa come provincia romana, e il resto della Grecia divenne un protettorato.\nDominazione romana.\nIl processo fu completato nel 27 a.C., quando l'imperatore romano Augusto annesse il resto della Grecia e costitu\u00ec la provincia senatoria di Acaia. Molti Greci migrarono ad Alessandria d'Egitto, ad Antiochia e a Seleucia e tutte le altre nuove citt\u00e0 ellenistiche in Asia e Africa fondate da, o dopo, Alessandro.\nNonostante la loro superiorit\u00e0 militare, i Romani ammiravano la cultura greca, e ne furono fortemente influenzati. Come afferm\u00f2 Orazio: \"Graecia capta ferum victorem cepit \"(\"la Grecia, sebbene conquistata, conquist\u00f2 il feroce vincitore\"). Si ritiene che la scienza, la tecnologia e la matematica dei greci abbiano raggiunto il loro apice nel periodo ellenistico.\nLe comunit\u00e0 di lingua greca dell'oriente ellenistico furono fondamentali per la diffusione del Cristianesimo nel II e nel III secolo, e le prime figure di rilievo della cristianit\u00e0 (in particolare San Paolo) furono in genere di lingua greca, sebbene non di origine n\u00e9 etnica n\u00e9 geografica greca. Tuttavia, la Grecia in senso proprio fu tendente al paganesimo e non fu tra i centri influenti dell'antico Cristianesimo: infatti, alcune antiche pratiche religiose greche rimasero in voga fino alla fine del IV secolo e alcune aree quali il Peloponneso sud-orientale rimasero pagane fino a oltre il X secolo.\nImpero romano d'Oriente.\nL'Impero Romano d'Oriente, a seguito della divisione dalla parte occidentale nel V secolo, viene convenzionalmente chiamato Impero bizantino (anche se all'epoca era semplicemente chiamato \"Impero Romano\"); esso sopravvisse fino al 1453. La capitale era Costantinopoli, fondata nel 330 d.C., la lingua e la cultura letteraria erano greche e la religione prevalente era quella cristiana, definita dopo lo scisma del 1054 cristiana ortodossa.\nA differenza dell'Impero Romano, l'Impero Bizantino ebbe un'impronta culturale greca molto forte fin dall'inizio, tanto che nel 610 Eraclio I fece diventare il greco lingua ufficiale dell'Impero, e si proclam\u00f2 Basileus (in greco \"\u0392\u03b1\u03c3\u03b9\u03bb\u03b5\u03cd\u03c2\", Re) dell'Impero, invece che Augustus come era in uso fino ad allora.\nDal IV secolo, i territori balcanici dell'Impero, inclusa la Grecia, subirono le invasioni barbariche. Le razzie e devastazioni di Goti e Unni nel IV e V secolo e l'invasione slava della Grecia nel VII secolo portarono ad un drammatico crollo dell'autorit\u00e0 imperiale sulla penisola greca. A seguito dell'invasione slava, il governo imperiale mantenne il controllo delle sole isole e zone costiere, in particolare delle citt\u00e0 di Atene, Corinto e Tessalonica, mentre solo alcune aree montane interne continuarono a riconoscere l'autorit\u00e0 dell'imperatore. Al di fuori di queste aree si ebbe la colonizzazione slava.\nIl recupero delle province perdute da parte dell'Impero Bizantino inizi\u00f2 verso la fine dell'VIII secolo e la maggior parte della penisola greca torn\u00f2 sotto il controllo dell'Impero, in diverse fasi fino al IX secolo. Questo processo fu facilitato dal vasto afflusso di greci dalla Sicilia e dall'Asia Minore verso la penisola greca (dovuto in buona parte all'avanzare delle forze arabo-islamiche), mentre al tempo stesso molti slavi furono catturati e deportati in Asia Minore, e i rimanenti furono assimilati. Nell'XI e XII secolo il ritorno della stabilit\u00e0 nella penisola greca benefici\u00f2 della forte crescita economica, molto maggiore di quella avvenuta nei territori anatolici dell'Impero.\nA seguito della quarta crociata e della caduta di Costantinopoli in mano ai \"latini\" nel 1204, la maggior parte della Grecia pass\u00f2 sotto il controllo dei Franchi (dando inizio al periodo noto come \"francocrazia\") o dei veneziani nel caso di alcune isole. Il ristabilimento dell'Impero Bizantino a Costantinopoli nel 1261, da parte dell'Imperatore di Nicea, sostenuto dalla Repubblica di Genova, fu accompagnato dal recupero della maggior parte della penisola greca, sebbene il Principato d'Acaia di origine franca nel Peloponneso sopravvisse fino al XIV secolo, mentre le isole rimasero per lo pi\u00f9 sotto il controllo genovese e veneziano.\nDominazione ottomana.\nNel XIV secolo gran parte della penisola greca fu persa dall'Impero in quanto prima i Serbi e poi gli Ottomani ne strapparono i territori. All'inizio del XV secolo, l'avanzata ottomana comport\u00f2 la perdita di tutti i territori in Grecia eccetto il Despotato di Morea nel Peloponneso. Dopo la conquista di Costantinopoli da parte degli Ottomani nel 1453, la Morea fu l'ultimo residuo dell'Impero Bizantino in Grecia a resistere agli Ottomani. Tuttavia anche questa fu conquistata nel 1460, e tutto il territorio peninsulare pass\u00f2 sotto il controllo degli Ottomani. A seguito della conquista turco-ottomana numerosissimi arvaniti si rifugiarono esuli specialmente in Italia, allo stesso modo anche diversi studiosi bizantini fuggirono in occidente, portando con loro il bagaglio culturale e letterario che anch'esso contribui al gi\u00e0 avviato spirito rinascimentale. Nonostante ci\u00f2 il dominio ottomano port\u00f2 ad una maggiore coesione dei greci ortodossi, che trovarono nella religione e nella lingua uno dei punti fermi della loro identit\u00e0 nazionale.\nMentre la maggior parte del territorio peninsulare greco e le isole egee erano sotto il controllo ottomano entro la fine del XV secolo, Cipro e Creta rimasero territori veneziani fino al 1571 e 1670 rispettivamente, quando furono occupate dagli Ottomani. Si salvarono dal dominio ottomano di lungo termine le Isole Ionie, che rimasero veneziane fino al passaggio alla Prima Repubblica francese nel 1797, e quindi passando al Regno Unito nel 1809, fino all'unificazione moderna con la Grecia nel 1864.\nMentre i greci delle isole ionie e di Costantinopoli vissero un periodo di prosperit\u00e0, con questi ultimi in grado di ottenere posizioni di potere all'interno dell'amministrazione ottomana, la maggior parte della popolazione della Grecia peninsulare soffr\u00ec le conseguenze economiche della conquista ottomana. Fu imposta una tassazione pesante, e in un tempo successivo l'Impero Ottomano attu\u00f2 una politica che port\u00f2 alla trasformazione della popolazione rurale greca in servi della gleba a tutti gli effetti.\nLa Chiesa ortodossa greca e il Patriarcato ecumenico di Costantinopoli erano considerati dai governanti ottomani come le autorit\u00e0 di governo dell'intera popolazione cristiana ortodossa dell'Impero Ottomano, greca e non. Anche se gli Ottomani non obbligarono i non-musulmani a convertirsi all'Islam, i cristiani subirono molte discriminazioni mirate a evidenziare la loro inferiorit\u00e0 all'interno dell'Impero.\nLa discriminazione dei cristiani, combinata ai duri trattamenti delle autorit\u00e0 locali ottomane, port\u00f2 a conversioni all'Islam, anche se inizialmente solo superficiali (i cosiddetti \"cripto-cristiani\").\nLa natura dell'amministrazione ottomana in Grecia era variabile, anche se comunque arbitraria e spesso dura. Alcune citt\u00e0 avevano governatori nominati dal Sultano, mentre altre (come Atene) si autogovernavano. Le regioni montuose interne e molte isole rimasero di fatto autonome dallo Stato centrale ottomano per molti secoli.\n e la rivolta Orlov istigata dai russi nel 1770, che mirava a dividere l'Impero Ottomano per favorire gli interessi russi. Queste sollevazioni furono represse dagli ottomani con grandi spargimenti di sangue.\nIl XVI e il XVII secolo, seppur hanno valore importante per la storia del paese, sono visti negativamente dalla moderna storiografia greca. La prospettiva del rovesciamento del dominio ottomano appariva remota, mentre le sole isole ionie erano libere dalla dominazione turca. Corf\u00f9, allora dominazione veneziana, resistette a tre assedi nel 1537, 1571 e 1716, durante i quali gli ottomani furono respinti. Comunque, nel XVIII secolo, sorse tramite il commercio marittimo una ricca classe mercantile greca. Questi mercanti arrivarono a dominare il commercio interno all'Impero Ottomano, stabilendo comunit\u00e0 in tutto il Mediterraneo, i Balcani e l'Europa Occidentale. Sebbene la conquista ottomana avesse tagliato fuori la Grecia da significativi movimenti intellettuali europei quali la riforma protestante e l'illuminismo, queste idee, insieme agli ideali della Rivoluzione francese e del nazionalismo romantico, sotto spinta delle potenze di Russia, Inghilterra e Francia che miravano a destabilizzare l'Impero Ottomano, cominciarono a penetrare nel mondo greco tramite la diaspora dei mercanti. Nel tardo XVIII secolo, Rigas Feraios, il primo rivoluzionario a immaginare uno Stato greco indipendente, pubblic\u00f2 una serie di documenti relativi all'indipendenza greca, incluso un inno nazionale e la prima mappa dettagliata della Grecia, e fu assassinato da agenti ottomani nel 1798.\nIndipendenza e prima guerra mondiale.\nNel 1814, fu fondata un'organizzazione segreta chiamata Filik\u00ed Eter\u00eda con lo scopo di liberare la Grecia. La Filik\u00ed Eter\u00eda organizz\u00f2 il lancio di una rivoluzione nel Peloponneso, nei principati danubiani e a Costantinopoli. La prima di queste rivolte cominci\u00f2 il 6 marzo 1821 nei principati danubiani sotto la guida di Alessandro Ypsilanti, ma fu presto repressa dagli ottomani. Gli avvenimenti nel nord spronarono all'azione i greci del Peloponneso, e il 17 marzo 1821 i manioti dichiararono guerra agli ottomani.\nEntro la fine del mese, l'intero Peloponneso era in aperta rivolta contro gli ottomani, e nell'ottobre dello stesso anno i greci guidati da Theodoros Kolokotronis catturavano Tripoli. La rivolta del Peloponneso fu rapidamente seguita da rivolte a Creta, in Macedonia e nella Grecia Centrale, che sarebbero state tuttavia represse. Nel frattempo, l'improvvisata flotta greca stava ottenendo successi contro la flotta ottomana nel Mar Egeo, e imped\u00ec l'arrivo di rinforzi ottomani dal mare. Nel 1822 e nel 1824 i turchi e gli egiziani devastarono le isole, incluse Chio e Psara, massacrandone le popolazioni. Questo ebbe l'effetto di orientare l'opinione pubblica dei paesi dell'Europa occidentale a favore dei ribelli greci.\nNel frattempo, il sultano ottomano negoziava con Mehmet Ali d'Egitto, il quale acconsent\u00ec a mandare suo figlio Ibr\u0101h\u012bm Pasci\u00e0 in Grecia con un esercito per sopprimere la rivolta, in cambio di guadagni territoriali. Ibrahim sbarc\u00f2 nel Peloponneso nel febbraio 1825 ed ebbe un successo immediato: entro la fine dell'anno, la maggior parte del Peloponneso era sotto il controllo egiziano, e la citt\u00e0 di Missolungi - assediata dai turchi dall'aprile del 1825 - cadde nell'aprile del 1826. Nonostante la sconfitta subita da Ibrahim nel Mani, egli ebbe successo nella repressione della maggior parte delle rivolte del Peloponneso, e Atene fu riconquistata.\nDopo anni di negoziazioni e appoggi per una possibile indipendenza, le tre grandi potenze di Russia, Regno Unito e Francia, decisero di intervenire definitivamente nel conflitto e ogni nazione invi\u00f2 una flotta nelle acque del Peloponneso. A seguito della notizia che le flotte combinate ottomana ed egiziana si dirigevano all'attacco dell'isola greca di Idra, le flotte alleate le intercettarono a Navarino. Dopo uno stallo di una settimana cominci\u00f2 la battaglia, che vide la distruzione della flotta ottomano-egiziana. Una spedizione militare francese supervision\u00f2 l'evacuazione dell'armata egiziana dal Peloponneso, mentre i greci procedevano alla cattura di parte della Grecia centrale nel 1828. Dopo lunghe negoziazioni, lo Stato greco nascente fu finalmente riconosciuto dal Protocollo di Londra del 1830.\nNel 1827 Giovanni Capodistria, un nobile greco proveniente da Corf\u00f9, fu scelto come primo governatore della nuova Repubblica. Tuttavia fu assassinato nel 1831, e le Grandi Potenze Europee instaurarono un governo monarchico, con il bavarese Ottone di Wittelsbach come primo monarca greco. Nel 1843 una rivolta forz\u00f2 il Re a concedere una costituzione e un'assemblea rappresentativa.\nA causa del suo atteggiamento autoritario egli fu detronizzato nel 1862, e un anno dopo fu rimpiazzato dal principe Vilhelm di Danimarca, che prese il nome di Giorgio I di Grecia. Questi aggiunse allo Stato Ellenico le Isole Ionie, un regalo d'incoronazione da parte dell'Impero britannico. Nel 1877 Charilaos Trikoupis, liberale, una figura dominante nel mondo politico greco al quale \u00e8 attribuito un importante ruolo nel miglioramento delle infrastrutture del Paese, restrinse il potere del re di interferire nell'assemblea qualora quest'ultima avesse voluto approvare una mozione di sfiducia nei confronti del primo ministro. Egli si altern\u00f2 al potere nei vent'anni seguenti con Theodoros Dilighiannis, di orientamento conservatore. Nel 1896 la Grecia organizz\u00f2 i Primi Giochi Olimpici moderni ad Atene.\nLa corruzione e gli aumenti nella spesa pubblica voluti da Trikoupis per creare importanti infrastrutture come il canale di Corinto oberarono la debole economia greca, fino a portarla all'insolvenza nel 1893 e alla conseguente accettazione dell'instaurazione di un'autorit\u00e0 finanziaria internazionale di controllo che aveva lo scopo di ripagare i debiti del Paese. Un'altra questione politica del XIX secolo fu quella della lingua ufficiale. I greci all'epoca parlavano numerosi diversi idiomi e una forma di greco detta demotico, ma molti nell\"'\u00e9lite\" istruita vedevano questo come un dialetto contadino ed erano determinati a ripristinare \"il glorioso\" greco antico.\nI documenti pubblici e i giornali furono quindi pubblicati nella variante neogreca \"Kathar\u00e9vousa\", una forma che pochi erano in grado di leggere. I liberali erano favorevoli al riconoscimento del demotico come lingua ufficiale, ma i conservatori e la Chiesa ortodossa ponevano resistenza, al punto che, quando il Nuovo Testamento fu tradotto in demotico nel 1901 scoppiarono delle rivolte ad Atene e cadde il governo. Tale questione avrebbe continuato a tormentare i politici greci fino agli anni Settanta.\nCi\u00f2 che successivamente univa la classe dirigente e religiosa greca era la determinazione a liberare le province dell'Impero Ottomano percepite di lingua greca e fede ortodossa. A Creta in particolare, una prolungata rivolta durata dal 1866 al 1869 aveva risollevato il fervore nazionalista. Quando scoppi\u00f2 la guerra tra la Russia e gli ottomani nel 1877, il sentimento popolare greco si affianc\u00f2 alla Russia, ma la Grecia era troppo povera e troppo preoccupata dalla possibilit\u00e0 di un intervento britannico per entrare ufficialmente in guerra. Ci\u00f2 nonostante, nel 1881 la Tessaglia, Volos furono cedute alla Grecia senza alcun combattimento, come stabilito dal trattato di Berlino. Rimase frustrata ogni speranza greca di ricevere Creta.\nI greci a Creta continuarono regolarmente a insorgere, e nel 1897 il governo greco di Theodoros Deligiannis, cedendo alle pressioni popolari, dichiar\u00f2 guerra agli ottomani. Nella guerra greco-turca del 1897 le armate male addestrate ed equipaggiate della Grecia furono sconfitte da quelle ottomane. Grazie all'intervento delle Grandi Potenze, comunque, la Grecia perse solo un piccolo territorio ai confini con la Turchia, mentre Creta ottenne l'indipendenza come Stato autonomo sotto Giorgio di Grecia.\nCome risultato della Lotta Macedone e delle Guerre balcaniche, negli anni 1912-1913 il territorio Greco si ampli\u00f2 notevolmente, incorporando Creta, parte della Macedonia e dell'Epiro e diverse isole Egee. Durante la prima guerra mondiale il forte disaccordo fra il Re Costantino I e il carismatico primo ministro Eleutherios Venizelos port\u00f2 alla divisione del Paese (\"Scisma nazionale\"). Segu\u00ec un periodo di alcuni anni in cui la Grecia aveva due governi: uno filo-tedesco guidato dal re e avente sede ad Atene e l'altro filo-britannico guidato da Venizelos avente sede a Salonicco. Lo scisma si risolse solo nel 1917 con l'esilio del Re, a cui succedette il figlio Alessandro, l'unione dei governi e l'entrata in guerra della Grecia a fianco della triplice intesa.\nIn seguito alla vittoria al fianco dell'Intesa, con il trattato di S\u00e8vres la Grecia ottenne la Tracia orientale e Smirne con il suo entroterra, regioni che all'epoca erano parzialmente popolate da greci. Quest'ultima venne occupata dall'esercito greco nel 1919 in seguito all'occupazione italiana di Antalya. L'intenzione del governo greco era infatti quella di puntare a recuperare alcuni degli ex territori dell'Impero bizantino, ponendosi come unici eredi di un Impero che in realt\u00e0 fu multietnico: l'Asia Minore e \"liberare\" Costantinopoli, che sarebbe stata scelta come capitale al posto di Atene. Questo progetto ideologico nazionalista \u00e8 noto come Megali Idea. Dopo il rifiuto dei nazionalisti turchi di accettare il trattato di S\u00e8vres, l'esercito greco attacc\u00f2 la Turchia nazionalista di Mustafa Kemal Atat\u00fcrk puntando su Ankara. La morte di Re Alessandro, l'inattesa sconfitta elettorale di Venizelos e il ritorno di re Costantino non cambiarono la politica greca in Asia Minore. La Guerra greco-turca fin\u00ec in maniera catastrofica per la Grecia, la quale dovette abbandonare le occupate Smirne e Tracia Orientale. Il Trattato di Losanna, ratificato nel 1923, chiuse le ostilit\u00e0 fra i due Paesi, i quali accettarono di effettuare lo scambio di popolazioni tra Grecia e Turchia secondo il criterio dell'appartenenza religiosa ( ortodossi contro musulmani). Segu\u00ec un periodo di instabilit\u00e0, caratterizzato dal difficile compito di incorporare nella societ\u00e0 un milione e mezzo di profughi ortodossi dalla Turchia. La popolazione greco-ortodossa di Istanbul, esentata dallo scambio di popolazione insieme a quella delle due isole turche di Imbro e Tenedo, croll\u00f2 progressivamente da 300.000 abitanti all'inizio del secolo agli attuali 3.000.\nSecondo svariate fonti, tra cui documenti depositati alle Nazioni Unite e di vari storici, centinaia di migliaia di Greci del Ponto morirono in quello che \u00e8 spesso chiamato il genocidio dei greci del Ponto, una regione dell'Asia minore che si affaccia sul Mar Nero. Le vittime del massacro perpetrato dalle autorit\u00e0 turche sono stimate a 360.000 secondo le fonti delle Nazioni Unite, ma alcune fonti parlano addirittura di 1 milione di morti. Il genocidio della popolazione greca dell'Asia Minore \u00e8 stato ufficialmente riconosciuto, oltre che dalla Grecia e da Cipro, da vari Stati americani come il New Jersey, il Massachusetts e l'Illinois.\nGli anni venti e trenta videro nel Paese l'abolizione della monarchia a seguito di un referendum del 1924 e la dichiarazione della Seconda Repubblica ellenica, quindi una serie di governi inefficaci guidati dai militari, una grave crisi economica dovuta al crollo del 1929, il ritorno al potere di Venizelos sino al suo esilio definitivo nel 1935, il ristabilimento della monarchia con Re Giorgio II, sino a che il 4 agosto 1936 il generale Ioannis Metaxas instaur\u00f2 con un colpo di Stato una dittatura di tipo fascista.\nSeconda guerra mondiale, occupazione, liberazione.\nNonostante la dittatura, la Grecia rimase in buoni rapporti con la Gran Bretagna e allo scoppio della Seconda guerra mondiale non si alle\u00f2 con l'Asse. Il 28 ottobre 1940 l'Italia chiese alla Grecia la resa con un ultimatum, ma Metaxas si rifiut\u00f2 di accettare l'ordine impostogli da Mussolini (eventi oggi commemorati in occasione del Giorno del No). Ne segu\u00ec la guerra fra Italia e Grecia, in cui le forze armate italiane furono respinte all'interno dell'Albania, rischiando anche di perdere Valona. La Grecia fece cos\u00ec registrare alle forze Alleate la prima vittoria nella Seconda guerra mondiale contro l'Asse. Dopo la morte di Metaxas nel gennaio 1941, l'intervento della Germania (con l'operazione Marita - 6 aprile 1941), che si voleva assicurare il fianco sud-orientale nell'imminenza dell'attacco all'URSS, fece capitolare in breve tempo le forze elleniche, ma l'occupazione nazifascista in Grecia non ebbe facile vita per via della resistenza. Pi\u00f9 di civili greci morirono di fame durante l'inverno del 1941-42. Nel 1943 quasi l'intera comunit\u00e0 ebraica greca fu deportata in campi di sterminio nazisti. La Grecia soggiacque a un governo militare collaborazionista fino all'autunno del 1944, quando le forze tedesche, che dopo l'8 settembre 1943 avevano soppiantato ovunque le truppe di occupazione italiane, iniziarono a ritirarsi verso nord, per non restare tagliate fuori dalla penetrazione dell'Armata Rossa nei Balcani.\nDopo la liberazione, la Grecia fu teatro di una guerra civile, durata pi\u00f9 di tre anni, fra la destra e la sinistra comunista, la prima sostenuta dal Regno Unito e dagli Stati Uniti, la seconda dall'URSS. La guerra civile port\u00f2 a rilevanti danni economici e a tensioni fra la destra e la sinistra per i 30 anni che seguirono. I 20 anni seguenti furono caratterizzati da una marginalizzazione della sinistra nelle sfere politiche e sociali, ma anche da una significativa crescita economica sostenuta dal Piano Marshall. In particolare, la Grecia dal 1950 al 1973 ebbe uno dei tassi di crescita economica pi\u00f9 alti del mondo, seconda soltanto al Giappone per rapidit\u00e0 di sviluppo.\nLe relazioni fra Grecia e Turchia, normalizzatesi dopo la cosiddetta Catastrofe in Asia Minore, tornarono a deteriorarsi negli anni cinquanta in seguito al problema di Cipro. La volont\u00e0 della maggioranza greca dell'isola di unirsi allo Stato greco dopo la fine del dominio coloniale britannico (\"En\u014dsis\") e i tumulti susseguenti provocarono la violenta reazione del governo turco, culminata con il pogrom del settembre 1955 a Istanbul, un insieme di violenze contro persone e cose perpetrate da agenti provocatori del governo di Adnan Menderes ai danni delle minoranze greche, ebraiche e armene.\nRegime dei colonnelli, democrazia parlamentare.\nNel 1965 vi fu un periodo di instabilit\u00e0 politica a seguito della destituzione del governo centrista di Ge\u014drgios Papandreou da parte del re Costantino II, che condusse al colpo di Stato del 21 aprile 1967 e alla Dittatura dei colonnelli, appoggiata dal Governo degli Stati Uniti. La politica economica dissennata della giunta e la rivolta degli studenti dell'Universit\u00e0 Politecnica di Atene nel novembre 1973 provocarono un altro colpo di Stato militare che port\u00f2 al potere il generale di brigata Dimitrios Ioannides.\nNel 1974, il tentativo della nuova giunta di impadronirsi di Cipro fomentando un colpo di Stato contro l'arcivescovo Makarios III e la susseguente invasione turca provocarono la sua caduta e il ristabilimento della democrazia. Il primo premier fu K\u014dnstantinos Karamanl\u012bs, rientrato da Parigi dove viveva in esilio volontario dal 1963. Le elezioni (le prime pluraliste dopo quelle del 1964) si tennero nel novembre, nell'anniversario della rivolta studentesca del Politecnico di Atene. L'11 giugno 1975 fu promulgata una Costituzione repubblicana a seguito di un referendum che scelse di non ripristinare la monarchia. Nel frattempo, Andreas Papandreou fond\u00f2 il Partito Socialista Panellenico o PASOK, in risposta alla creazione, da parte di K\u014dnstantinos Karamanl\u012bs, del partito di centro-destra Nuova Democrazia o ND. Questi due partiti contrapposti avrebbero dominato la scena politica nel corso degli anni seguenti. Il 14 agosto 1974, le forze militari greche si ritirarono dalla struttura di comando della NATO in protesta per la noncuranza dei vertici dell'organizzazione nei confronti dell'occupazione turca di Cipro Nord.\nNel 1980 la Grecia rientr\u00f2 nella struttura di comando della NATO. Negli ultimi due decenni le relazioni con la vicina Turchia sono migliorate sostanzialmente, ad esempio nell'estate del 1999 un forte terremoto colp\u00ec entrambi i paesi ed essi si offrirono vicendevolmente aiuto e la Grecia tolse il veto contrario alla richiesta di accesso all'Unione Europea da parte della Turchia.\nLa Grecia \u00e8 diventata il decimo membro dell'Unione europea il 1\u00ba gennaio 1981. Gli ultimi decenni del XX secolo hanno presentato una crescita economica elevata, un notevole sviluppo delle infrastrutture e degli investimenti, sia europei sia interni, entrate cospicue dalle industrie della marina mercantile e dal turismo. Il Paese ha adottato l'Euro nel 2001 e ha organizzato i Giochi Olimpici del 2004 ad Atene.\nA partire dall'inizio degli anni dieci del XXI secolo la Grecia si \u00e8 trovata ad affrontare la crisi del debito sovrano: a partire dal 2009 un calo di fiducia degli investitori e una serie di declassamenti da parte delle maggiori agenzie di rating hanno fatto salire vertiginosamente gli interessi sul debito pubblico, mentre i tagli operati dai governi hanno di fatto contratto la domanda interna. A maggio 2012 la disoccupazione si attestava intorno al 20%.\nGeografia.\nMorfologia.\nLa Grecia \u00e8 formata dalla parte continentale pi\u00f9 meridionale della penisola balcanica, che si espande verso sud abbracciata dal Mar Egeo e dal Mar Ionio, dalla penisola del Peloponneso, separata dal resto del continente dall'istmo e dal Canale di Corinto, oltre che da pi\u00f9 di isole nel Mar Egeo e nel Mar Ionio, le pi\u00f9 importanti delle quali sono Creta, Eubea, Lesbo, Chio, e quelle facenti parte della prefettura del Dodecaneso, delle Cicladi e delle Isole Ionie. La Grecia \u00e8 l'undicesimo Stato al mondo per estensione costiera, con di coste, e ha una linea di confine lunga .\nL'80% circa della Grecia \u00e8 composto da montagne o colline, tanto da essere uno dei Paesi europei pi\u00f9 montuosi. Il Monte Olimpo, un luogo importante della cultura ellenica nel passare degli anni, \u00e8 alto , ed \u00e8 la vetta pi\u00f9 alta del Paese. Considerato un tempo la residenza degli Dei, \u00e8 oggi molto popolare fra gli amanti dell'alpinismo e del trekking. La Grecia occidentale presenta diversi laghi ed \u00e8 dominata dalla catena montuosa del Pindo, che raggiunge l'altitudine di in corrispondenza del Monte Smolikas. In queste zone, la Gola di Vikos \u00e8 un altro luogo molto amato da chi pratica sport alpini, con diversi sentieri anche accessibili agli amatori.\nLe catene montuose continuano poi nel Peloponneso, sulle isole di Kythera e Antikythera, fino all'isola di Creta. Le isole dell'Egeo costituiscono le vette di catene montuose sottomarine che una volta formavano un'estensione del continente principale. Il Pindo \u00e8 caratterizzato da numerose gole, canyon, e altre formazioni notevoli come le impressionanti Meteore, delle formazioni rocciose alte diverse centinaia di metri che attirano migliaia di turisti ogni anno.\nLa Grecia nordorientale \u00e8 caratterizzata da un'altra catena montuosa importante, quella dei Monti Rodopi, che si espandono lungo la regione amministrativa della Macedonia orientale e Tracia, una regione coperta da vaste e antiche foreste. La famosa foresta di Dadia si trova nella prefettura di Evros, nella parte pi\u00f9 nordorientale della Grecia.\nGrandi pianure si trovano nelle prefetture delle regioni della Tessaglia e della Macedonia Centrale, che costituiscono zone chiave dell'agricoltura su larga scala. Specie marine rare come la foca monaca e le tartarughe caretta caretta vivono nei mari che circondano la Grecia continentale, mentre le dense foreste del continente sono l'habitat di animali in pericolo come l'orso bruno, la lince e il capriolo.\nLa vegetazione spazia dai boschi di conifere, e in particolare pini e abeti (abete di Cefalonia), alle foreste di querce e platani, fino alla macchia mediterranea.\nIdrografia.\nI fiumi presentano corsi brevi, bacini poveri e sono ostacolati dai numerosi rilievi. I fiumi importanti sono: l'Aliakmone (, il pi\u00f9 lungo), l'Achel\u00f3os, Peneo, l'Evros, lo Strymon, il Mesta, e l'Axios, la maggior parte dei quali si trovano nelle regioni al centronord della Grecia.\nLe coste si estendono per oltre in modo irregolare e frastagliato: basse e paludose sul versante Ionico; alte e rocciose quelle che si affacciano sull'Egeo e il Mediterraneo.\nI laghi principali si trovano nella zona settentrionale: il lago Trichonida nell'Etolia, il lago Volvi, il lago di Koroneia e il lago Vegoritida nella Macedonia Centrale, e il lago Vistonida nella Macedonia Orientale. Sempre nel nord, il lago di Prespa \u00e8 parzialmente in territorio greco, condiviso con Albania e Macedonia del Nord.\nClima.\nIl clima \u00e8 mediterraneo, con estati molto calde, scarse precipitazioni e inverni miti. Nelle regioni interne e sui rilievi il clima pu\u00f2 diventare continentale, con piogge frequenti, inverni freddi e nevosi.\nPopolazione.\nSecondo le stime per il 2010, la Grecia ha una popolazione di circa abitanti, composta per il 98% da greci e per il restante 2% da varie minoranze, oltre a vari gruppi di immigrati, provenienti principalmente da Albania, Bulgaria e Georgia \"(v. paragrafi sotto)\".\nDemografia.\nSulla base del censimento del 2001 svolto dal \"Servizio Nazionale di Statistica\", la Grecia ha una popolazione di abitanti, secondo le stime per il 2009. Di questi, il 58,8% vive nelle aree urbane, mentre solo il 28,4% in quelle rurali. Ben 5 milioni di greci vivono nelle due maggiori citt\u00e0, Atene e Salonicco. Sebbene la popolazione continui a crescere, la Grecia affronta oggi un serio problema di contrazione demografica: per la prima volta, nel 2002, il numero dei decessi ha superato quello delle nascite. Dal 1981 \u00e8 calato considerevolmente il numero di matrimoni, ed \u00e8 invece aumentato quello dei divorzi. Il risultato di questi cambiamenti sociali \u00e8 che oggi solo il 15% della popolazione \u00e8 sotto i 14 anni di et\u00e0, mentre il 68% \u00e8 compreso nella fascia che va dai 15 ai 64 anni.\nImmigrazione.\nSecondo le norme vigenti, i cittadini dell'Unione europea hanno il diritto di vivere e lavorare liberamente in Grecia. Tuttavia esistono disposizioni transitorie per i cittadini bulgari e rumeni, che temporaneamente devono seguire regole diverse.\nSimilmente ad altri paesi europei, la popolazione greca \u00e8 attualmente in crescita grazie al saldo migratorio netto, nonostante il calo del tasso di natalit\u00e0 che si registra negli ultimi anni. I flussi migratori verso la Grecia sono iniziati gi\u00e0 nei primi anni novanta, conseguentemente al crollo del blocco orientale e alla caduta dei vecchi regimi comunisti come quello di Enver Hoxha in Albania, ma anche per il continuo aumento del PIL pro capite greco. Dall'inizio del nuovo millennio \u00e8 diventato inoltre sempre pi\u00f9 forte il flusso migratorio da Paesi asiatici come il Pakistan e il Bangladesh, ma anche dall'Iraq e dall'Afghanistan, per via delle richieste di asilo politico.\nSecondo il censimento del 2001 svolto dal \"Servizio Nazionale di Statistica\", e un rapporto pubblicato dal Hellenic Migration Policy Insitute, gli stranieri regolarmente residenti in Grecia nel 2001 erano , pari al 7,3% della popolazione totale. I residenti regolari in Grecia sono suddivisi in base alla cittadinanza del Paese di origine nel modo seguente:\nTuttavia si stima che oggi il numero degli immigrati effettivi sia pi\u00f9 alto, visti i flussi in continuo aumento, e il mancato conteggio degli immigrati illegali. Solo nel 2008 ne sono stati espulsi pi\u00f9 di perch\u00e9 non in regola.\nLe zone con la maggior concentrazione di lavoratori stranieri sono Atene e la sua provincia, l'Attica, dove il 17% della popolazione residente \u00e8 straniero, e Salonicco, con il 7% circa.\nEmigrazione.\nNel corso del XX secolo, milioni di greci emigrarono negli Stati Uniti, nel Regno Unito, in Australia, in Canada e in Germania, andando a costituire una grande diaspora greca. Il saldo migratorio ha iniziato a mostrare numeri positivi a partire dal 1970, ma fino agli inizi degli anni '90 l'afflusso principale era dei migranti greci di ritorno o dei greci del Ponto o da Stati quali la Georgia, la Turchia, la Repubblica Ceca e altri paesi del Patto di Varsavia.\nReligione.\nLa religione pi\u00f9 diffusa \u00e8 quella cristiana ortodossa che fa capo alla Chiesa di Grecia. I rapporti tra lo Stato e la Chiesa sono regolati dall'articolo 3 della Costituzione Greca dove detta fede viene definita \"predominante\". A dichiararsi cristiano ortodosso \u00e8 il 97% della popolazione greca. La Costituzione inoltre garantisce libert\u00e0 di religione.\nL'Ortodossia ha una lunghissima tradizione in Grecia, che trae le sue origini dall'Impero bizantino, quando essa era la religione ufficiale. Ancora oggi i canti e i salmi cantati nella Chiesa greco-ortodossa sono testimoni dell'enorme lascito culturale di Bisanzio, testimoniato anche dall'architettura delle chiese e dei monasteri greci. Per le celebrazioni \u00e8 generalmente utilizzata la lingua greca antica, la \"koin\u00e8\", comune a tutte le chiese orientali cattoliche e ortodosse.\nTra le altre confessioni o fedi religiose spiccano quella musulmana e quella cattolica, di rito romano e bizantino. L\u2019islam oggi \u00e8 praticato da una minoranza di circa fedeli che si trovano nella regione della Tracia; mentre fino allo scambio delle popolazioni con la Turchia (1923) buona parte dei musulmani erano gli albanesi (cham) diffusi in Epiro e vari greci sparsi in tutto il Paese. \nI fedeli cattolici sono composti da circa persone, principalmente sulle isole di Siro, Tino e Corf\u00f9, ma anche nelle citt\u00e0 di Salonicco e Atene. Entrambe le minoranze sono in leggera crescita per via dell'immigrazione, sia da Stati islamici come il Pakistan e il Bangladesh, sia da Paesi a prevalenza cattolica come le Filippine. Secondo le stime della Chiesa cattolica i cattolici in Grecia, comprensivi degli immigrati e degli stranieri, sono circa .\nAltre minoranze pi\u00f9 piccole sono: i protestanti, specialmente evangelici, pari a circa , i pentecostali, circa , Testimoni di Geova, gli ebrei, pari a , 501 avventisti del settimo giorno e 30 liberi metodisti.\nSono affermate comunit\u00e0 di Elleni (seguaci dell'Ellenismo o neopaganesimo greco). Alcune stime collocano il numero degli Elleni in Grecia tra i e i aderenti, mentre il numero dei membri ufficiali del Consiglio Supremo degli Ellenici Gentili (il gruppo pi\u00f9 influente) \u00e8 di circa persone. Il governo degli Stati Uniti indica invece la cifra molto minore di aderenti in senso generale.\nLingue.\nLa lingua ufficiale della nazione ellenica \u00e8 il greco moderno, la sola riconosciuta dallo Stato. \u00c8 tra le lingue indoeuropee.\nAl giorno d'oggi la Grecia \u00e8 l'unico paese dell'UE a non riconoscere e tutelare le storiche minoranze linguistiche nazionali (albanesi, bulgare, slavo-macedoni, turche, arumene, roman\u00ec) entro i propri confini.\nIn Tracia orientale, dove si trova una minoranza musulmana, si parla il turco, il bulgaro (pomacchi) e il roman\u00ed.\nNel nord del Paese, al confine con la Macedonia del Nord si parlano alcuni tipi di dialetti slavo-macedoni.\nPresenti, anche se in misura sempre pi\u00f9 ristretta, minoranze di lingua arumena, collegata al romeno, sempre nel nord del Paese.\nNella Grecia centrale, dall'Eubea al Peloponneso (Morea), dall\u2019Attica all\u2019Acaia, vive la minoranza che fu la pi\u00f9 numerosa, quella di origine albanese (arvaniti), la quale parla l'antica lingua albanese detta dai grecofoni arvanitica. La lingua albanese \u00e8 anche parlata in Epiro dalla popolazione albanese \"cham\".\nInoltre sopravvive, anche se a stento, la lingua giudeo-spagnola, conosciuta in spagnolo come \"ladino\" (da non confondersi per\u00f2 con il ladino dolomitico), una lingua parlata nei secoli passati dagli ebrei espulsi dalla Spagna nel 1492 che trovarono rifugio nella penisola ellenica, in particolar modo a Salonicco.\nFra la popolazione greca, spiccano per la loro peculiarit\u00e0 il dialetto pontico, una variante della lingua greca parlata dai greci che abitavano la regione del Ponto in Asia Minore, e che si rifugiarono in Grecia dopo l'espulsione e il genocidio dei greci del Ponto da parte del governo turco, e il dialetto zaconico (o tsaconico), parlato da circa persone nel Peloponneso.\nEconomia.\nPanoramica.\nDopo la seconda guerra mondiale, si ebbe in Grecia un decollo economico, spesso definito \"miracolo economico greco\": la crescita del PIL fra il 1950 e il 1973 si attestava infatti ad un valore medio del 7%, valore che, negli stessi anni, era superato solo dal Giappone. Da allora la Grecia ha introdotto numerose riforme del bilancio dello Stato, grazie anche ai finanziamenti da parte della Comunit\u00e0 Economica Europea dall'anno della sua entrata, avvenuta nel 1981. Nel 2001 la Grecia entra a far parte dell'Euro, adottandolo ufficialmente nel gennaio 2002 insieme agli altri Stati dell'Unione. La crescita annuale del PIL della nazione ha superato notevolmente il corrispettivo valore della maggior parte dei Paesi dell'UE nel periodo dal 1996 al 2006. Oggi \u00e8 l'industria dei servizi a rappresentare il settore pi\u00f9 vitale dell'economia greca, seguito dall'industria e dall'agricoltura. Il settore del turismo rappresenta un'altra importante entrata, contribuendo per circa il 15% circa al PIL annuale, e impiegando, direttamente e indirettamente, il 16,5% della forza lavoro. Considerevole \u00e8 l'industria della marina mercantile, che tradizionalmente legata a nomi quali Onassis, Niarchos e Latsis, rappresenta il 4,5% del PIL ed ha, secondo l'ufficio statistiche del Dipartimento dei Trasporti americano, la flotta pi\u00f9 grande del mondo per tonnellaggio, nonostante sia diminuita rispetto agli anni settanta. I maggiori porti del Paese sono quelli del Pireo presso Atene e quello di Salonicco nel nord del Paese.\nLa Grecia \u00e8 uno degli investitori principali della regione Balcanica, con 2 miliardi di euro di investimenti solo in Serbia, la Banca nazionale greca ha inoltre acquistato, nel 2006, il 46% della Finansbank turca, e il 99,44% della Vojvo\u0111anska Banka serba. Importanti sono gli investimenti di Piraeus Bank, Eurobank e della societ\u00e0 di telefonia mobile Cosmote in altri Paesi della regione come la Bulgaria e la Romania. Il settore manifatturiero rappresenta il 13% del PIL, con l'industria alimentare che ne rappresenta la fetta pi\u00f9 grande. Da notare il settore delle alte tecnologie e delle telecomunicazioni, che \u00e8 in continua crescita. Altri prodotti sono i materiali per l'edilizia, il settore tessile, i macchinari e gli apparecchi elettrici. Al 10% del PIL, l'edilizia e la costruzione di infrastrutture \u00e8 un altro importante pilastro dell'economia, testimoniato dai notevoli progressi in tale campo e dal boom delle Olimpiadi del 2004. L'agricoltura, al 7% del PIL, \u00e8 l'ultimo settore di quelli degni di nota, e provvede all'esportazione di frutta, vino e olio d'oliva, di cui il Paese \u00e8 uno dei maggiori produttori mondiali. La forza lavoro totale \u00e8 di 4,9 milioni, ed \u00e8 la seconda pi\u00f9 attiva in ambito OCSE dopo la Corea del Sud. Gli immigrati sono circa un quinto della forza lavoro totale e sono principalmente impiegati nell'agricoltura e nell'edilizia.\nNotevole \u00e8 anche l'estrazione di carbone sotto forma di lignite, pari ad una produzione di pi\u00f9 di 62 milioni di tonnellate nel 2007, che porta la Grecia ad essere il 16\u00ba produttore di carbone nel mondo.\nIl PIL pro capite annuo greco \u00e8 il 42\u00ba pi\u00f9 alto del mondo ed \u00e8 pari a secondo il Fondo Monetario Internazionale, paragonabile a quello di altri Stati europei come l'Italia, la Spagna e la Francia. La Grecia \u00e8 trentaduesima nel mondo come indice di sviluppo umano secondo i dati del 2018.\nEntrata nell'Eurozona.\nLa Grecia \u00e8 stata accolta nell'Unione economica e monetaria dell'Unione europea dal Consiglio europeo il 19 giugno 2000, sulla base di una serie di criteri (tasso di inflazione, deficit di bilancio, debito pubblico, tassi di interesse a lungo termine, il tasso di cambio) utilizzando il 1999 come l'anno di riferimento. Dopo una verifica commissionata dal governo di Nuova Democrazia, al governo nel 2004, l'Eurostat ha rivelato che le statistiche per il disavanzo di bilancio erano state sottostimate.\nLa maggior parte delle differenze erano dovuti ad una modifica temporanea delle pratiche contabili da parte del nuovo governo, come la registrazione delle spese quando il materiale militare \u00e8 stato ordinato e non ricevuto. Tuttavia, grazie all'applicazione retroattiva della metodologia SEC95 (in vigore dal 2000) da Eurostat, si \u00e8 potuto dimostrare che nel 1999 il deficit era pari al 3,38% del PIL, superando quindi il limite del 3%. Ci\u00f2 ha portato a sostenere che la Grecia non possedesse effettivamente tutti e cinque i criteri di adesione (assunzioni simili sono state fatte anche sugli altri paesi europei come l'Italia) e che sia quindi entrata nell'Eurozona attraverso una \"falsificazione\" dei valori del deficit.\nNel rapporto OCSE del 2005 per la Grecia, si \u00e8 chiaramente affermato che \"l'impatto delle nuove regole contabili sui dati di bilancio per gli anni 1997-1999 variava di 0,7-1 punto percentuale del PIL, questo cambiamento retroattivo della metodologia \u00e8 stato responsabile per il deficit del 1999 rivisto superiore al 3%\". Quanto sopra ha portato il ministro greco delle Finanze a dichiarare che il deficit di bilancio del 1999 era comunque al di sotto del limite del 3% previsto in base ai calcoli effettuati con la metodologia SEC 79 in vigore al momento della domanda e che quindi i criteri fossero stati raggiunti.\nLa prassi contabile originale per le spese militari \u00e8 stata successivamente modificata in linea con le raccomandazioni di Eurostat.\nRagionieri forensi hanno dimostrato che i dati presentati dalla Grecia a Eurostat avessero una distribuzione statistica indicativa di un'avvenuta manipolazione.\nCrisi finanziaria (2010-2015).\nA cavallo tra il 2008 e il 2009 l'effetto della crisi globale si ripercuote fortemente sull'economia greca, palesandone una fragilit\u00e0 dovuta alla cattiva gestione delle finanze pubbliche soprattutto in termini di stipendi statali e pensioni, corruzione ed evasione fiscale. Per la prima volta dal 1993 l'economia greca registra un caso di recessione; le stime sul deficit 2009 attribuiscono alla Grecia un rate del 12,5% sul PIL, mentre sul finire sempre del 2009 la disoccupazione \u00e8 al 9,6% e il debito pubblico al 113,4% ma con una stima 2010 del 120,8%, che porterebbe la nazione ellenica a primeggiare in Europa in quanto a debito pubblico, superando l'Italia. Alla pari con altre nazioni europee che affrontano la crisi, in base ad uno studio della Euler Hermes la Grecia prevede per il 2010 un incremento dei fallimenti delle aziende del 15%.\nLo stesso primo ministro George Papandreou a fine 2009 dichiara il rischio di bancarotta, e per evitare ci\u00f2 il governo \u00e8 costretto a varare, all'inizio del marzo 2010, una serie di misure volte a sanare i conti pubblici, quali il blocco degli stipendi dei dipendenti pubblici e una riforma del sistema pensionistico, per un totale di 4,8 miliardi di euro. Nonostante ci\u00f2 il governo riesce ad attrarre, nell'ottobre 2010, investimenti da parte di Cina e Qatar per diversi miliardi di dollari, e pianifica investimenti nel settore dell'energia verde, per un totale di 45 miliardi di euro. La situazione non sembra migliorare nel 2011, in quanto l'agenzia di rating Moody's taglia ulteriormente il rating della Grecia portandolo alla valutazione Caa1, cosa che costringe il governo ad effettuare nuovi tagli per 6,5 miliardi di euro e nuove privatizzazioni al fine di ottenere nuovi prestiti da parte dell'Unione europea e del Fondo Monetario Internazionale.\nDopo oltre 5 anni di recessione, nel 3\u00ba trimestre del 2014 l'economia greca torna a crescere dello 0,7% sul Pil.\nEnergia.\nLa produzione di energia in Grecia \u00e8 gestita dall'azienda statale \"\u0394\u0395\u0397\". Nel 2009 essa ha fornito l'85,6% di tutta la domanda energetica del Paese, mentre nel 2010 questo dato \u00e8 sceso a 77,3%. Quasi la met\u00e0 (48%) della sua produzione \u00e8 generato con la lignite, un calo del 51,6% registrato nel 2009.\nIl 12% dell'energia elettrica della Grecia proviene da centrali idroelettriche e un altro 20% dal gas naturale. Tra il 2009 e il 2010, la produzione di energia da parte di aziende indipendenti \u00e8 aumentato del 56%, da gigawatt/ora (GWh) nel 2009 a nel 2010.\nNel 2012, le energie rinnovabili hanno rappresentato il 13,8% del consumo totale di energia del Paese, un aumento del 10,6%, rispetto al 2011, un dato quasi pari alla media UE del 14,1%. Il 10% dell'energia rinnovabile del Paese proviene dall'energia solare, mentre la maggior parte proviene dalla biomassa e dallo smaltimento dei rifiuti. In linea con la direttiva della Commissione europea per l'energia rinnovabile, la Grecia punta a ottenere il 18% della sua energia da fonti rinnovabili entro il 2020.\nNel 2013, secondo l'operatore indipendente del trasporto dell'energia in Grecia (\u0391\u0394\u039c\u0397\u0395), oltre il 20% dell'energia elettrica in Grecia \u00e8 stato prodotto da fonti energetiche rinnovabili e dagli impianti idroelettrici. La Grecia attualmente non ha centrali nucleari in funzione, nonostante proposte in questo senso non siano mancate.\nAgricoltura.\nNel 2010, la Grecia \u00e8 stata il pi\u00f9 grande produttore dell'Unione europea di cotone ( tonnellate) e pistacchio ( tonnellate) e al secondo posto nella produzione di riso ( tonnellate) e olive ( tonnellate), terzo nella produzione di fichi ( tonnellate), mandorle ( tonnellate), pomodori ( tonnellate), e angurie ( tonnellate) e il quarto della produzione di tabacco ( tonnellate). L'agricoltura contribuisce al 3,8% del PIL del paese e impiega il 12,4% della forza lavoro.\nLa Grecia \u00e8 uno dei principali beneficiari della politica agricola comune dell'Unione europea. A seguito dell'ingresso del paese nella Comunit\u00e0 europea, gran parte della sua infrastruttura agricola \u00e8 stata aggiornata e la produzione \u00e8 aumentata. Tra il 2000 e il 2007 l'agricoltura biologica in Grecia \u00e8 cresciuta dell'885%, la percentuale di variazione pi\u00f9 elevata dei tutti i paesi dell'Unione Europea.\nIndustria marittima.\nIl settore dei trasporti marittimi \u00e8 un elemento chiave dell'attivit\u00e0 economica greca ed \u00e8 risalente a tempi antichi. Oggi la spedizione di merci \u00e8 una delle industrie pi\u00f9 importanti del paese, rappresentando il 4,5% del PIL e impiegando circa persone (il 4% della forza lavoro).\nSecondo una relazione del 2011 della conferenza delle Nazioni Unite sul commercio e lo sviluppo, la marina mercantile greca \u00e8 la pi\u00f9 grande al mondo con il 16,2% della capacit\u00e0 totale, valore salito dal 15,96% del 2010, tuttavia inferiore al 18,2% registrato nel 2006. Il tonnellaggio totale della flotta mercantile del paese \u00e8 di 202 milioni di tonnellate di portata lorda, posizionandosi al 1\u00ba posto al mondo.\nNel corso del 1960, la dimensione della flotta greca \u00e8 quasi raddoppiato, principalmente grazie all'investimento intrapreso dai pi\u00f9 grandi armatori, come Aristotele Onassis e Stavros Niarchos. La base della moderna industria marittima greca \u00e8 stata costituita dopo la seconda guerra mondiale, quando gli uomini d'affari di navigazione greca sono stati in grado di accumulare le navi in surplus vendute dal governo degli Stati Uniti.\nIn termini di numero totale di navi, la Marina Mercantile greca si trova alla 20\u00aa posizione mondiale, con navi (dati aggiornati al 2018). In termini di categorie di navi, un quarto delle petroliere in Europa sono della Grecia, con un numero significativo di porta container (dati aggiornati al 2014). Tuttavia, la propria flotta \u00e8 di dimensioni inferiori alle navi che si potevano contare alla fine del 1970. Inoltre, il numero totale di navi battenti bandiera greca \u00e8 , pari al 5,3% delle navi mondiali.\nTurismo.\nUna percentuale importante del reddito nazionale della Grecia deriva dal turismo che rappresenta il 16% del prodotto interno lordo. Secondo le statistiche di Eurostat, la Grecia ha accolto oltre 19,5 milioni di turisti nel 2009, un dato in aumento rispetto ai 17,7 milioni del 2007.\nNel 2007, la maggioranza dei visitatori in Grecia proveniva dal continente europeo, con un totale di 12,7 milioni di turisti, mentre il maggior numero di visitatori provenienti da un'unica nazionalit\u00e0 sono stati quelli del Regno Unito, (2,6 milioni), seguiti da vicino dai tedeschi (2,3 milioni). Nel 2010, la regione pi\u00f9 visitata della Grecia \u00e8 stata quella della Macedonia centrale, con il 18% del flusso turistico totale (pari a 3,6 milioni di turisti), seguita dall'Attica con 2,6 milioni e dal Peloponneso con 1,8 milioni. La Grecia settentrionale \u00e8 la regione geografica pi\u00f9 visitata del paese, con 6,5 milioni di turisti, mentre la Grecia centrale \u00e8 seconda con 6,3 milioni.\nNel 2010, \"Lonely Planet\" ha classificato la Grecia settentrionale e la citt\u00e0 di Salonicco come quinta miglior destinazione turistica al mondo, paragonabili ad altre citt\u00e0 come Dubai e Montr\u00e9al. Nel 2011, Santorini \u00e8 stata votata come \"Best Island in the world\" in \"Travel + Leisure\". L'isola vicina di Mykonos \u00e8 la quinta nella categoria europea.\n30 milioni di turisti hanno visitato la Grecia nel 2017, un record per il turismo greco.\nTrasporti.\nDal 1980, la rete stradale e ferroviaria della Grecia \u00e8 stata significativamente modernizzata. Lavori importanti sono stati fatti sulla Autostrada A2, che collega la parte nord-occidentale del paese con la parte nord-orientale e il ponte Rion Antirion, il pi\u00f9 lungo ponte sospeso con cavo in Europa ( di lunghezza), che collega il Peloponneso da Rio ( da Patrasso) con Antirrio in Grecia centrale.\nUlteriori importanti progetti, al 2014, in fase di completamento sono la conversione della strada nazionale 8A, che collega Atene con Patrasso e ulteriormente verso Pyrgos nel Peloponneso occidentale, in un'autostrada ammodernata in tutta la sua lunghezza; l'aggiornamento delle sezioni incompiute autostradali sulla A1, che collega Atene a Salonicco e la costruzione della metropolitana di Salonicco.\nL'area metropolitana di Atene, in particolare, \u00e8 servita da alcune delle infrastrutture di trasporto pi\u00f9 moderne ed efficienti d'Europa, come l'aeroporto internazionale di Atene, la rete autostradale \"Attiki Odos\" a gestione privata e la metropolitana di Atene.\nLa maggior parte delle isole greche e molte delle principali citt\u00e0 del paese sono collegate principalmente per via aerea grazie alle due principali compagnie aeree greche: l'Olympic Air e l'Aegean Airlines. I collegamenti marittimi sono garantiti da aliscafi e catamarani.\nIl trasporto ferroviario in Grecia riveste un ruolo di minor importanza rispetto che in molti altri paesi europei, ma il servizio \u00e8 stato ampliato, con nuovi collegamenti suburbani, intorno ad Atene, verso il suo aeroporto, a Kiato e a Chalkida, intorno a Salonicco, verso le citt\u00e0 di Larissa e Edessa e nella zona intorno a Patrasso. \u00c8 stato quindi stabilito un moderno collegamento ferroviario tra Atene e Salonicco, mentre un aggiornamento per raddoppiare le linee in molte tratte dei complessivi di rete \u00e8 tuttora in corso. Alcune linee ferroviarie internazionali collegano le citt\u00e0 greche con il resto d'Europa, con i Balcani e con la Turchia.\nDal 18 gennaio 2017 l'operatore ferroviario \"TrainOSE\" \u00e8 stato acquistato dal gruppo Ferrovie dello Stato Italiane per 45 milioni di euro. Durante l'evento \"Thestival\" dell'8 settembre 2018 a Salonicco, \u00e8 stato presentato un nuovo elettrotreno che permetter\u00e0 (quando le linee saranno completate) il tragitto Atene-Salonicco in 3 ore e 20 minuti.\nIl treno scelto per le prove e la presentazione al festival \u00e8 stato l'ETR 485 numero 31. Questo elettrotreno \u00e8 stato trasferito per alcuni test dall'Italia, facendo registrare durante il viaggio inaugurale (alla presenza di giornalisti e autorit\u00e0) tra Salonicco e Katerini (la prova consisteva nel raggiungere per 1 minuto) stabilendo\nil record di velocit\u00e0 per le linee ferroviarie greche. Sarebbero in lavorazione 5 elettrotreni ETR 470 che verranno trasferiti in Grecia e inizieranno a svolgere il nuovo tragitto Atene-Salonicco sotto il nome di \"Intercity\" e \"Intercity Express\", inizialmente con tempi sopra le 4 ore, per poi scendere a 3 ore 20 quando tutto il sistema di segnalamento sar\u00e0 operativo sulle nuove linee.\nMonumenti e luoghi d'interesse.\nSiti archeologici della Grecia Antica.\nPlanimetria dell'acropoli di Atene con i principali resti archeologici e il percorso del Peripatos\nOrdinamento dello stato.\nL'ordinamento dello Stato greco \u00e8 quello di una repubblica parlamentare.\nSuddivisioni amministrative.\nIn seguito alla riforma amministrativa entrata in vigore dal 1\u00ba gennaio 2011 denominata \"riforma Kallikratis\" la suddivisione amministrativa della Grecia \u00e8 la seguente:\nLe periferie sono raggruppate in 7 diocesi per soli fini di decentramento e rappresentanza governativa.\nLa regione autonoma del Monte Athos \u00e8 una regione monastica sotto la sovranit\u00e0 greca.\nPrima del 1997, anno della riforma \"Kapodistrias\" la struttura di enti amministrativi territoriali della Grecia era caratterizzata da autorit\u00e0 locali: 457 demoi e koinotetes, suddivisi in localit\u00e0 (oikosmoi).\nCitt\u00e0 principali.\nElenco delle 10 maggiori citt\u00e0 greche per numero di abitanti:\nIstituzioni.\nLa Grecia \u00e8 una repubblica parlamentare in base al referendum dell'8 dicembre 1974. La Costituzione adottata l'11 giugno 1975, emendata nel marzo 1986, nella primavera del 2001 e successivamente nel 2008, include specifiche garanzie delle libert\u00e0 civili.\nIl Presidente della repubblica (\"\u03a0\u03c1\u03cc\u03b5\u03b4\u03c1\u03bf\u03c2 \u03c4\u03b7\u03c2 \u0395\u03bb\u03bb\u03b7\u03bd\u03b9\u03ba\u03ae\u03c2 \u0394\u03b7\u03bc\u03bf\u03ba\u03c1\u03b1\u03c4\u03af\u03b1\u03c2\") \u00e8 scelto da una maggioranza qualificata del Parlamento per un mandato di cinque anni rinnovabili una seconda volta, ed \u00e8 formalmente il Capo di Stato. \nTuttavia, \u00e8 il Primo Ministro con il suo governo che svolge il ruolo centrale nel processo politico, mentre il presidente svolge funzioni governative molto limitate, oltre che le funzioni cerimoniali e di rappresentanza.\nI greci eleggono i 300 membri del Parlamento monocamerale del Paese (Vouli ton Ellinon) con suffragio universale e scrutinio elettorale segreto dai maggiorenni di 18 anni d'ambo i sessi; per un massimo di quattro anni, ma le elezioni possono accadere a intervalli pi\u00f9 frequenti. \nLa Grecia usa un complesso sistema elettorale a rappresentanza proporzionale rinforzato che prevede uno sbarramento al 3%, che svantaggia i partiti minori specialmente il secondo partito alle elezioni e si accerta che il partito che vince nel voto nazionale avr\u00e0 una forte maggioranza nel Parlamento. \nUn partito deve quindi ricevere il 3% del voto nazionale totale per guadagnare il diritto alla rappresentanza parlamentare.\nLe politiche parlamentari greche muniscono il principio del \"dedilomeni\", cio\u00e8 della \"riservatezza dichiarata\" del Parlamento al Primo Ministro e della sua gestione. \nCi\u00f2 significa che il Presidente della Repubblica \u00e8 limitato nella nomina del Primo Ministro a una persona che sar\u00e0 approvata dalla maggioranza dei membri del parlamento (cio\u00e8 151 voti). \nCon l'attuale sistema elettorale, \u00e8 il capo del partito che ha vinto le elezioni parlamentari, ad essere nominato Primo Ministro. \nUn'amministrazione pu\u00f2, in qualunque momento, chiedere \"un voto di riservatezza\"; per contro, un certo numero di membri del Parlamento pu\u00f2 chiedere quello che \u00e8 un voto di \"rimprovero\". \nEntrambi sono casi rari con i risultati solitamente prevedibili, poich\u00e9 votare fuori della linea di partito accade molto raramente.\nPrima donna ad assumere la carica di Primo ministro in Grecia fu Vasilik\u012b Thanou-Christofilou (27 agosto - 21 settembre 2015)\nCostituzione.\nLa Costituzione della Grecia \u00e8 entrata in vigore l'11 giugno 1975, dopo la caduta della Dittatura dei colonnelli nel 1974.\nSistema scolastico e Universit\u00e0.\nLa prima universit\u00e0 istituita nella Grecia moderna risale al 3 maggio 1837 con la fondazione dell'Universit\u00e0 Nazionale Capodistriana di Atene, chiamata cos\u00ec in onore del primo presidente della Grecia indipendente, Giovanni Capodistria; venne istituita da re Ottone di Grecia e da Ioannis Dompolis.\nForze militari e servizi segreti.\nLe Forze armate greche consistono in:\nInoltre, la Grecia possiede anche una Guardia costiera (in greco \u039b\u03b9\u03bc\u03b5\u03bd\u03b9\u03ba\u03cc \u03a3\u03ce\u03bc\u03b1 \u2212 \u0395\u03bb\u03bb\u03b7\u03bd\u03b9\u03ba\u03ae \u0391\u03ba\u03c4\u03bf\u03c6\u03c5\u03bb\u03b1\u03ba\u03ae, Limenik\u00f3 S\u00f3ma \u2212 Ellinik\u00ed Aktofilak\u00ed), amministrata dal Ministero della marina mercantile (\u03a5\u03c0\u03bf\u03c5\u03c1\u03b3\u03b5\u03af\u03bf \u0395\u03bc\u03c0\u03bf\u03c1\u03b9\u03ba\u03ae\u03c2 \u039d\u03b1\u03c5\u03c4\u03b9\u03bb\u03af\u03b1\u03c2), finalizzata all'applicazione della legge di navigazione marittima, alla ricerca e soccorso e alla regolamentazione delle operazioni portuali.\nLa Grecia prevede un servizio militare obbligatorio universale per i maschi, mentre le femmine sono esenti ma possono comunque essere arruolate volontariamente. Al 2009, il servizio militare obbligatorio \u00e8 di nove mesi per i cittadini di sesso maschile di et\u00e0 compresa tra 19 e 45 anni. Inoltre, tra i maschi greci di et\u00e0 compresa tra 18 e 60 anni che vivono in aree strategicamente sensibili potrebbero essere chiamati a servire nella Guardia Nazionale, tuttavia l'orientamento \u00e8 di creare un esercito di soli professionisti e di ridurre il servizio militare obbligatorio o abolirlo completamente.\nCome membro della NATO, i militari greci partecipano a esercitazioni e spiegamenti sotto l'egida dell'Alleanza. La Grecia spende oltre 7 miliardi di dollari ogni anno per il suo esercito o 2,3% del PIL, il 24\u00b0 pi\u00f9 alto del mondo.\nIl Presidente della repubblica \u00e8 il comandante in capo delle forze armate e presiede il consiglio di difesa (In greco, \u03a3\u03c5\u03bc\u03b2\u03bf\u03cd\u03bb\u03b9\u03bf \u0386\u03bc\u03c5\u03bd\u03b1\u03c2) (\u03a3\u0391\u039c).\nL'autorit\u00e0 civile per le forze armate greche \u00e8 il Ministero della difesa nazionale, (in greco, \u03a5\u03c0\u03bf\u03c5\u03c1\u03b3\u03cc\u03c2 \u0395\u03b8\u03bd\u03b9\u03ba\u03ae\u03c2 \u0386\u03bc\u03c5\u03bd\u03b1\u03c2) (\u03a5.\u0395\u0398.\u0391.).\nIl servizio segreto Nazionale Ellenico (EYP) (greco: Ethnik\u00ed Ypires\u00eda Plirofor\u00edon, \u0395\u03b8\u03bd\u03b9\u03ba\u03ae \u03a5\u03c0\u03b7\u03c1\u03b5\u03c3\u03af\u03b1 \u03a0\u03bb\u03b7\u03c1\u03bf\u03c6\u03bf\u03c1\u03af\u03c9\u03bd, \u0395\u03a5\u03a0) \u00e8 il servizio segreto nazionale greco. Le relative sedi sono situate ad Atene.\nLegge e giustizia.\nIn Grecia la magistratura \u00e8 indipendente dal potere esecutivo e legislativo e comprende tre Corti Supreme: la Corte di Cassazione (\u0386\u03c1\u03b5\u03b9\u03bf\u03c2 \u03a0\u03ac\u03b3\u03bf\u03c2, ovvero \"Areopago\"), il Consiglio di Stato (\u03a3\u03c5\u03bc\u03b2\u03bf\u03cd\u03bb\u03b9\u03bf \u03c4\u03b7\u03c2 \u0395\u03c0\u03b9\u03ba\u03c1\u03b1\u03c4\u03b5\u03af\u03b1\u03c2) e la Corte dei conti (\u0395\u03bb\u03b5\u03b3\u03ba\u03c4\u03b9\u03ba\u03cc \u03a3\u03c5\u03bd\u03ad\u03b4\u03c1\u03b9\u03bf). Il sistema giudiziario \u00e8 quindi composto da tribunali civili, con giudici civili e penali, e il tribunale amministrativo, che compete per le controversie tra i cittadini e le autorit\u00e0 amministrative greche.\nLa \"Polizia Ellenica\" (in greco: \"\u0395\u03bb\u03bb\u03b7\u03bd\u03b9\u03ba\u03ae \u0391\u03c3\u03c4\u03c5\u03bd\u03bf\u03bc\u03af\u03b1\") \u00e8 la forza di polizia nazionale del Paese. Si tratta di una grande agenzia le cui competenze vanno dal controllo del traffico stradale alla lotta al terrorismo. \u00c8 stata istituita nel 1984, ai sensi della legge 1481/1-10-1984 come il risultato della fusione della Gendarmeria (\"\u03a7\u03c9\u03c1\u03bf\u03c6\u03c5\u03bb\u03b1\u03ba\u03ae\", \"Chorofilak\u00ed\") e della polizia cittadina (\"\u0391\u03c3\u03c4\u03c5\u03bd\u03bf\u03bc\u03af\u03b1 \u03a0\u03cc\u03bb\u03b5\u03c9\u03bd\", \"Astynom\u00eda P\u00f3leon\").\nServizio sanitario.\nLa Grecia garantisce ai propri abitanti un'assistenza sanitaria universale. In un rapporto del 2000 stilato dall'Organizzazione Mondiale della Sanit\u00e0, il suo sistema sanitario si era classificato al 14\u00ba posto su 191 paesi presi in esame. Nel 2013, un report di \"Save the Children\" la Grecia si era classificata in 19\u00aa posizione (su 176 paesi censiti) per la situazione delle madri e dei neonati. Nel 2010 vi erano 138 ospedali con posti letto nel paese. Nel 2007, la spesa sanitaria del paese espressa in percentuale del PIL si \u00e8 attestata sul 9,6%, un dato di poco superiore alla media dell'OCSE registrata nel 2011 e che era del 9,5%. Il paese ha il maggior rapporto di medici/popolazione tra tutti i paesi OCSE.\nL'aspettativa di vita in Grecia \u00e8 80,3 anni, al di sopra della media OCSE che \u00e8 del 79,5 ed \u00e8 tra le pi\u00f9 alte del mondo. L'isola di Icaria ha la pi\u00f9 alta percentuale di persone con un'et\u00e0 maggiore a 90 anni di tutto il mondo; circa il 33% degli isolani arriva o supera questa et\u00e0. L'autore di \"Zona blu\" ha scritto un articolo sul \"New York Times\" circa la longevit\u00e0 degli icariani con il titolo \"L'isola dove le persone dimenticano di morire\".\nIl rapporto 2011 dell'OCSE ha dimostrato che la Grecia ha avuto la pi\u00f9 alta percentuale di adulti fumatori rispetto ai 34 membri dell'OCSE. Il tasso di obesit\u00e0 del paese \u00e8 del 18,1%, che \u00e8 al di sopra della media OCSE del 15,1%, ma notevolmente inferiore a quello americano che si attesta al 27,7%. Nel 2008, la Grecia ha avuto il pi\u00f9 alto tasso di buona salute percepita all'interno dell'OCSE al 98,5%. La mortalit\u00e0 infantile \u00e8 una delle pi\u00f9 basse nel mondo sviluppato, con un tasso di 3,1 morti ogni nati vivi.\nBandiera.\nLa bandiera greca \u00e8 composta, secondo la Legge greca, da nove strisce orizzontali di dimensioni uguali, dove i colori che si alternano sono ciano (partendo dall'alto) e bianco, con una croce greca bianca su sfondo ciano nell'angolo in alto a sinistra.\nLa croce rappresenta la fede cristiana del Paese, mentre le nove strisce rappresentano le sillabe del motto dello Stato Ellenico: \"\u0388\u03bb\u03b5\u03c5\u03b8\u03b5\u03c1\u03af\u03b1 \u03ae \u0398\u03ac\u03bd\u03b1\u03c4\u03bf\u03c2\", ovvero \"Libert\u00e0 o morte\".\nLa bandiera odierna \u00e8 in uso fin dal 1822, l'anno dopo l'inizio della Guerra d'Indipendenza dal dominio ottomano. Spesso era anche usata una bandiera con la sola croce bianca a tutto campo su sfondo azzurro (quindi senza strisce), che \u00e8 stata a tratti anche bandiera ufficiale fino al 1978, quando \u00e8 stata dichiarata unica bandiera ufficiale quella con le nove strisce.\nLe origini dei colori bianco e azzurro sono controverse: c'\u00e8 chi li fa risalire ai colori dello stemma della regione tedesca della Baviera (il primo re di Grecia, Ottone I di Grecia era infatti bavarese), chi invece pensa pi\u00f9 semplicemente che sia un riferimento all'azzurro del mare e del cielo e al bianco della schiuma delle onde, simbolo dell'importanza del mare per la Grecia. Inoltre gi\u00e0 dal 1769, e durante la Guerra d'Indipendenza veniva usata, fra le varie bandiere dei rivoluzionari, una bandiera con croce blu su fondo bianco, come visibile anche in un dipinto di Vryzakis del 1865.\nPolitica.\nPolitica interna.\nLa Grecia ha un sistema multipartitico, nelle elezioni 2012 dominato da tre coalizioni o partiti politici che sono:\nAltri partiti presenti attualmente in parlamento (o nel parlamento europeo):\nAltri partiti: \nPolitica estera.\nLa politica estera della Grecia \u00e8 condotta attraverso il Ministero degli Affari Esteri a cui sovraintende il ministro degli affari esteri. Il ministro attuale \u00e8 N\u00edkos Kotzi\u00e1s. Secondo il sito ufficiale, i principali obiettivi del Ministero degli Affari Esteri sono quelli di rappresentare la Grecia prima degli altri Stati e organizzazioni internazionali; di salvaguardare gli interessi dello Stato greco e dei suoi cittadini all'estero; promuovere la cultura greca; promozione relazioni pi\u00f9 strette con i greci immigrati altrove; promuovere la cooperazione internazionale. Inoltre, la Grecia ha sviluppato una politica regionale per contribuire a promuovere la pace e la stabilit\u00e0 nei Balcani, nel Mediterraneo e nel Medio Oriente.\nIl Ministero individua tre temi di particolare importanza per lo stato greco: sfida ai turchi circa i diritti di sovranit\u00e0 greci del Mar Egeo e dello spazio aereo corrispondente; legittimit\u00e0 della Repubblica turca di Cipro del Nord relativa all'isola di Cipro e la controversia sulla denominazione della Macedonia dovuto al fatto che il piccolo paese balcanico condivide il nome con la regione pi\u00f9 grande e la seconda pi\u00f9 popolosa della Grecia.\nLa Grecia fa parte di numerose organizzazioni internazionali, tra cui il Consiglio d'Europa, l'Unione europea, l'Unione per il Mediterraneo e le Nazioni Unite, di cui \u00e8 socio fondatore.\nCultura.\nLa cultura della Grecia si \u00e8 evoluta nel corso di migliaia di anni, a partire dall'epoca micenea e continuando soprattutto durante la Grecia classica, attraverso l'influenza dell'impero romano e la sua continuazione orientale, ovvero l'impero Romano d'Oriente o Impero Bizantino, passando da altre culture e nazioni, come l'impero latino, gli stati franchi, la Repubblica di Venezia, la Repubblica di Genova, l'Impero Ottomano particolarmente e l'impero britannico, che hanno lasciato la loro influenza sulla cultura greca moderna, anche se a seguito della guerra d'indipendenza greca \u00e8 stata data vita ad un'unica entit\u00e0 coesa partendo da una cultura etno-linguistica poliedrica.\nNei tempi antichi, la Grecia fu la culla della cultura occidentale. Le democrazie moderne utilizzano ancora molti istituti nati nella Grecia antica, come il governo del popolo, il processo con giuria e l'uguaglianza di ognuno davanti alla legge. Gli antichi greci furono pionieri in modo iniziale in molti campi, tra cui la filosofia, la geometria, la storia, la fisica e la matematica. Introdussero importanti forme letterarie e la poesia epica e lirica, la tragedia e la commedia. Nella loro ricerca di ordine e proporzione, i Greci crearono un ideale di bellezza che ha fortemente influenzato l'arte occidentale.\nIn tempi pi\u00f9 recenti, la Grecia fu scelta emblematicamente per dare il via ai primi Giochi Olimpici dell'Era Moderna, inaugurati ad Atene il 6 aprile 1896, con l'importante contributo di Pierre de Coubertin: oggi questa data viene celebrata nel Mondo con la Giornata internazionale dello sport per lo sviluppo e la pace.\nArte.\nUn importante impatto culturale ha avuto sicuramente l'arte greca nel corso dei secoli.\nScultura greca.\nLa scultura greca \u00e8 probabilmente l'aspetto pi\u00f9 conosciuto dellarte greca, ci\u00f2 \u00e8 dovuto al maggior numero dei reperti archeologici pervenuti ad oggi rispetto, ad esempio, a quelli della pittura che ha una minore resistenza dei materiali impiegati. Tuttavia, solo una piccola parte della produzione scultorea greca \u00e8 giunta fino a noi. Molti dei capolavori descritti dalla letteratura antica sono ormai perduti, gravemente mutilati, o ci sono noti solo tramite copie di epoca romana. A partire dal Rinascimento, molte sculture sono inoltre state restaurate da artisti moderni, a volte alterando l'aspetto e il significato dell'opera originale.\nPatrimoni dell'umanit\u00e0.\nL'importanza culturale della Grecia \u00e8 testimoniato anche dalla presenza di ben 18 siti iscritti Lista dei patrimoni dell'umanit\u00e0 dell' UNESCO.\nTeatro.\nIl teatro nacque in Grecia. La \"polis\" di Atene, durante il periodo classico ottenne un significativo potere culturale, politico e militare e il suo centro aveva istituzionalizzato un festival chiamato \"Dionisie\", in onore del dio Dioniso. In quel luogo emersero i tre generi teatrali: la tragedia (fine del VI secolo a.C.), la commedia (486 a.C.) e il dramma satiresco.\nDurante il periodo bizantino, l'arte teatrale conobbe un periodo di decadimento. Secondo Marios Ploritis, l'unica forma che sopravvisse fu il teatro popolare (\"Mimos\" e \"Pantomimos\"), nonostante riscontrasse una certa ostilit\u00e0 dello stato ufficiale. In seguito, durante il periodo ottomano, il \"Karagiozis\" emerse come la principale arte teatrale popolare. La rinascita del teatro greco si \u00e8 avuta nella Creta sotto il dominio della Repubblica di Venezia. Tra i drammaturghi po\u00f9 importanti si possono ricordare Vitsentzos Kornaros e Georgios Chortatzis.\nIl moderno teatro greco \u00e8 nato dopo l'indipendenza greca, nei primi anni del XIX secolo e inizialmente fu influenzato da altre correnti e dal melodramma, come il teatro italiano. Il Nobile Teatro di San Giacomo di Corf\u00f9 fu il primo teatro moderno del paese e qui si rappresent\u00f2 la prima opera musicale greca, il \"candidato parlamentare\" di Spyridon Xyndas (sulla base di un libretto esclusivo greco). Tra la fine del XIX secolo e l'inizio del XX, la scena teatrale di Atene fu dominata da riviste, commedie musicali, operette e notturni, e drammaturghi di rilievo inclusi Spyridon Samaras, Dionysios Lavrangas, Teofrasto Sakellaridis e altri.\nIl Teatro nazionale della Grecia fu fondato nel 1880. Importanti autori comprendono: Gr\u012bgorios Xenopoulos, Nikos Kazantzakis, Pantelis Horn, Alekos Sakellarios e Iakovos Kambanelis; mentre attori noti sono: Cibele Andrianou, Marika Kotopouli, Aimilios Veakis, Orestis Makris, Katina Paxinou, Manos Katrakis e Dimitris Horn. Registi significativi includono Dimitris Rontiris, Alexis e Karolos Koun Minotis.\nFilosofia.\nLa maggior parte delle correnti filosofiche tradizionali occidentali sono nate nella Grecia del VI secolo a.C. I primi filosofi sono chiamati \"presocratici\", ovvero coloro che sono antecedenti a Socrate, i cui contributi segnarono una svolta nel pensiero occidentale. I presocratici vissero nella parte pi\u00f9 occidentale della Grecia o nelle colonie orientali e solo pochi frammenti di scritti originali sono sopravvissuti e, in alcuni casi, solo una sola frase.\nUna nuova stagione nella storia del pensiero filosofico \u00e8 iniziata con Socrate. Come i sofisti, egli respinse interamente le speculazioni fisiche in cui i suoi predecessori avevano posto attenzione e fece dei pensieri e delle opinioni delle persone il suo punto di partenza. Molti aspetti del pensiero di Socrate sono stati uniti da Platone, che riusc\u00ec a combinarli in un'unit\u00e0 di un sistema globale.\nAristotele, il pi\u00f9 importante discepolo di Platone, condivise con il suo insegnante il titolo del pi\u00f9 grande filosofo dell'antichit\u00e0. Ma mentre Platone aveva cercato di chiarire e spiegare le cose dal punto di vista sopra-sensuale delle forme, il suo allievo prefer\u00ec iniziare dai fatti e dall'esperienza. Altre importati scuole filosofiche della filosofia greca furono lo stoicismo, l'epicureismo, lo scetticismo e il neoplatonismo.\nPer filosofia bizantina ci si riferisce alle idee filosofiche distintive dei filosofi e studiosi dell'impero bizantino, formulate soprattutto tra l'VIII e il XV secolo. Essa \u00e8 stata caratterizzata da una visione cristiana del mondo ma attingendo da idee dai testi greci di Platone, Aristotele, e degli autori neoplatonici.\nIn epoca moderna, diafotism\u00f3s (in greco: \"\u0394\u03b9\u03b1\u03c6\u03c9\u03c4\u03b9\u03c3\u03bc\u03cc\u03c2\", \"illuminazione\") \u00e8 stato il termine che ha indicato l'illuminismo greco e le sue idee filosofiche e politiche. Alcuni rappresentanti di rilievo sono stati Adamantios Korais, Rigas Feraios e Theophilos Kairi.\nLetteratura.\nLa letteratura greca pu\u00f2 essere suddivisa in tre categorie principali: letteratura greca antica, bizantina e moderna.\nI due capisaldi iniziali della letteratura greca antica sono le monumentali opere di Omero: l'Iliade e l'Odissea. Anche se le date di composizione variano, si stima che essere furono scritte all'800 a.C. Nel periodo classico molti dei generi della letteratura occidentale assunsero importanza. La poesia lirica, le odi, le pastorali, le elegie, gli epigrammi; rappresentazioni drammatiche di commedia e tragedia; opere di storiografia, trattati retorici, dialettica e trattati filosofici, nacquero tutti in questo periodo. I due maggiori poeti lirici furono Saffo e Pindaro. L'era classica vide la nascita del dramma.\nTra le centinaia di tragedie scritte e rappresentante durante l'et\u00e0 classica, solo un numero limitato di opere teatrali di tre autori sono sopravvissute fino a noi, ovvero quelle di Eschilo, Sofocle e Euripide. Delle commedie, le uniche opere che ci sono pervenute sono quelle di Aristofane e quelle di Menandro, mentre Erodoto e Tucidide sono due degli storici pi\u00f9 autorevoli vissuti in questo periodo. La prosa \u00e8 rappresentata principalmente dai lavori dei filosofi Platone e Aristotele.\nPer letteratura bizantina ci si riferisce alla letteratura dell'Impero Bizantino scritta in dialetto attico e in greco moderno, e rappresenta la vita intellettuale dei greci e in generale dei bizantini durante il Medioevo cristiano.\nCon il termine letteratura greca moderna ci si riferisce alla letteratura scritta in greco moderno comune, stile che emerge dal tardo bizantino dell'XI secolo. Il poema cavalleresco \"Erotokritos\", scritto in dialetto cretese \u00e8 senza dubbio il capolavoro di questo periodo. Si tratta di una storia d'amore scritta intorno al 1600 da Vitsentzos Kornaros (1553-1613). Pi\u00f9 tardi, durante il periodo dell'Illuminismo greco (\"Diafotismos\"), scrittori importanti come Adamantios Korais e Rigas Feraios anticiparono con le loro opere la rivoluzione greca del 1821-1830.\nI principali esponenti letterari della Grecia moderna comprendono Dionysios Solomos, Andreas Kalvos, Angelos Sikelianos, Emmanouil Roidis, Kostis Palamas, Penelope Delta, Jannis Ritsos, Alexandros Papadiamantis, Nikos Kazantzakis, Andreas Embirikos, Kostas Karyotakis, Gr\u012bgorios Xenopoulos, Konstantinos Kavafis e D\u012bm\u012btrios Vikelas. Due autori greci sono stati insigniti del Premio Nobel per la letteratura: Giorgos Seferis nel 1963 e Odysseas Elyt\u012bs nel 1979\nMusica.\nLa musica nell'antica Grecia aveva notevole importanza nella societ\u00e0.\nTra gli artisti e i gruppi musicali della Grecia moderna ci sono: il soprano Maria Callas, Nana Mouskouri, i gruppi rock degli anni sessanta-settanta Socrates Drank the Conium e Aphrodite's Child di cui facevano parte il compositore di musica elettronica Vangelis (Oscar per migliore colonna sonora nel 1982) e il cantante Demis Roussos. Sul fronte della canzone d'autore va ricordato Mik\u012bs Theod\u014drak\u012bs e in ambito power metal la band Firewind. La celebre cantante pop Marina and the Diamonds \u00e8 di origine greca. Lo strumento pi\u00f9 utilizzato nel paese \u00e8 il bouzouki, anche famoso il baglamas, usato \u00e8 anche l'oud. Questi strumenti musicali sono usati per eseguire melodie tradizionali, di influenza orientaleggiante e comune spesso all'area balcanica, e per accompagnare canti e balli popolari. Nella musica greca l\"oud\" \u00e8 stato introdotto dai turchi e dagli arabi.\nDa menzionare, inoltre, il genere \"reb\u00e9tiko\" (\u03c1\u03b5\u03bc\u03c0\u03ad\u03c4\u03b9\u03ba\u03bf, pl. \"reb\u00e9tika,\" \u03c1\u03b5\u03bc\u03c0\u03ad\u03c4\u03b9\u03ba\u03b1), sviluppatosi a partire dall'inizio del XX secolo principalmente nelle aree urbane e suburbane di Atene - ma anche di Salonicco e altre citt\u00e0 - e tuttora molto popolare, i cui esponenti principali furono, tra gli altri, Markos Vamvakaris (\u039c\u03ac\u03c1\u03ba\u03bf\u03c2 \u0392\u03b1\u03bc\u03b2\u03b1\u03ba\u03ac\u03c1\u03b7\u03c2), Vassilis Tsitsanis (\u0392\u03b1\u03c3\u03af\u03bb\u03b7\u03c2 \u03a4\u03c3\u03b9\u03c4\u03c3\u03ac\u03bd\u03b7\u03c2) e Giorgos Tzortzis (\u0393\u03b9\u03ce\u03c1\u03b3\u03bf\u03c2 \u03c4\u03b6\u03ce\u03c1\u03c4\u03b6\u03b7\u03c2); strumenti caratteristici sono il bouzouki, il baglamas e la chitarra. Un altro genere musicale sorto nel XX secolo \u00e8 il La\u00efk\u00f3.\nMolto diffusa ed apprezzata \u00e8 anche la musica \"entechno\" (\u03ad\u03bd\u03c4\u03b5\u03c7\u03bd\u03bf), sviluppatasi dagli anni '50, che ai tradizionali bouzouki e baglamas affianca moderni strumenti; tra i primi autori bisogna citare Manos Hatzidakis (\u039c\u03ac\u03bd\u03bf\u03c2 \u03a7\u03b1\u03c4\u03b6\u03b9\u03b4\u03ac\u03ba\u03b9\u03c2) e Mik\u012bs Theod\u014drak\u012bs (\u039c\u03af\u03ba\u03b7\u03c2 \u0398\u03b5\u03bf\u03b4\u03c9\u03c1\u03ac\u03ba\u03b7\u03c2); alcuni tra i pi\u00f9 importanti autori recenti sono invece Thanasis Papakonstantinou (\u0398\u03b1\u03bd\u03ac\u03c3\u03b7\u03c2 \u03a0\u03b1\u03c0\u03b1\u03ba\u03c9\u03bd\u03c3\u03c4\u03b1\u03bd\u03c4\u03af\u03bd\u03bf\u03c5), Sokratis Malamas (\u03a3\u03c9\u03ba\u03c1\u03ac\u03c4\u03b7\u03c2 \u039c\u03ac\u03bb\u03b1\u03bc\u03b1\u03c2), Nikos Papazoglou (\u039d\u03af\u03ba\u03bf\u03c2 \u03a0\u03b1\u03c0\u03ac\u03b6\u03bf\u03b3\u03bb\u03bf\u03c5). Tra gli altri cantanti affermatisi nel XXI secolo ricordiamo Helena Paparizou, Sak\u012bs Rouvas e il gruppo musicale rock degli Aphrodite's Child, interpreti, tra l'altro, del singolo It's Five O'Clock (1969).\nDanza greca.\nMolto noto il sirtaki, danza popolare di origine greca.\nCinema.\nNel XX secolo, l'attrice e cantante Melina Merkouri (1920-1994) e il regista Theo Angelopoulos (1935-2012) sono stati attivi protagonisti del campo cinematografico, anche internazionale.\nTra i film che hanno avuto diversi riconoscimenti ricordiamo Zorba il greco (1964), del regista Michael Cacoyannis e L'eternit\u00e0 e un giorno, diretto da Theo Angelopoulos, vincitore all'unanimit\u00e0 della Palma d'oro al Festival di Cannes 1998.\nScienze e tecnologia.\nIl Segretariato Generale per la Ricerca e la Tecnologia del ministero dello Sviluppo \u00e8 responsabile della pianificazione, dell'implementazione e della supervisione circa la ricerca nazionale e la politica tecnologica. Nel 2003, la spesa pubblica per ricerca e sviluppo (R&amp;S) ha ammontato a (con un aumento del 12,6% rispetto al 2002). La spesa totale, sia pubblica che privata, per R&amp;S in percentuale al PIL \u00e8 aumentata in modo considerevole a partire dagli anni 1990, passando dallo 0,38% del 1989 allo 0,65% nel 2001.\nNonostante gli investimenti in ricerca e sviluppo della Grecia siano inferiori alla media UE, che si attesta all'1,93%, secondo uno studio basato su dati OCSE e Eurostat, tra il 1990 e il 1998 il paese ha potuto vantare il terzo pi\u00f9 alto incremento in Europa, dopo la Finlandia e l'Irlanda. Grazie alla sua posizione strategica, alla manodopera qualificata e alla stabilit\u00e0 politica ed economica, molte aziende multinazionali: come Ericsson, Siemens, Motorola e Coca-Cola hanno in Grecia importanti infrastrutture di ricerca e gestione.\nIn Grecia vi sono alcuni parchi tecnologici importanti, come il Parco Scientifico e Tecnologico di Creta (Heraklion), il Parco Tecnologico di Salonicco, il Parco Tecnologico Lavrio e Patrasso, il Parco Scientifico e Tecnologico di Epiro (Ioannina). Dal 2005, la Grecia \u00e8 membro dell'Agenzia spaziale europea (ESA) mentre la cooperazione tra l'ESA e il Comitato Nazionale Spaziale Ellenico\u00e8 iniziata nei primi anni del 1990. Nel 1994 la Grecia e l'ESA hanno firmato il loro primo accordo di cooperazione. Dopo aver chiesto ufficialmente la piena adesione nel 2003, la Grecia \u00e8 diventata il 26\u00b0 membro dell'agenzia spaziale il 16 marzo 2005. Come membro dell'ESA, la Grecia partecipa alle attivit\u00e0 dell'agenzia nel campo delle telecomunicazioni e della tecnologia e a programmi per il monitoraggio globale dell'ambiente e per la sicurezza.\nScienziati della Grecia sono Dimitrios Galanos, Georgios Papanicolaou (inventore del Pap test, nel 1943), Nicholas Negroponte, Constantin Carath\u00e9odory (noto per il teorema di Carath\u00e9odory), Manolis Andronikos (a cui si deve la scoperta della tomba di Filippo II di Macedonia), Michael Dertouzos, John Argyris, Panagiotis Kondylis, John Iliopoulos (2007 premio Dirac), Joseph Sifakis (2007 Premio Turing, il \"Premio Nobel\" dell'Informatica), Christos Papadimitriou (2002 Premio Knuth), Mihalis Yannakakis (2005 Premio Knuth), Dimitri Nanopoulos e H\u00e9l\u00e8ne Ahrweiler.\nLa prima ascensione del Monte Olimpo.\nLa prima ascensione del Monte Olimpo, la montagna pi\u00f9 alta della Grecia, avvenne il 2 agosto 1913, da parte del greco Christos Kakkalos e degli svizzeri Frederic Boissonas e Daniel Baud-Bovy.\nSport.\nCalcio.\nLa Nazionale di calcio ellenica \u00e8 stata, contro ogni pronostico, campione dell'Europeo svoltosi in Portogallo nel 2004. Nella scalata verso la vittoria i greci hanno sconfitto alcune delle favorite per la vittoria finale, come la Francia ed il Portogallo. \nAnche se prima del 2004 la Nazionale vantava solo una partecipazione all'Europeo ed una al Mondiale, successivamente si sono riusciti a qualificare per tutte le competizioni mondiali e continentali (tranne per Mondiale del 2006).\nNel 2014 sono approdati per la prima volta nella loro storia agli ottavi di finale di un Mondiale, raggiungendo cos\u00ec il miglior risultato di sempre in questa competizione. L'attuale capocannoniere della Nazionale ellenica \u00e8 Nikos Anastopoulos, con 29 reti.\nPallanuoto.\nTra gli sport pi\u00f9 praticati rientra anche la pallanuoto: la nazionale di pallanuoto femminile della Grecia ha conquistato un titolo mondiale nel campionato mondiale di Shanghai del 2011.\nGiochi olimpici.\nLa prima medaglia olimpica greca delle Olimpiadi moderne fu vinta da Le\u014dnidas Pyrgos, nella scherma, che vinse la medaglia d'oro ai Giochi olimpici di Atene del 1896.\nTradizioni.\nGastronomia.\nLa cucina greca \u00e8 caratterizzata principalmente dalla dieta mediterranea e dall\u2019influsso della cucina orientale importata dai turchi durante l\u2019occupazione Ottomana. Gli ingredienti principali sono i cereali, l'olio d'oliva, il pesce, la frutta e la verdura (soprattutto legumi), e alimenti ricchi di grassi saturi, caseari (formaggi pi\u00f9 e meno stagionati) e l'uso della carne di agnello, montone e maiale. Nelle zone costiere e insulari il pesce fa parte dei piatti tradizionalmente importanti, ma non esclusivamente, come mostrano i tradizionali caseifici di molte isole.\nNella cucina greca sono presenti principalmente prodotti freschi cucinati in vario modo. I piatti pi\u00f9 conosciuti anche al turismo internazionale sono il mous\u00e1kas, lo stifado, l'insalata greca (a base di pomodoro, cipolla, olive nere, formaggio feta e origano), la spanak\u00f3pita (a base di spinaci), la tir\u00f3pita, i yemist\u00e1 (pomodori e peperoni ripieni di riso, carne macinata e varie spezie), il suvl\u00e1ki (uno spiedino di maiale alla brace) e il gyros.\nAltri piatti piuttosto diffusi sono la skordh\u00e1lia (un pur\u00e8 di patate con noci, mandorle, aglio e olio d'oliva), lo tzatziki (yogurt, cetrioli, anice, aglio e olio d'oliva), il polpo grigliato, il formaggio feta (spesso servito con un pizzico di origano e olio d'oliva), i dholmades (involtini di riso in foglia di vite), vari legumi cucinati in vario modo, le olive (quelle di Kalamata fra le pi\u00f9 famose al mondo), e vari formaggi regionali. L'olio di oliva, di cui la Grecia \u00e8 il terzo produttore mondiale e il maggiore consumatore pro-capite al mondo \u00e8 presente quasi in ogni piatto.\nAlcuni piatti risalgono probabilmente alla antica cucina tipica mediterranea, come la zuppa di lenticchie e il past\u00e9li, una barretta di sesamo e miele, mentre molti altri piatti e ingredienti risentono del forte influsso ottomano, come il kokor\u00e8tsi (kokor\u00e7 in turco), lo tzatziki, il gyros, lo yogurt, etc.\nMolto diffusi in alcune regioni, soprattutto montane e continentali, sono le salsicce, il kokor\u00e9tsi (a base di interiora di agnello allo spiedo), e varie carni alla brace.\nDessert molto famosi sono la bug\u00e1tsa (spesso ripiena di crema pasticcera), il galaktoboureko (a base di latte, uova, zucchero e pasta f\u00edllo, anch'essa di origine greca), lo yogurt con miele e noci (spesso mangiato a colazione), la vassilopita (mangiata a Capodanno secondo tradizione), il baklav\u00e1 e il kada\u00effi, questi ultimi due in comune con la cucina mediorientale.\nLe spezie e gli aromi pi\u00f9 usati sono l'origano, la menta, l'aglio, l'anice, le foglie di alloro, il timo, il basilico e la cannella.\nFra le bevande, il vino \u00e8 sicuramente fra le pi\u00f9 importanti, ce ne sono moltissime variet\u00e0 sia di rosso che di bianco o ros\u00e8, anche se il pi\u00f9 famoso \u00e8 sicuramente la rets\u00edna, un vino bianco aromatizzato con la resina di pino e prodotto principalmente nella regione dell'Attica. Si ricorda l'\u00fazo (aromatizzato all'anice), il metaxa (un brandy molto famoso) e il caff\u00e8 frapp\u00e9, inventato in Grecia nel 1957 da Dimitrios Vakondios; diffusissimo in tutto il paese \u00e8 il caff\u00e8 greco (cos\u00ec come spesso chiamato in Grecia), in cui si mette la polvere di caff\u00e8 direttamente nell'acqua posta a bollire, con un procedimento del tutto simile a quello per il caff\u00e8 turco, dal quale deriva. Tra i liquori da menzionare lo tsipouro e la tsikoudi\u00e1, quest'ultimo diffuso soprattutto a Creta e nelle isole dell'Egeo meridionale."}
{"id": "698945", "revid": "9416", "url": "https://it.wikipedia.org/wiki?curid=698945", "title": "Coreografici", "text": ""}
{"id": "698950", "revid": "124025844", "url": "https://it.wikipedia.org/wiki?curid=698950", "title": "Fidenae", "text": "Fidenae fu una citt\u00e0 del \"Latium vetus\", nella Valle del Tevere, che secondo una versione fu fondata da coloni provenienti da Alba Longa, mentre per un'altra era di origine etrusca. Distava circa 30 stadi da Roma e al tempo di Strabone era ormai ridotta a un semplice villaggio o propriet\u00e0 privata.\nPer molto tempo fu il primo centro latino oltre il confine settentrionale del territorio romano e spesso fu sottoposta all'influenza dell'etrusca Veio. Probabilmente fin\u00ec definitivamente nell'orbita romana con la caduta della citt\u00e0 etrusca e alcuni autori antichi raccontano che a quei tempi era quasi del tutto deserta. Assunse poi, e conserv\u00f2 a lungo, la funzione di centro amministrativo del territorio, come \"Municipium\" romano.\nStoria.\nLa citt\u00e0 risulta menzionata gi\u00e0 in et\u00e0 regia, al tempo del regno di Romolo, quando fu sconfitta nella battaglia di Fidene, avvenuta tra il 748-746 a.C. (sec. VIII a.C.). Secondo Plutarco, Romolo non distrusse, n\u00e9 la abbatt\u00e9 dalle fondamenta, al contrario fece di Fidene una colonia romana, dove insedi\u00f2 ben 2.500 coloni. e lo stesso Livio, secondo il quale la citt\u00e0 era di origine etrusca, la cita come colonia romana, all'epoca dello scontro con Alba Longa.\nNuovi combattimenti sono registrati al tempo del terzo re di Roma, Tullo Ostilio. In seguito al leggendario scontro tra Orazi e Curiazi, davanti alle mura della citt\u00e0, si svolse una battaglia che vide i Romani fronteggiare gli eserciti di Fidene e Veio, con il tentativo di tradimento degli albani, guidati da Mezio Fufezio. La battaglia fu vinta dai Romani, e per il suo tradimento, Mezio Fufezio fu squartato vivo, mentre Alba Longa fu rasa al suolo, ed i suoi abitanti portati a Roma.\nAnche l'anno successivo a quello di questa sconfitta, e della distruzione di Alba, i Fidenati scesero in battaglia contro Roma, vennero ancora una volta sconfitti. Come vennero ancora sconfitti dai romani guidati da Anco Marzio, allorch\u00e9 i Fidenati pensarono di approfittare delle guerre tra Latini e Romani, saccheggiando le terre di questi ultimi. In quest'occasione i romani, assediarono la citt\u00e0 e riuscirono a farla cadere, e quindi saccheggiare, scavando delle gallerie che passavano sotto le mura.\nNel 499 a.C. fu assediata dai Romani, mentre nel 438 a.C. la colonia romana di Fidenae, cacci\u00f2 la guarnigione romana, e si alle\u00f2 agli Etruschi di Veio, e successivamente anche ai Falisci, ai Capenati, per contrastare i Romani; la guerra contro gli Etruschi e i loro alleati fu cruenta, e si risolse definitivamente solo nel 437 a.C., con la presa e la distruzione portata in citt\u00e0 dai Romani.\nNel 426 a.C., anche in conseguenza della vittoria veiente contro l'esercito romano (condotto dai tribuni militari Tito Quinzio Peno Cincinnato, Gaio Furio Pacilo Fuso, Marco Postumio Albino Regillense, lasciando al governo della citt\u00e0 Aulo Cornelio Cosso) ottenuta ad inizio dell'anno, Fidene inizi\u00f2 un nuovo conflitto contro Roma, uccidendo i coloni romani mandati sul suo territorio; ai fidenati si allearono i veienti e cos\u00ec si giunse ad una nuova battaglia, combattuta sotto le mura delle citt\u00e0. Lo scontro fu durissimo, ma alla fine i romani ebbero la meglio, presero la citt\u00e0, e ne ridussero gli abitanti in schiavit\u00f9.\nSulle pendici orientali della collina, lungo la via Salaria, fu costruita la curia fidenate, con un'iscrizione dedicata dal Senato di Fidene a M. Aurelius, qui scoperta nel 1889, insieme a resti di alcuni edifici.\nSvetonio e Tacito ci tramandano del crollo di un teatro ligneo edificato per spettacoli temporanei presso Fidene nell'anno 27 d.C., che caus\u00f2 la morte di circa 20.000 persone, sulle 50.000 presenti, e che fu ricordato come uno dei peggiori disastri causati dal crollo di teatri in epoca romana.\nLocalizzazione.\nFidenae era situata nella Valle del Tevere a circa otto chilometri a nord della antica Roma sulla via Salaria, nel punto in cui questa correva lungo il Tevere. La citt\u00e0 occupava una posizione strategica, all'incrocio di vie commerciali tra Romani e Sabini e tra l'Etruria e la Campania. Era nota inoltre per la fertilit\u00e0 del territorio, dovuta anche alla vicinanza con il Tevere.\nIl luogo dove sorgeva l'antica Fidene si pu\u00f2 identificare con una collina della Tenuta che nel recente passato era denominata, con riferimento alla famiglia proprietaria, Villa Spada, laddove nel Novecento sorse l'omonima borgata Fidene, e su cui sono presenti tracce di edifici e di opere difensive arcaiche; tombe di epoca protostorica, orientalizzante e arcaica sono state ritrovate ai margini dell'abitato antico e a nord-est, nella confinante Tenuta Radicicoli.\nIl sito si trova nell'odierna Fidene nel Municipio Roma III di Roma Capitale."}
{"id": "698953", "revid": "108520", "url": "https://it.wikipedia.org/wiki?curid=698953", "title": "Nacoski", "text": ""}
{"id": "698956", "revid": "36426", "url": "https://it.wikipedia.org/wiki?curid=698956", "title": "Torri di Corso Donati", "text": "Le torri di Corso Donati sono due edifici storici di Firenze, nello stesso isolato e visibili da piazza San Pier Maggiore. La prima si trova su Borgo Albizi 11, unita poi al \"palazzo Donati\", la seconda in via Matteo Palmieri 35r, unita poi al palazzetto dei Medici.\nI Donati possedevano numerose case in questa zona. In via del Corso, ai n. 31-33 rosso, esiste ancora quella che viene chiamata Torre dei Donati. Corso Donati era il capo della famiglia nel periodo di maggiore notoriet\u00e0, dovuto allo scontro con la famiglia Cerchi che fu all'origine dello spaccamento di Firenze nelle fazioni dei guelfi bianchi e neri.\nLe due torri che erano di propriet\u00e0 di Corso, sono tra le meglio conservate di Firenze e svettano sugli edifici circostanti.\nLa prima torre.\nLa prima torre \u00e8 in Borgo Albizi al n. 11, veniva anticamente chiamata anche \"Torre di Gemma\", perch\u00e9 si pensava erroneamente che fosse appartenuta a Gemma Donati, la moglie di Dante Alighieri. \u00c8 incorporata nel palazzo Donati, che si presenta con una bella facciata cinquecentesca dalle forme vagamente buontalentiane, svela le pi\u00f9 antiche origini per una torre medioevale gi\u00e0 dei Donati (detta di Corso Donati o, impropriamente, torre di Gemma perch\u00e9 reputata appartenuta a Gemma Donati) che, pur inglobata nella fabbrica, svetta verso l'alto, sostanzialmente in asse con l'ingresso principale dell'edificio. \nDai Donati, ai primi del Quattrocento, la torre con la casa attigua pass\u00f2 agli Albizi, ai quali si deve l'edificazione del palazzo nelle forme attuali. Nel Settecento la propriet\u00e0 pass\u00f2 ai Tassinari e quindi ai Casuccini. Dopo alcuni interventi di restauro condotti nel 1919, l'edificio fu oggetto di una radicale trasformazione interna e di un \"rialzamento della torre\" tra il 1931 e il 1932, su progetto dell'ingegnere Luigi Squarcialupi e su commissione della famiglia Piazzesi, divenutane proprietaria. Altre modifiche interne sono attestate nel 1985, in ragione delle necessit\u00e0 dell'utilizzo di parte della propriet\u00e0 come 'locanda', mentre un nuovo intervento di conservazione della facciata risale al 1993. \nLa torre presenta il tipico rivestimento a filaretto di pietra e numerosi erri che affiancano le finestre. Il disegno del palazzo, viceversa, si caratterizza per le finestre con cornici in pietra e architravi aggettanti che spiccano sull'intonaco chiaro, allineate sulle due fasce marcapiano. Sul portone, inserito nel timpano semicircolare spezzato, \u00e8 un busto di Cosimo II in marmo, scolpito da Chiarissimo Fancelli (come segnalato da Filippo Baldinucci) e raffigurante il granduca in armatura contemporanea, risalente al periodo in cui l'edificio fu propriet\u00e0 degli Albizi. \nNell'androne, in parte decorato, \u00e8 un tabernacolo con un'antica immagine della \"Madonna col Bambino\", graffita e una statua di Dante in terracotta imprunetina del XIX secolo. Sull'arco di fondo dello stesso androne \u00e8 uno scudo dipinto con l'arme della famiglia Piazzesi, databile agli anni trenta del Novecento. Oltre il cancello si apre una piccola e raccolta corte ora tenuta a giardino, porticata solo sul lato est con colonne con capitelli ionici e archi a tutto sesto. \nAttualmente il palazzo \u00e8 in parte occupato da un albergo. L'edificio \u00e8 sottoposto a vincolo architettonico.\nLa seconda torre.\nLa seconda torre su via Palmieri 35 rosso, angolo piazza San Pier Maggiore fu dei Corbizi e quindi dei Donati, ed \u00e8 nota e segnalata nella letteratura per essere stata nel 1308 luogo dell'ultimo tentativo di resistenza di Corso Donati contro i guastatori della Signoria, inviati a furor di popolo contro l'anziano capo dei Guelfi Neri, sospettato di volersi fare Signore della citt\u00e0 con l'aiuto di Uguccione della Faggiola. \nAncora dei Donati nel 1427, la torre segu\u00ec successivamente le propriet\u00e0 del vicino palazzetto Medici (al n. 9, anche questo sorto su antiche propriet\u00e0 dei Donati) e a questo annessa, passando agli Amadori, ai Finali e, nel 1688, a un ramo secondario della famiglia Medici, mantenendosi nella sua discendenza fino al 1798. Tra gli anni venti e trenta del Novecento la torre fu interessata da un importante intervento di consolidamento e restauro (con rimozione degli intonaci, riapertura delle antiche luci, ripresa del paramento in pietra e apposizione di catene in ferro) sotto la direzione dell'ingegner Carlo Picchi. Grazie agli ulteriori restauri effettuati negli anni settanta, \u00e8 ora questa una delle torri medioevali fiorentine pi\u00f9 chiaramente leggibile nella sua struttura originaria, pur essendo affiancata da edifici pi\u00f9 tardi. \nSviluppata su sei livelli, presenta un portone con ghiera e tre finestre asimmetriche sul fronte principale, oltre alle consuete buche pontaie con mensole sottostanti. Si tenga presente che questa torre, tramite il palazzo Corbizi che si sviluppa a lato e posteriormente, \u00e8 collegata con l'altra torre dei Donati di Borgo degli Albizi 11. \"La funzione di insula fortificata dell'isolato appartenente alla consorteria dei Donati \u00e8 dimostrata, oltre che dalla presenza delle due torri, dall'estrema compattezza del fronte strada e, per inverso, dalla notevole articolazione dello spazio interno, segnato da numerose corti e passaggi di collegamento. La notevole potenza della famiglia guelfa dei Donati, giunta all'apice con la figura di Corso, trova il suo corrispettivo architettonico nella rilevante altezza delle due torri, di gran lunga emergenti dal tessuto circostante\". Curioso \u00e8 il portale al primo piano, al quale corrispondeva probabilmente un ballatoio ligneo.\nSul basso edificio che affianca la torre dal lato della piazza \u00e8 un bando dei Capitani di Parte del 1639, gi\u00e0 trascritto da Francesco Bigazzi, che ingiunge \"che nessuno ortolano o altri possa star a vendere robbe di sorte alcuna su la piazza di S. Pier Maggiore cominciando dal luogo dove sar\u00e0 affissa la presente proibizione\". \u00c8 un riferimento al mercato che si teneva in via Matteo Palmieri e adiacenze, come testimoniano ancora le lapidi di \"confine di mercato\" in vari angoli di questa zona. \u00c8 curioso che la piazza oggi sia uno dei pochi luoghi del centro in cui il Comune ha autorizzato oggi la presenza fissa di una bancherella di ortolano, nei pressi dell'arco di San Pierino. \nLa trascrizione completa \u00e8: \u00abLi molto illustri signori Capitani di Parte della citt\u00e0 di Firenze per ornamento della citt\u00e0 e reverenza del culto divino (con riferimento alla vicina chiesa di San Pier Maggiore) probiscono che nessun ortolano o altri [venditori ambulanti] possa[no] stare a vendere robe di sorte alcuna sulla piazza di San Pier Maggiore cominciando dal luogo dove sar\u00e0 affissa la presente proibizione, sotto pena d'uno scudo e della cattura e tutto datosi nella parte a d\u00ec 20 di giugno 1634\u00bb.\nLa torre appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale."}
{"id": "698958", "revid": "486946", "url": "https://it.wikipedia.org/wiki?curid=698958", "title": "Parco naturale Adamello-Brenta", "text": ""}
{"id": "698960", "revid": "1974457", "url": "https://it.wikipedia.org/wiki?curid=698960", "title": "Tie-in", "text": "Per tie-in si intende un'opera commerciale di intrattenimento (romanzo, fumetto, film, serie televisiva, videogioco, gioco...) che \u00e8 stata tratta, con regolare concessione dei diritti d'autore, da un'altra opera di natura diversa, ma con la stessa ambientazione, e in buona parte con personaggi e trama analoghi.\nAd esempio dal romanzo \"Il padrino\" sono stati tratti l'omonimo film e i suoi seguiti, e diversi anni dopo anche un omonimo videogioco.\nQuando invece i suddetti prodotti vengono realizzati, anche abusivamente ma senza scopi commerciali, dagli appassionati dell'opera originale si pu\u00f2 usare il termine fanfiction."}
{"id": "698963", "revid": "1442080", "url": "https://it.wikipedia.org/wiki?curid=698963", "title": "Pietro Ardito (vignettista)", "text": "Biografia.\nNato in Argentina da genitori italiani emigrati, si trasfer\u00ec giovanissimo a Rapallo, paese d'origine dei familiari.\nAdempiuti gli obblighi di leva in Libia, inizi\u00f2 la sua carriera professionale negli anni quaranta come collaboratore per spettacoli teatrali e disegnatore di tessuti per importanti ditte nel settore tessile di Como e della Toscana.\nSuccessivamente, intraprese la carriera di caricaturista, un'attivit\u00e0 che lo render\u00e0 famoso per la spiccata creativit\u00e0 che lo ha portato a collaborare con giornali e riviste italiane come \"Nazione Sera\", \"Il Girondino\", \"Settimana Incom\", \"Rivista Milano\", \"Il Lavoro\", \"Il Secolo XIX\" e \"Il Quaderno del Sale\".\nFamose sono le sue caricature di intellettuali e scrittori realizzate per l'inserto \"Mercurio\" del quotidiano \"La Repubblica\" e la pubblicazione di alcune vignette sul giornale tedesco \"Die Tageszeitung\".\nNel corso della sua carriera, Ardito ha approfondito la propria attivit\u00e0 di pittore in senso stretto realizzando opere esposte in musei locali e nazionali.\nNel 1984 collabor\u00f2 con la RAI alla trasmissione \"Prisma\", trasmessa su Raiuno.\nNegli stessi anni Indro Montanelli lo invit\u00f2 a partecipare quotidianamente con le sue caricature alla illustrazione di un fatto del giorno de \"Il Giornale\".\nLa pubblicazione in Germania di un suo libro - \"Psicografie\" - contribu\u00ec ad accrescere poi la sua popolarit\u00e0 anche all'estero.\nLe opere di Ardito sono esposte in diversi musei italiani, come il Museo Internazionale della Caricatura di Tolentino e il Museo del Cinema di Torino, nonch\u00e9 in altri siti culturali esteri a Basilea, Istanbul e al Kunstsammlung di D\u00fcsseldorf.\nRiconoscimenti.\nMolti i riconoscimenti internazionali ricevuti da Ardito in carriera: nel 1985 e nel 1989 \u00e8 stato premiato al Salone Internazionale dell'Umorismo di Bordighera; nel 1997 ha realizzato il volume \"Caricature in linea\" e, nel 2003, il libro \"Le caricature di Pietro Ardito\", entrambe dedicate alle sue umoristiche caricature.\nA Rapallo ha dedicato un originale volume umoristico, \"Rapallini &amp; Rapallesi\", raffigurante personalit\u00e0 di rilievo della citt\u00e0 ruentina disegnate con semplici tratti di china, tipici del suo stile artistico.\nL'Istituto Italiano per gli Studi Filosofici ha organizzato nella sede di Palazzo serra di Cassano, nel 1997, una mostra delle sue caricature dal titolo: \"I Filosofi e il Caos\", a cura del filosofo Alessandro Di Chiara. Nel centenario della morte di Friedrich Nietzsche la citt\u00e0 di Rapallo ha patrocinato, insieme al Dipartimento di Filosofia dell'Universit\u00e0 di Genova, con la direzione scientifica di Alessandro Di Chiara e la collaborazione di Carlo Angelino, un Simposio Internazionale dal titolo \"F. Nietzsche 1900-2000\", al quale hanno partecipato alcuni tra i pi\u00f9 noti pensatori contemporanei; tra le attivit\u00e0 collaterali al Simposio anche la mostra di Ardito intitolata \"Nietzsche precursori e epigoni\" e curata dallo stesso filosofo della mostra napoletana.\nIl 15 febbraio del 2005 il comune di Rapallo ha dedicato all'umorista una mostra personale al Castello sul mare, presentando al pubblico il suo volume \"Biografia e bibliografia di quel genio della caricatura che risponde al nome di Pietro Ardito\". La mostra fu peraltro funestata la mattina del 28 febbraio (ovvero tredici giorni dopo l'apertura) dalla notizia dell'improvvisa morte del disegnatore.\nUn anno dopo, il 28 febbraio 2006, il comune rapallese gli ha intitolato la piazzetta antistante la sua abitazione."}
{"id": "698965", "revid": "12079", "url": "https://it.wikipedia.org/wiki?curid=698965", "title": "Mahfoud Ali Beiba", "text": ""}
{"id": "698975", "revid": "32116", "url": "https://it.wikipedia.org/wiki?curid=698975", "title": "Ewoks", "text": ""}
{"id": "698976", "revid": "106456", "url": "https://it.wikipedia.org/wiki?curid=698976", "title": "Cornicione", "text": "Il cornicione \u00e8 un elemento architettonico che svolge la funzione di terminazione superiore di un edificio. \nStoria e descrizione.\nPresenta normalmente andamento orizzontale e sporge in modo pi\u00f9 o meno accentuato rispetto alla parete esterna dell'edificio, decorato con modanature e talvolta mensole . Pu\u00f2 assumere la forma di una cornice (con o senza modiglioni) o di una trabeazione, pur mancando degli elementi di sostegno degli ordini architettonici (semicolonne, paraste o lesena).\nLe prime forme di cornice in pietra risalirono all'antico Egitto e presumibilmente derivarono da precedenti strutture lignee.L'architettura greca grazie alla codificazione della trabeazione impose una forma ben precisa del cornicione che venne conservata parzialmente anche in epoca ellenistica e dai romani che ne mutarono infatti solo l'interpretazione, passando da un'espressione costruttiva a una maggiormente plastica.\nSe il cornicione medioevale assunse una valenza per lo pi\u00f9 funzionale, quello rinascimentale ritorn\u00f2 allo stile monumentale.\nGastronomia.\nNella cultura gastronomica italiana, il cornicione \u00e8 il nome dato alla parte che contorna la pizza. La pasta, avente una forma rotonda, presenta un bordo proprio, pi\u00f9 spesso della parte centrale e sovente annerito, in tutto o in parte, per la cottura, e che in alcuni particolari tipi di pizza pu\u00f2 anche essere ripieno."}
{"id": "698980", "revid": "287204", "url": "https://it.wikipedia.org/wiki?curid=698980", "title": "Pandolfo Malatesta", "text": ""}
{"id": "698992", "revid": "3831", "url": "https://it.wikipedia.org/wiki?curid=698992", "title": "Torre dell'Orologio (Venezia)", "text": ""}
{"id": "698994", "revid": "26630", "url": "https://it.wikipedia.org/wiki?curid=698994", "title": "Spermatozoo", "text": "Lo spermatozoo (o \"spermio\") \u00e8 la cellula gametica maschile e ha il compito di raggiungere il gamete femminile, l'ovulo, per fecondarlo durante la riproduzione sessuale anfigonica. Dall'unione delle due cellule si forma lo zigote, la prima cellula diploide, la quale andando incontro a numerose mitosi, andr\u00e0 a svilupparsi in un embrione. Fu il fiammingo Antony van Leeuwenhoek nel 1677 che identific\u00f2 per primo, con un microscopio, gli spermatozoi: vide testa e coda e li defin\u00ec \"animalculi\", piccoli animali.\nIn talune specie lo spermatozoo (che in altre si muove con movimenti \"ameboidi\") \u00e8 detto \"flagellato\" perch\u00e9 presenta un lungo \"flagello\" il cui compito \u00e8 garantire la motilit\u00e0 al gamete. \u00c8 importante notare che gli spermatozoi di nuova formazione derivati dal processo di \"spermiogenesi\" (il processo di trasformazione degli spermatidi in spermatozoi) sono \"immobili\" e quindi non possono fecondare un ovocita. Questa capacit\u00e0 viene acquisita solo dopo il loro transito nell'epididimo in cui vengono capacitati al movimento, mentre nell'apparato riproduttore femminile essi acquisiranno la cosiddetta \"capacitazione\" cio\u00e8 ulteriori modificazioni che consentiranno l'acquisizione della capacit\u00e0 di fecondazione.\nIn tali specie gli spermatozoi si caratterizzano per la presenza di una testa e di una coda.\nAnatomia dello spermatozoo.\nLo spermatozoo flagellato si caratterizza per la distinguibilit\u00e0 del suo corpo in due parti differenti: la testa, di circa 5-10\u00a0\u00b5m di lunghezza, e la coda, lunga circa 60\u00a0\u00b5m.\nTesta.\nLa testa dello spermatozoo \u00e8 composta da due parti: il \"nucleo\", contenente cromatina fortemente addensata ed in corredo aploide, e l\"'acrosoma\", lisosoma primario di notevoli dimensioni che incappuccia il nucleo per 2/3 della sua lunghezza il cui compito \u00e8 quello di aprirsi un varco nella parete dell'ovulo grazie ad \"enzimi\" litici in esso contenuti e liberati al momento opportuno. \nLa notevole condensazione della cromatina \u00e8 resa possibile da un tipo di \"istone\" (detto istone germinale o protammina) particolarmente ricco di \"arginina\", proteina basica, che si sostituisce all'istone tradizionale ricco di \"lisina\": in questo modo si ottiene una notevole riduzione delle dimensioni nucleari che facilita il moto degli spermatozoi e l'inattivit\u00e0 del genoma in esso contenuto durante il tragitto che porter\u00e0 pochi spermatozoi nei pressi dell'ovulo da fecondare. Sulla membrana nucleare non sono presenti \"pori nucleari\".\nL'acrosoma trae origine da una grossa cisterna dell\"'apparato del golgi\" ricca di enzimi litici che successivamente va ad incappucciare il nucleo cellulare. Durante la fecondazione, l'unione dello spermatozoo con l'ovocita secondario, innesca la liberazione degli enzimi idrolitici responsabili della digestione della membrana extracellulare dell'oocita, facilitando cos\u00ec l'accesso dello spermatozoo alla membrana plasmatica dell'oocita stesso. Questo processo prende il nome di \" reazione acrosomiale\".\nCoda-flagello.\nLa coda dello spermatozoo \u00e8 costituita da un \"flagello\" molto lungo (intorno ai 50-60\u00a0\u00b5m circa) che termina poco prima della testa in corrispondenza di una particolare zona chiamata \"piastra basale\". Nel loro insieme coda e testa sono rivestite dalla \"membrana plasmatica\". La coda presenta caratteristiche morfologiche differenti lungo il suo decorso, caratteristiche che rendono necessaria la suddivisione della struttura in quattro parti: il \"collo\", il \"tratto intermedio\", il \"tratto principale\" e il \"tratto terminale\".\nFormazione dello spermatozoo.\nIl processo di formazione dello spermatozoo inizia nel maschio con la pubert\u00e0, intorno agli 11-15 anni, e viene chiamato spermatogenesi; avviene in particolari organi chiamati testicoli, le gonadi maschili, presenti nell'apparato genitale di individui di sesso maschile. Pi\u00f9 precisamente la spermatogenesi avviene all'interno dei tubuli seminiferi, strutture tubulari rivestite da una sorta di tessuto epiteliale pluristratificato costituito in maggioranza dalle cellule germinali e perci\u00f2 detto epitelio germinale (per distinguerlo dall'epitelio germinativo dell'ovaio). Oltre alle cellule germinali (presenti in diversi stadi di maturazione dall'esterno all'interno del tubulo seminifero) si trovano nell'epitelio germinativo cellule isolate dal nucleo grosso e chiaro aventi funzione di sostegno e di ricezione ormonale per gli ormoni FSH e testosterone: il loro nome \u00e8 cellule del Sertoli.\nDallo spermatogonio allo spermatocito.\nCome gi\u00e0 detto, dall'esterno all'interno dei tubuli seminiferi si osservano differenti fasi di maturazione delle cellule germinali: le cellule pi\u00f9 esterne dunque corrispondono alla prima fase di maturazione dello spermatozoo, lo spermatogonio. Gli spermatogoni si dividono in due classi: spermatogoni A (a nucleo pulverulento, con cromatina dispersa in fini granulazioni) e B (a nucleo crostoso, con cromatina addensata in numerose zolle). A loro volta gli spermatogoni di tipo A si dividono in tipo A scuro e tipo A chiaro. Gli spermatogoni di tipo B sono i diretti precursori degli spermatociti e derivano dagli spermatogoni A chiari, a loro volta derivati dagli spermatogoni A scuri. Spermatogoni e spermatociti costituiscono la parte basale dell'epitelio dei tubuli seminiferi: il tratto caratteristico di questa parte basale \u00e8 la presenza di numerosissime cellule con nucleo apparentemente irregolare, in realt\u00e0 costituito da cromosomi mitotici.\nI vari stadi dello spermatocito.\nLo spermatocito, chiamato spermatocito I, derivato dallo spermatogonio B subisce una divisione meiotica, o meiosi, un processo particolare composto da due divisioni a intervalli ravvicinati che portano, attraverso un passaggio intermedio di due cellule chiamate spermatociti II, alla formazione di quattro cellule chiamati spermatidi, prive di flagello, di dimensioni circa un quarto di quelle dello spermatocito I iniziale. Il corredo cromosomico dello spermatocito I \u00e8 diploide e in doppia copia (nell'uomo 46 cromosomi con 2 cromatidi identici per ciascun cromosoma), dello spermatocito II \u00e8 aploide e in doppia copia (23 cromosomi con due cromatidi ciascuno) e dello spermatide \u00e8 aploide e in singola copia.\nFasi finali della maturazione.\nLa fase finale della maturazione di uno spermatozoo vede l'ulteriore compattazione del materiale cromatinico del nucleo spermatico, lo sviluppo del lungo flagello e della vescicola acrosomale e l'espulsione del citoplasma superfluo. Questi passaggi avvengono in sincronia all'interno di gruppi di spermatozoi in maturazione (6-8 per gruppo) perch\u00e9 durante le divisioni meiotiche il citoplasma cellulare ha mantenuto con le cellule vicine dei ponti citoplasmatici (zone di collegamento in cui la cellula non si \u00e8 divisa completamente). I residui citoplasmatici sono visibili in preparati istologici nel lume dei tubuli seminiferi.\nMobilitazione e capacitazione.\nA maturazione morfologica conclusa, lo spermatozoo deve andare incontro ad un'ulteriore maturazione funzionale in due fasi: la mobilitazione, che avviene nell'epididimo (nella gonade maschile) e permette agli spermatozoi di muovere il flagello, e la capacitazione, che avviene nelle tube uterine femminili e permette sempre agli spermatozoi di subire la reazione acrosomiale che permetter\u00e0 loro di poter fecondare l'ovulo."}
{"id": "698995", "revid": "36426", "url": "https://it.wikipedia.org/wiki?curid=698995", "title": "Torre dei Filipetri", "text": "La torre dei Filipetri \u00e8 un edificio storico di Firenze, situato tra via dei Leoni 2 e via de' Neri 86r-88r-90r-92r, davanti al prospetto posteriore di Palazzo Vecchio e prospiciente la piazza del Grano.\nStoria.\nBen visibile nella veduta prospettica di Stefano Bonsignori del 1584, l'edificio \u00e8 da identificare con la torre trecentesca della famiglia dei mercanti Filipetri, un ramo della quali furono i Talani che qui ebbero le loro case.\nNel Trecento la torre, e le case adiacenti, furono destinate a residenza di Jacopo de' Gabrielli da Gubbio, \"tiranno di Firenze\" con i titoli di Conservatore dello Stato di Firenze (1335-1337) e Capitano Generale di Guerra (1339-1341). Tra il 1342 e il 1343, vi trovarono invece sede i Priori, giacch\u00e9 la loro residenza, il Palazzo Vecchio, era stato requisito dal Duca d'Atene \"per farne sua stanza\".\nI Talani Filipetri rimasero in possesso dell'edificio fino all'estinzione del casato, nel 1671, quando la torre pervenne allo Spedale di Santa Maria Nuova.\n\u00c8 da considerare un notevole esempio delle costruzioni fiorentine del tempo, nonostante le necessit\u00e0 abitative abbiano comportato nel muro a filaretto l'apertura di molte finestre.\nDescrizione.\nLa torre ha una struttura piuttosto imponente e massiccia, anche se oggi \u00e8 inglobata in un edificio pi\u00f9 grande. Nonostante ci\u00f2 il suo profilo \u00e8 ancora ben distinguibile perch\u00e9 non presenta intonaco se non nella parte centrale dei piani superiori.\nSu via dei Leoni presenta due porte (che attualmente accedono a esercizi commerciali), una minore e l'altra maggiore; la terza, pi\u00f9 angusta e recente, si trova in quello che era lo spazio di un antico chiasso che divideva la torre dalle costruzioni attigue. Per quanto riguarda il fianco su via de' Neri \u00e8 da ricordare come questo originariamente non fosse a vista (si veda nuovamente la carta del Buonsignori), condizione questa determinata ai primi del Seicento dall'allargamento della strada, resosi necessario per la costruzione della Loggia del Grano. Oltre la copertura \u00e8 presente un'altana, oggi tamponata e finestrata, anch'essa in pietra.\nIl rivestimento in filaretto di pietra \u00e8 interrotto da molte finestre aperte in epoca molto pi\u00f9 tarda rispetto all'edificio originario."}
{"id": "698999", "revid": "124585412", "url": "https://it.wikipedia.org/wiki?curid=698999", "title": "Castalia (mitologia)", "text": "Castalia () era una ninfa amadriade, figura della mitologia greca, figlia di Acheloo.\nApollo si innamor\u00f2 di lei, ma la ninfa fugg\u00ec da lui gettandosi in una fonte del monte Parnaso. Secondo una variante della leggenda Apollo la tramut\u00f2 poi in una fonte, alle cui acque diede la virt\u00f9 di far diventare poeti quelli che la bevessero. La fonte sarebbe stata consacrata alle Muse.\nAncora oggi i visitatori del santuario di Delfi passano nel loro percorso turistico dalla fonte Castalia."}
{"id": "699008", "revid": "2730", "url": "https://it.wikipedia.org/wiki?curid=699008", "title": "Per\u00f9", "text": "Il Per\u00f9, ufficialmente Repubblica del Per\u00f9 (in spagnolo: \"Rep\u00fablica del Per\u00fa\", in quechua: \"Piruw Ripuwlika\", in aymara: \"Piruw Suyu\"), \u00e8 uno Stato dell'America meridionale. Confina a nord con l'Ecuador, a nord-est con la Colombia, a est con il Brasile, a sud-est con la Bolivia, a sud con il Cile, e a ovest con l'oceano Pacifico. Il Per\u00f9 \u00e8 un paese megadiverso con habitat che variano dalle pianure aride della costa del Pacifico, alle vette delle Ande che si estendono da nord a sud-est e alle foreste tropicali del bacino amazzonico a est con il Rio delle Amazzoni. A 1.28 milioni km2, il Per\u00f9 \u00e8 il diciannovesimo paese pi\u00f9 grande al mondo, e il terzo in Sud America.\nIl territorio peruviano \u00e8 stata sede di diverse antiche culture, che vanno dalla civilt\u00e0 Caral, la civilt\u00e0 pi\u00f9 antica di America e una delle cinque culle della civilt\u00e0, all'Impero Inca, lo Stato pi\u00f9 grande dell'America precolombiana. Il territorio che ora include il Per\u00f9 ha una delle pi\u00f9 lunghe storie di civilt\u00e0 di qualsiasi paese, che fa risalire la sua eredit\u00e0 al quarto millennio a.C.\nL'Impero spagnolo conquist\u00f2 la regione nel XVI secolo e vi stabil\u00ec un Vicereame, che comprendeva la maggior parte delle colonie sudamericane, con la sua capitale a Lima. Raggiunse l'indipendenza nel 1821, e la fine definitiva del dominio spagnolo sulla regione fu siglata nella battaglia di Ayacucho di tre anni dopo.\nIl Per\u00f9 \u00e8 una Repubblica presidenziale democratica rappresentativa divisa in 25 regioni amministrative. Si tratta di un paese in via di sviluppo con un alto Indice di sviluppo umano con un livello di reddito medio-alto e un tasso di povert\u00e0 di circa 19%. \u00c8 una delle economie pi\u00f9 prospere della regione con un tasso di crescita medio del 5,9% e ha uno dei tassi di crescita industriale pi\u00f9 rapidi del mondo con una media del 9,6%. Le sue principali attivit\u00e0 economiche sono l'estrazione mineraria, l'agricoltura, la pesca, e la produzione di tessili; insieme ad altri settori in crescita come le telecomunicazioni e la biotecnologia. Il paese fa parte dei Pumas del Pacifico, un raggruppamento politico ed economico di paesi lungo la costa del Pacifico dell'America Latina che condividono tendenze comuni di crescita positiva, basi macroeconomiche stabili, governabilit\u00e0 migliorata e apertura all'integrazione globale. Il Per\u00f9 \u00e8 ai primi posti in termini di libert\u00e0 politica e sociale , \u00e8 un membro attivo della Cooperazione Economica Asia-Pacifico, dell'Alleanza del Pacifico e dell'Organizzazione mondiale del commercio; ed \u00e8 considerata una media potenza.\nLa popolazione peruviana, stimata in circa 32,5 milioni, \u00e8 multietnica, e comprende amerindi, europei, africani e asiatici. La principale lingua parlata \u00e8 lo spagnolo, anche se un numero significativo di peruviani parla quechua o altre lingue native, come l'aymara. Questa miscela di tradizioni ha portato a una grande variet\u00e0 culturale, come nell'arte, nella letteratura, nella musica e nella cucina.\nEtimologia.\nLa parola Peruviano deriva da \"viru\", il nome di un fiume locale che scorreva vicino al Golfo di San Miguel (Panama) nella prima met\u00e0 del XVI secolo.\nQuando gli spagnoli vi giunsero, nel 1552, quei domini erano la parte pi\u00f9 meridionale del \"Nuovo Mondo\" cui gli europei fossero mai giunti.\nCos\u00ec quando Francisco Pizarro raggiunse le regioni ancora pi\u00f9 a sud, queste furono denominate \"Bir\u00fa\" o \"Per\u00fa\".\nLa Corona di Spagna diede al nome uno statuto legale nel 1529 con la Capitolazione di Toledo, la quale design\u00f2 il caduto impero Inca come Provincia del Per\u00f9.\nSotto il mandato spagnolo il paese adott\u00f2 la denominazione di Secondo regno del Per\u00f9, che si convert\u00ec in Repubblica del Per\u00f9 dopo l'indipendenza.\nStoria.\nCivilt\u00e0 precolombiane.\nI primi reperti della presenza umana in Per\u00f9 sono datati a 32.000 anni fa. Inizialmente si trattava di nomadi dediti soprattutto alla caccia. Intorno al 4000 a.C. iniziarono a dedicarsi anche all'agricoltura e a creare comunit\u00e0 stabili, soprattutto lungo la linea costiera. Tra il 2000 a.C. e il 1000 a.C. si hanno i primi riferimenti della lavorazione della ceramica, mentre tra il 1000 a.C. e il 300 a.C. (Antico orizzonte) si sviluppa la tessitura e si segnalano notevoli sviluppi nell'uso dell'agricoltura come fonte stabile di sostentamento. Inizia l'epoca dei Chavin durante la quale ebbe inizio l'uso dei metalli (rame e oro).\nIl \"periodo intermedio\", che va dal 300 a.C. al 600, vede il declino dello stile Chavin e l'affermarsi di alcune culture locali, come quella Salinar, Paracas, Moche, Trujillo e Nazca. Dal 600 al 1000 si ha il periodo del Medio orizzonte con l'ascesa dei Wari, il primo popolo espansionista di cui si abbia notizia nella zona delle Ande. Ma anche i Wari ebbero vita breve, e furono sostituiti da singoli stati regionali, come il regno dei Chim\u00fa, i Chan\u00e7ay, i Chachapoyas, Ica-Chincha, i Chankas. Nel XIII secolo inizi\u00f2 la storia degli Inca e del Regno di Cuzco, che si trasform\u00f2 a breve in un impero, il \"Tahuantinsuyo\". Questa civilt\u00e0, probabilmente la pi\u00f9 importante della regione andina, ebbe massima espansione, anche territoriale, attorno all'inizio del XVI secolo per scomparire pochi decenni pi\u00f9 tardi con la colonizzazione spagnola.\nAttraverso successioni di guerre e matrimoni tra le nazioni che occupavano la valle, la regione divenne parte dell'Impero Inca. Alla morte dell'imperatore Huayna C\u00e1pac l'impero venne diviso tra due dei suoi figli e mentre Atahualpa, il minore dei due, ricevette la parte settentrionale, con capitale Quito, il fratello Hu\u00e1scar ricevette quella meridionale, che manteneva la vecchia capitale Cuzco. Nel 1530 Atahualpa sconfisse Hu\u00e1scar e riunific\u00f2 l'impero sotto di s\u00e9.\nLa conquista spagnola.\nL'impero degli Inca ebbe termine con la cattura di Atahualpa da parte di Francisco Pizarro e, nel 1535, la capitale della nuova colonia venne spostata da Cuzco, situata troppo all'interno, nella nuova citt\u00e0 di Lima. Nel 1536 si ebbe l'ultimo tentativo degli Inca di riacquistare l'indipendenza ma, il \"ribelle\" Manco Inca Yupanqui (conosciuto anche come Manco Capac II), dovette ritirarsi a Vilcabamba, nella giungla, dove fu ucciso nel 1544. Dopo la conquista, completata nel 1537, venne creata la prima \"audiencia\".\nNel 1542 venne istituito il vicereame di Castiglia, in seguito ribattezzato vicereame del Per\u00f9, il cui territorio comprendeva buona parte del Sudamerica. Nel 1544 l'imperatore del Sacro Romano Impero Carlo V (Re Carlo I di Spagna) nomin\u00f2 Blasco N\u00fa\u00f1ez Vela primo vicer\u00e9 del Per\u00f9, ma il vicereame fu organizzato solo nel 1572 con l'arrivo del vicer\u00e9 Francisco de Toledo, che svolse accurate ispezioni nel territorio coloniale. Nel 1551 fu fondata a Lima la prima universit\u00e0 del continente: la \"Universidad Nacional Mayor de San Marcos\". Francisco de Toledo introdusse l'Inquisizione e promulg\u00f2 diverse leggi cui dovevano obbedire sia indios sia spagnoli, riducendo il potere delle encomienda e l'uso del lavoro forzato a scapito dei nativi. Miglior\u00f2 la sicurezza del vicereame facendo costruire fortezze, ponti e la \"Armada del Mar del Sur\" (flotta del mare meridionale) per combattere i pirati. Nel 1572 pose fine allo Stato di Vilcabamba, facendo giustiziare il sovrano inca T\u00fapac Amaru, e fece prosperare l'economia basata sull'estrazione di minerali, specialmente dalle miniere d'argento di Potos\u00ed.\nLa prima missione gesuita fu fondata nel 1609 con lo scopo di \"civilizzare\" la popolazione indigena, ma alcune aree erano state occupate dai portoghesi grazie alle azioni dei \"bandeirantes\", che avevano continuato le scorrerie contro gli indios nella regione del Mato Grosso e dell'Amazzonia nel 1600. Gli spagnoli non furono in grado di arrestare l'avanzata portoghese, in quanto la foce del Rio delle Amazzoni risiedeva a est del limite stabilito, e la morfologia pianeggiante delle regioni del Sert\u00e3o aveva reso pi\u00f9 facile l'avanzamento verso l'entroterra sudamericano a partire da est. Nel 1628 un distaccamento dei \"bandeirantes\" rase al suolo una missione spagnola, catturando 60.000 indigeni.\nNel 1617, Francisco de Borja y Arag\u00f3n divise il governo del R\u00edo de la Plata in due, con centro a Buenos Aires e nel Paraguay, entrambe dipendenti dal vicereame del Per\u00f9. Il vicer\u00e9 Borja y Arag\u00f3n cre\u00f2 il \"Tribunal del Consulado\", una corte amministrativa speciale per gestire gli affari commerciali del vicereame. Diego Fern\u00e1ndez de C\u00f3rdoba fece riformare il sistema fiscale e pose fine alle rivalit\u00e0 che stavano danneggiando la colonia.\nAltri vicer\u00e9, come Fernando Torres, Borja y Arag\u00f3n, Fern\u00e1ndez de Cabrera e Fern\u00e1ndez C\u00f3rdoba fecero rinforzare la flotta e fecero costruire diversi porti per contenere gli attacchi dei pirati. Nella prima met\u00e0 del XVII secolo, Fern\u00e1ndez de Cabrera pose fine a una ribellione degli indios Uru e Araucani.\nNel 1717 venne creato il vicereame della Nuova Granada che includeva una parte delle terre del Per\u00f9 settentrionale, costituito dalle audiencias di Bogot\u00e0, Quito e Panama. La disputa con i portoghesi venne risolta con il trattato di Madrid del 1750, che certific\u00f2 il trasferimento di gran parte della regione amazzonica dal vicereame del Per\u00f9 al Portogallo. Nel 1776 fu fondato il viceregno del R\u00edo de la Plata, comprendente le odierne Argentina, Bolivia, Paraguay e Uruguay. La creazione dei due vicereami a discapito del territorio del Per\u00f9 ridussero l'importanza del centro di Lima, spostando buona parte del commercio a Caracas e Buenos Aires, e la riduzione della produzione tessile e mineraria favor\u00ec il decadimento del vicereame.\nIn questo periodo vi furono molti tentativi di ribellione e diverse insurrezioni. Gli Inca tentarono alcune insurrezioni contro i coloni: si accesero quattordici rivolte nel diciottesimo secolo, le pi\u00f9 importanti delle quali furono quella comandata da Juan Santos Atahualpa nel 1742 e quella nel 1780 da T\u00fapac Amaru II, che si pose a capo di oltre 90.000 \"indios\", ma l'insurrezione fu soffocata nel sangue. La rivolta dei Comuneros in Paraguay inizi\u00f2 nel 1721 e termin\u00f2 nel 1732. Gli spagnoli espulsero i gesuiti nel 1767 dai vicereami. Sempre gli indios, nel 1814, capeggiarono un movimento indipendentista, ma anche questo tentativo fall\u00ec.\nL'indipendenza.\nIl 28 luglio 1821 il generale Jos\u00e9 de San Mart\u00edn, al comando della Spedizione di Liberazione del Per\u00f9 proveniente dal Cile, dichiara l'indipendenza del Per\u00f9. Tuttavia, la situazione rimaneva instabile e l'effettiva liberazione del Paese fu completata solo quando termin\u00f2 la guerra contro la Spagna. Sotto il comando di Sim\u00f3n Bol\u00edvar, nel 1824 viene definitivamente sconfitto l'Esercito realista del Per\u00f9; l'epilogo si ebbe quando il Generale Antonio Jos\u00e9 de Sucre nel dicembre di quell'anno sconfisse le truppe spagnole nella Battaglia di Ayacucho. Il Per\u00f9 comincia cos\u00ec a formarsi sotto il protettorato di Jos\u00e9 de San Mart\u00edn mediante la costituzione di un Congresso costituente.\nL'indipendenza del Per\u00f9 \u00e8 uno dei tanti capitoli delle guerre di emancipazione ispano-americana, che cominci\u00f2 nel 1808 e termin\u00f2 nel 1829, e che vide la monarchia spagnola scontrarsi con i nascenti stati latino-americani che pretendevano l'indipendenza. Inoltre, prima dell'emancipazione ispano-americana e durante la formazione del Per\u00f9 coloniale, si svilupparono altre ribellioni e rivoluzioni, che avevano come obiettivo la formazione di uno Stato peruviano indipendente dall'impero spagnolo. Dopo l'indipendenza del Per\u00f9 segui l'indipendenza del resto dell'America latina; ci\u00f2 avviene tra il 1811 e il 1903.\nStoria recente.\nI primi anni dell'indipendenza furono, ovviamente, alquanto caotici e caratterizzati da piccole guerre di potere. Nel 1836 la Bolivia invase il Per\u00f9, per formare la Confederazione Per\u00f9-Bolivia, che ebbe fine a seguito dell'intervento militare del Cile nel 1839 (Guerra della Confederazione).\nNel 1845 sal\u00ec al potere Ram\u00f3n Castilla, il primo a promulgare, nel 1860, una Costituzione democratica. Dal 1864 al 1866 il Per\u00f9, fiancheggiato da Ecuador, Bolivia e Cile, fu in guerra contro la Spagna per il possesso delle isole Chincha.\nNella seconda met\u00e0 dell'Ottocento inizi\u00f2 un modesto fenomeno emigratorio dall'Europa verso il Per\u00f9. Oltre 100.000 Italiani si trasferirono a Lima e dintorni creandovi la comunit\u00e0 degli Italo-peruviani, assieme ad altrettanti europei (specialmente ebrei).\nNel 1919 Augusto Legu\u00eda y Salcedo instaur\u00f2 una dittatura militare, la prima di una lunga serie, fino a quando, nel 1939, divenne presidente il banchiere Manuel Prado Ugarteche. Nel 1948 un colpo di Stato militare port\u00f2 al potere Manuel Arturo Odr\u00eda, che dichiar\u00f2 fuorilegge i partiti politici.\nSendero Luminoso apparve negli anni '70 nelle universit\u00e0. Questi studenti, molti dei quali erano di origine contadina, ritornarono poi nelle loro comunit\u00e0 e organizzarono comitati di partito locali. L'abbandono da parte dello Stato di alcune zone rurali favor\u00ec l'insediamento del partito. Nel giugno 1979, le manifestazioni per l'istruzione gratuita furono duramente represse dall'esercito: secondo i dati ufficiali, 18 persone furono uccise, ma le stime non governative suggeriscono diverse decine di morti. Questo evento port\u00f2 a una radicalizzazione delle proteste politiche nelle campagne e alla fine port\u00f2 allo scoppio della lotta armata. Dopo l'inizio di questa lotta armata, le nuove reclute di Sendero Luminoso furono generalmente contadini con poca politicizzazione, invece di attivisti realmente politicizzati.\nLa storia recente (1980-2000) fu caratterizzata anche dallo scontro tra lo Stato peruviano e due gruppi armati di sinistra: i militanti maoisti di Sendero Luminoso, sotto la guida di Abimael Guzm\u00e1n, e il Movimiento Revolucionario T\u00fapac Amaru (MRTA), comandato da V\u00edctor Polay Campos. La Commissione di verit\u00e0 e riconciliazione, creata nel 2000 per determinare gli effetti della guerra, concluse nel 2003 che questo conflitto interno caus\u00f2 la morte di 70\u00a0000 cittadini, principalmente nelle zone andine e parlanti quechua. Uno studio del 2019 ha contestato i dati sulle vittime della Commissione Verit\u00e0 e Riconciliazione, stimando invece \"un totale di 48.000 uccisioni, sostanzialmente inferiore alla stima della TRC\" e concludendo che le uccisioni perpetrate da \"lo Stato peruviano rappresenta una quota significativamente maggiore rispetto a Sentiero Luminoso\".\nNel 1990 fu eletto Alberto Fujimori, il quale fece un colpo di Stato il 5 aprile 1992, sciogliendo il Parlamento e instaurando la legge marziale. Nell'ottobre 1993, riusc\u00ec a far approvare una nuova costituzione, che prevedeva la possibile rielezione del presidente per due mandati consecutivi, ampliandone notevolmente i poteri. Per combattere l'inflazione, Fujimori adott\u00f2 misure di austerit\u00e0 molto severe. La valuta fu svalutata del 200%, centinaia di aziende pubbliche furono privatizzate e furono perduti 300.000 posti di lavoro. Fujimori riusc\u00ec a ridurre significativamente l'inflazione, ma non la povert\u00e0. La sua presidenza fu fortemente segnata dall'autoritarismo, dall'uso di squadroni della morte, dalla repressione politica e dalla promulgazione di leggi antiterrorismo. Fujimori istitu\u00ec anche un programma di sterilizzazione forzata per le popolazioni indigene: 330.000 donne e 25.000 uomini ne furono vittime, secondo un rapporto del Ministero della Salute. L'obiettivo sarebbe stato quello di frenare la demografia per beneficiare dell'aumento dell'assistenza economica promessa dagli Stati Uniti, ma anche per ridurre le popolazioni altamente svantaggiate sospettate di simpatizzare con i guerriglieri.\nNel 1995 Fujimori fu rieletto presidente e, durante questo mandato, il suo Paese fu impegnato in scontri militari con l'Ecuador per alcune aree di confine contese tra i due stati; solo nel 1998 fu firmato un trattato che riport\u00f2 la pace. Alla fine degli anni Novanta, i mezzi di comunicazione pi\u00f9 importanti erano controllati dal governo per facilitare la rielezione di Fujimori: era stata formata una vasta rete di corruzione dal consigliere presidenziale, Vladimiro Montesinos, il capo dei servizi d'intelligence. Nel 2000 ci furono nuove elezioni presidenziali e nuova vittoria di Fujimori che, per\u00f2, fu contestato per sospetti brogli elettorali e scandali di corruzione. Nel novembre 2000, Fujimori viaggi\u00f2 nel Brunei per partecipare al summit dell'Asia-Pacific Economic Cooperation (APEC), ma non ritorn\u00f2 pi\u00f9 in Per\u00f9: si ferm\u00f2 nel Giappone e rinunci\u00f2 alla presidenza via fax. Nel 2002 fu eletto a Presidente della repubblica il moderato Alejandro Toledo Manrique.\nNel 2006 furono celebrate le nuove elezioni presidenziali. Il 4 giugno si svolsero il turno di ballottaggio (nel quale si affrontarono i due candidati che avevano ottenuto pi\u00f9 voti al primo turno) che vide il prevalere del candidato socialdemocratico Alan Garc\u00eda, al secondo mandato presidenziale, sul candidato nazionalista e antiliberista Ollanta Humala.\nIl 15 agosto 2007 il paese \u00e8 stato colpito da due violente scosse di terremoto (le maggiori registrate nella zona dagli anni 1980) che secondo un primo bilancio hanno causato la morte di 510 persone e 1.150 feriti.\nGeografia.\nIl Per\u00f9, con un'estensione di 1.285.216\u00a0km\u00b2 \u00e8 il terzo Paese del Sud America per grandezza del territorio (dopo Brasile e Argentina). Confina con l'Ecuador e la Colombia a nord, il Brasile a est, la Bolivia a sud-est, il Cile a sud, e l'Oceano Pacifico a ovest. La Cordigliera delle Ande corre parallela all'Oceano Pacifico, e separa le tre regioni tradizionalmente utilizzate per descrivere geograficamente il paese. La Costa, a ovest, \u00e8 una stretta pianura, in gran parte arida, con l'eccezione delle valli create da fiumi stagionali. La Sierra \u00e8 la regione delle Ande, costituita da altopiani con vette che superano spesso i 6000 metri di altezza (come, ad esempio, il monte Huascar\u00e1n, che raggiunge i 6768\u00a0m). La Selva \u00e8 formata da un vastissimo bassopiano che \u00e8 attraversato da grandi fiumi (Mara\u00f1\u00f3n, Ucayali) che danno origine al Rio delle Amazzoni; questa regione, dal clima caldo e umido, \u00e8 ricoperta da un manto di foreste impenetrabili, ed \u00e8 la zona meno abitata del Per\u00f9 (meno di 1 abitante per chilometro quadrato)..\nOrografia.\nLe Ande centrali si estendono dal nudo de Pasto al Nevado Tres Cruces, in Cile. Comprendono gran parte di quello che attualmente \u00e8 il Per\u00f9 e sono considerate la zona centrale delle Ande dove si sono avuti i pi\u00f9 elevati livelli di sviluppo economico e sociale. Le montagne sono disposte in due catene separate dall'altopiano andino. La vetta pi\u00f9 alta della regione \u00e8 il Monte Huascar\u00e1n (6768 m) e, nella zona cilena, il nevado Ojos del Salado (6891 m). Si formano due grandi laghi, il Titicaca ed il Poop\u00f3. Le mesetas interne formano le pianure boliviane. Il clima \u00e8 caldo arido ed il bioma dominante \u00e8 il deserto. La popolazione \u00e8 concentrata soprattutto nell'altopiano e lungo le coste.\nIdrografia.\nIl Per\u00f9 contiene il 3,7% dell'acqua dolce totale del pianeta. I maggiori bacini idrografici sono tre; il bacino del Rio delle Amazzoni, che scorre a est delle Ande, il bacino del Pacifico, dove scorrono fiumi che nati dalla Cordigliera scorrono a ovest verso il Pacifico, e la conca del Lago Titicaca, al confine con la Bolivia. Il Titicaca \u00e8 il secondo lago pi\u00f9 vasto dell'America meridionale, nonch\u00e9 il pi\u00f9 alto lago navigabile del mondo (3800 m s.l.m.).\nClima.\nA differenza di altri paesi vicini all'equatore, il Per\u00f9 non ha un clima tropicale in tutte le sue regioni. Le alte montagne andine e la corrente di Humboldt determinano una grande diversit\u00e0 climatica tra le diverse regioni. La costa, fino ai 2000\u00a0m, ha un clima subtropicale arido, con temperature influenzate dalle correnti oceaniche; nonostante la latitudine tropicale, infatti, sulla costa soffiano spesso i venti antartici della corrente di Humboldt, secca e fredda, il che determina una quasi assenza delle piogge sulla costa ed una temperatura pi\u00f9 da zona temperata che da zona tropicale, con valori compresi tra 20 e 27 gradi e precipitazioni inferiori a 200\u00a0mm all'anno. Talvolta, El Ni\u00f1o porta correnti pi\u00f9 calde e umide, soprattutto nella parte settentrionale della costa.\nNella sierra oltre i 1000\u00a0m il clima \u00e8 temperato, le temperature si aggirano sui 20 gradi e le precipitazioni comprese tra 500 e 1200\u00a0mm all'anno. Al di sopra dei 3000\u00a0m le temperature si abbassano ulteriormente avvicinandosi ai 0\u00a0\u00b0C.\nNell'Amazzonia invece il clima \u00e8 generalmente pi\u00f9 caldo e piovoso, con temperature comprese tra i 25 e 30\u00a0\u00b0C e precipitazioni costantemente attorno ai 2000\u00a0mm all'anno.\nPopolazione.\nCon una popolazione di oltre 31.000.000 di abitanti secondo un calcolo dell'INEI (Istituto Nazionale di Statistica e Informatica) del 2016, il Per\u00f9 \u00e8 il quarto paese pi\u00f9 popolato del Sudamerica. La densit\u00e0 di popolazione \u00e8 di 22 abitanti per km\u00b2 e il tasso di incremento annuo \u00e8 1,6%. Il 54,6% della popolazione peruviana vive sulla costa, il 32,0% nella regione andina e il restante 13,4% nella selva amazzonica.\nLa popolazione urbana equivale al 76% e quella rurale al 24% del totale. Le principali citt\u00e0 si trovano lungo la costa, i maggiori centri sono: Piura, Chiclayo, Trujillo, Chimbote, Lima, Ica. Nella regione andina le principali citt\u00e0 sono Arequipa, Cajamarca, Ayacucho, Huancayo e Cuzco. Infine nella selva amazzonica la citt\u00e0 pi\u00f9 importante \u00e8 Iquitos, seguita da Pucallpa, Tarapoto e Juanju\u00ed. Salvo le citt\u00e0 di Chimbote, Tarapoto e Juanjui, tutte le altre sono capoluoghi di regione.\nEtnie.\nIl Per\u00f9 \u00e8 un paese multietnico, formato dalla combinazione di diverse etnie, avvenuta nell'arco degli ultimi cinque secoli. Le popolazioni indigene vissero nell'attuale territorio peruviano per vari millenni prima della conquista spagnola del XVI secolo. Successivamente, a causa delle epidemie portate dagli europei, le guerre e i massacri da parte dei conquistadores, la popolazione diminu\u00ec drasticamente: dai 9 milioni di abitanti stimati nel 1520, ai circa 600.000 intorno al 1620. Durante il viceregno, numerosi spagnoli e africani giunsero in Per\u00f9, mescolandosi tra loro e con la popolazione nativa. Successivamente all'indipendenza si \u00e8 avuta una graduale immigrazione europea, principalmente da Italia, Spagna, Inghilterra, Germania e Francia. Da segnalare anche una lieve immigrazione di arabi, pakistani, bengalesi e giapponesi.\nLa percentuale \u00e8 cos\u00ec composta: Amerindi puri 45%, Meticci 37%, Bianchi 15%, Neri (compresi i mulatti e gli zambos) 2%, Asiatici 1%.\nLingua.\nLa lingua spagnola \u00e8 parlata dall'84,1% della popolazione. Le altre due lingue ufficiali sono il quechua, parlato dal 13,7% della popolazione, e l'aymara, parlato dall'1,7%. Nel paese si parlano anche altre lingue native americane, ma i locutori complessivamente rappresentano l'1,2% della popolazione.\nReligione.\nIn Per\u00f9 la principale religione \u00e8 il cattolicesimo. In base al censimento del 2007, l'81,3% della popolazione maggiore di 12 anni si considera di fede cattolica, il 12,5% di fede evangelica, il 3,3% appartiene ad altre religioni e il restante 2,9% non lo specifica.\nOrdinamento dello stato.\nIl Per\u00f9 \u00e8 suddiviso in 25 regioni alle quali va aggiunta la provincia di Lima che non appartiene a nessuna regione. Le regioni sono a loro volta suddivise in 195 province le quali sono composte da 1832 distretti.\nUniversit\u00e0.\nLa pi\u00f9 antica universit\u00e0, non solo del Per\u00f9 ma di tutte le Americhe, fu l'Universidad Nacional Mayor de San Marcos, con sede a Lima, fondata il 12 maggio 1551 con decreto dell'imperatore Carlo V d'Asburgo, col nome di \"Real y Pontificia Universidad de la Ciudad de los Reyes de Lima\".\nOrdinamento scolastico.\nIl sistema educativo obbligatorio del Per\u00f9 \u00e8 costituito da tre livelli:\nSuccessivamente si pu\u00f2 accedere alle universit\u00e0 o altri istituti superiori, ma solo dopo aver effettuato un esame di ammissione, la cui difficolt\u00e0 varia in base al tipo di istituto che si intende frequentare.\nGli scenari della povert\u00e0.\nCifre ufficiali dell'AQO, consegnate nell'ultimo rapporto dell'UNICEF (2004) sulla situazione dell'infanzia in Per\u00f9, indicano che due terzi dei bambini fino a 17 anni di et\u00e0 vivono sotto la soglia di povert\u00e0 e circa la met\u00e0 dei bambini fino a 11 anni, risiedono nelle zone rurali. In Per\u00f9, in termini assoluti, ci sono 4,5 milioni di bambini con un'et\u00e0 inferiore a 11 anni che vivono in povert\u00e0.\nEducazione infantile.\nDal punto di vista educativo, il tasso di frequenza scolastica \u00e8 abbastanza alto. Anche se ci sono differenze visibili in base alle diverse estrazioni socioeconomiche, solo il 9,1% dei bambini tra i 6 e i 17 anni, all'interno della fascia di estrema povert\u00e0, non ha frequentato nessun centro educativo nel 2000. Le differenze di dispersione scolastica in termini di genere non sono statisticamente significative in nessuno dei casi. Il problema maggiore \u00e8 nell'istruzione dei bambini di et\u00e0 inferiore ai 6 anni, dove l'attenzione che ricevono da parte dello Stato \u00e8 marcatamente iniqua. La fascia dei bambini di 5 anni di et\u00e0 \u00e8 seguita in media nel 75% dei casi, quella dei bambini di 3-4 anni solo nel 38% dei casi; mentre i bambini dagli 0 ai 2 anni che hanno dei servizi a loro disposizione rappresentano il 2,5% del totale.\nInoltre si \u00e8 sperimentato un serio arretramento nel decennio passato, passando dal fornire servizi a 290.000 bambini nel 1990 a 275.000 nel 2001.\nMaltrattamenti e violenza.\nIl rapporto UNICEF presenta un'informazione importante riguardo alle punizioni somministrate ai bambini all'interno del contesto familiare. \u00c8 possibile osservare, ad esempio, come i livelli di aggressioni e di violenza sono maggiori nelle famiglie pi\u00f9 povere; il 31,8% delle madri appartenenti alle fasce pi\u00f9 povere ammettono di fare uso della violenza fisica per castigare i propri figli, contro l'11% delle madri delle fasce pi\u00f9 alte.\nQuesta violenza ammessa nei confronti del bambino appare associata, inoltre, al livello di istruzione della madre. A un minor grado di istruzione corrisponde un maggior numero di aggressioni nei confronti dei figli: il 56% delle madri senza alcun tipo di istruzione usa la violenza fisica per punire i figli, contro il 24% delle madri con un livello di istruzione superiore.\nRichiama l'attenzione, senza dubbio, il fatto che le madri con un livello di istruzione secondario o superiore che utilizzano metodi punitivi violenti sono circa 1/3. Risulta anche distintivo il fatto che avere un'istruzione primaria o non averne alcuna, non fa una gran differenza in termini di preferenza per le punizioni violente; in entrambi i casi si raggiunge una percentuale di poco superiore al 50%.\nPolitica.\nPolitica interna.\nIl Per\u00f9 \u00e8 una Repubblica presidenziale democratica rappresentativa con un sistema multi-partitico. Secondo l'attuale costituzione (Constituci\u00f3n Pol\u00edtica del Per\u00fa de 1993), risalente al 31 dicembre 1993, il Presidente \u00e8 il capo dello Stato e del governo, \u00e8 eletto per cinque anni e pu\u00f2 essere rieletto solo dopo che sia trascorso un altro intero mandato successivo al suo precedente, ma non pu\u00f2 esercitare per due mandati consecutivi.\nIl presidente nomina il primo ministro e, con i consigli di quest'ultimo, il resto del Consiglio dei ministri. Il Congresso \u00e8 unicamerale formato da 130 membri eletti anch'essi per un mandato di cinque anni. Il Presidente della Repubblica (potere esecutivo) e il ramo legislativo possono proporre le leggi, che poi devono passare dal Congresso e promulgate dal presidente.\nLa magistratura \u00e8 un organismo indipendente dal governo.\nIl governo peruviano \u00e8 eletto direttamente, e il voto \u00e8 obbligatorio per tutti i cittadini di et\u00e0 compresa tra 18 e i 70 anni.\nLe elezioni del 2011 si chiusero con la vittoria al secondo turno di Ollanta Humala, del partito \"Gana Per\u00fa\", davanti a Keiko Fujimori di Fuerza 2011 (48,5%), mentre nel 2016 \u00e8 stato eletto nuovo presidente Pedro Pablo Kuczynski, del partito Peruviani per il Cambiamento, che ha prevalso ancora su Keiko Fujimori con il 50,12 delle preferenze. Al 2016 il Congresso \u00e8 composto da 73 rappresentanti di Forza Popolare, 20 di Fronte Ampio e 18 di Peruviani per il Cambiamento.\nNel marzo 2018 il presidente Kuczynski \u00e8 costretto a dimettersi per le accuse di corruzione, al suo posto subentra il Vice Presidente Martin Vizcarra .\nIl Per\u00f9 \u00e8 considerato il quarto paese pi\u00f9 pericoloso al mondo per gli attivisti ambientali, dopo Brasile, Honduras e Filippine. Gli omicidi di attivisti ambientali sono aumentati negli ultimi anni.\nPolitica estera.\nIl \"Ministro de Relaciones Exteriores del Per\u00fa\" \u00e8 incaricato di formulare, eseguire e valutare le politiche estere del paese, amministrando anche le missioni diplomatiche negli stati stranieri.\nLe relazioni estere sono stati dominati da conflitti di confine con i paesi vicini (Ecuador e Cile), la maggior parte delle quali sono state risolte nel corso del XX secolo. Attualmente, il Per\u00f9 contesta i suoi limiti marittimi con il Cile nel Pacifico. Il Per\u00f9 \u00e8 uno dei fondatori della Comunit\u00e0 andina ed \u00e8 membro di organizzazioni internazionali come l'Organizzazione degli Stati Americani e delle Nazioni Unite. Le forze armate peruviane sono composte da un esercito, una marina e una forza aerea, le cui missioni sono la salvaguardia dell'indipendenza, la sovranit\u00e0 e l'integrit\u00e0 territoriale del paese. Le forze armate sono alle dipendenze del Ministero della Difesa e al presidente come comandante in capo. Il servizio obbligatorio di leva \u00e8 stato abolito nel 1999 e sostituito dal servizio militare volontario.\nEconomia.\nLa situazione economica del Per\u00f9 \u00e8 tale da chiedersi perch\u00e9 l'economia peruviana sia relativamente poco sviluppata, con il 38% della popolazione che vive sotto la soglia di povert\u00e0, quando il paese \u00e8 potenzialmente molto ricco perch\u00e9 fornito di risorse energetiche e minerarie, anche se quest'ultime vengono sfruttate solo in minima parte, e quindi potrebbe raggiungere un buon livello di sviluppo economico.\nStoria.\nNel 1997 la crescita economica \u00e8 stata del 7%, ma non pi\u00f9 del 1% nel 1998, a causa degli effetti disastrosi di \"El Ni\u00f1o\", che ha provocato inondazioni con conseguenze sulla pesca, oltre le crisi finanziarie in Asia, Brasile e Russia. Tuttavia, nel XXI secolo l'economia peruviana \u00e8 stata quella a pi\u00f9 alta crescita dell'America Latina, crescita costante unita a bassa inflazione, una delle pi\u00f9 basse al mondo nel 2010. Il salario minimo mensile in Per\u00f9 nel 2012 \u00e8 stato innalzato a 280 US$.\nDati economici.\nLa popolazione \u00e8 impiegata in:\nPunti di forza: risorse minerarie ricche (anche petrolio), pesca abbondante, agricoltura diversificata, industria tessile fiorente.\nPunti di debolezza: scarsi investimenti, banche deboli.\nSettore primario.\nPesca: 9.520.000 ton.\nAllevamento: pecore 13,6 milioni, capre 2 milioni, bovini 4,7 milioni, suini 2,5 milioni.\nAgricoltura.\nNel tempo degli inca si coltivavano soprattutto mais, patate e coca usando il metodo di coltivazione a terrazze. Ora si coltivano sempre patate e mais, di cui il Per\u00f9 \u00e8 il quinto esportatore al mondo, i carciofi e soprattutto gli asparagi, di cui il Per\u00f9 \u00e8 il secondo esportatore al mondo\nAllevamento.\nIn Per\u00f9 si allevano diversi animali; nelle zone della sierra si allevano soprattutto lama e pecore; meno diffuso \u00e8 l'allevamento di bovini e caprini.\nPesca.\nacciughe, sardine, gamberetti e olio di pesce sono tra i prodotti della pesca pi\u00f9 esportati, anche se il pi\u00f9 esportato in assoluto \u00e8 la farina di pesce, della quale il Per\u00f9 \u00e8 il primo produttore al mondo.\nSettore secondario.\nProduzione di energia elettrica: 38,7 TWh (2011).\nPetrolio: 152.600 b/g.\nMinerali: argento, carbone, piombo, zinco, ferro, oro, rame.\nMinerali.\nIl rame \u00e8 il minerale maggiormente esportato, assieme all'argento; di questi due metalli il Per\u00f9 infatti \u00e8 il secondo esportatore al mondo. Abbondantemente presenti anche zinco, oro, prodotti petroliferi, piombo, argento, ferro, stagno, fosfati, carbone, vanadio, bismuto, guano, mercurio, antimonio, molibdeno, tungsteno e sale.\nIndustria.\nI settori industriali pi\u00f9 sviluppati sono quello tessile e quello siderurgico. Di rilievo anche la produzione di cemento, tabacco, metallurgia, alimentari, carta e chimica, sebbene non ancora esportata.\nSettore terziario.\nEsportazioni.\nUSA 23%, Cina 7%, Giappone 7%, Svizzera 6%, Germania 6%, Altri 51%.\nImportazioni.\nNel 2008 le esportazioni US$ 31\u00a0529\u00a0000\u00a0000, hanno superato le importazioni US$ 28\u00a0439\u00a0000\u00a0000, soprattutto per i generi alimentari, i macchinari, attrezzature per trasporti, e prodotti industriali in genere.\nTrasporti.\nL'Aeroporto Internazionale Jorge Ch\u00e1vez di Lima, situato nella provincia di Callao, \u00e8 il pi\u00f9 importante aeroporto del paese e nel 2014 ha registrato un traffico di 15,6 milioni di passeggeri. Altri quattro aeroporti internazioni sono l'Aeroporto Alejandro Velasco Astete di Cuzco, l'Aeroporto Rodr\u00edguez Ball\u00f3n di Arequipa, l'Aeroporto Francisco Secada Vignetta di Iquitos e l'Aeroporto David Abensur Rengifo di Pucallpa. La flotta nazionale \u00e8 composta da 695 navi.\nLa rete stradale \u00e8 composta da di strade (la guida \u00e8 a destra) organizzate in tre grandi gruppi: le strade longitudinali, le strade di penetrazione e le strade di raccordo. Tutte si connettono alle capitali regionali peruviane e la maggior parte alle capitali provinciali, permettendo ai cittadini e agli autobus pubblici di arrivare in tutti i centri cittadini del paese. La rete autostradale \u00e8 costituita da 2.495\u00a0km di strade ad alta velocit\u00e0 (\"Panamericana\").\nLa rete ferroviaria, di 2.020\u00a0km, serve principalmente per il trasporto di minerali dai centri di produzione ai centri di esportazione situati in diversi porti del paese.\nLa rete navigabile, di , comprende anche affluenti del Rio delle Amazzoni e del Lago Titicaca.\nTurismo.\nIl Per\u00f9 accoglie ogni anno 4,3 milioni di turisti. La loro provenienza \u00e8: USA 22%, Argentina 12%, Cile 9%, Germania 8%, Spagna 7%, Italia 6%, Regno Unito 4%, Giappone 3%, Cina 2%, altri 27%.\nLe principali mete turistiche sono i siti archeologici incaici e pre-incaici (come Machu Picchu e le Linee di Nazca), la citt\u00e0 millenaria e coloniale di Cusco e le rovine dei dintorni, il Lago Titicaca e le sue isole, i famosi tesori del Signore di Sipan nella citt\u00e0 di Chiclayo e la millenaria cittadella di Chan Chan, la citt\u00e0 coloniale di Arequipa, la citt\u00e0 pre-colombina e coloniale di Lima, la Cordigliera delle Ande, le riserve naturali di Paracas sull'oceano, di Pacasmayo nelle Ande e quella della foresta amazzonica.\nAmbiente.\nGli habitat pi\u00f9 importanti sono:\nIl Per\u00f9 aderisce ai seguenti trattati ambientali:\nFlora.\nIl Per\u00f9 \u00e8 un paese con molti habitat naturali diversi: si passa infatti dalla foresta amazzonica fino al paesaggio delle Ande; per questo motivo, anche le specie animali e vegetali presenti sul territorio sono molto varie.\nNella foresta amazzonica si possono trovare piante tropicali (tra cui diverse specie di orchidee).\nTipici del deserto sono i cactus e altre piante grasse.\nFauna.\nSi stima che in Per\u00f9 esistano circa 400 specie di mammiferi, 1.700 di uccelli, 500 di rettili e anfibi e circa 2.000 di pesci.\nGli Inca veneravano 3 animali che sono tuttora presenti sul territorio: il giaguaro, il condor e il serpente. Nella foresta amazzonica peruviana si possono trovare specie di animali come il formichiere gigante, il caimano, varie specie di serpenti tra i quali la variet\u00e0 velenosa nakanaka e numerose specie di boa, il tapiro, la tarantola, la lontra, il bradipo e diverse specie di scimmie; variet\u00e0 di scoiattoli e roditori, tra i quali il capibara, il roditore pi\u00f9 grande del mondo; numerose specie di pipistrelli, api e pappagalli.\nLungo la costa peruviana troviamo invece le otarie e nell'oceano anche le foche e le balene; numerose specie di uccelli come pellicani, cormorani e l'aquila pescatrice. Nel deserto vivono molte specie di insetti e aracnidi come il temibile scorpione.\nProcedendo verso nord la costa si pu\u00f2 suddividere in tre zone: deserti, depressioni e pampa e valli fluviali e fertili; qui si pu\u00f2 trovare la volpe, il cervo, numerose specie di uccelli, gufi e barbagianni.\nNelle Ande peruviane gli animali sicuramente pi\u00f9 famosi sono il lama, l'alpaca e la vigogna importanti per il commercio della lana.\nAree protette.\nLe aree protette in Per\u00f9 occupano oltre il 10% del territorio nazionale.\nCultura.\nArte.\nPittura e scultura.\nIn campo pittorico ricordiamo Adri\u00e1n de Alesio, che visse nel XVII secolo e fu noto anche come poeta, Diego Quispe Tito, Jos\u00e9 Sabogal, Enrique Camino Brent, Camilo Blas, mentre per la scultura V\u00edctor Delf\u00edn.\nPatrimoni dell'umanit\u00e0.\nIl Per\u00f9 vanta un ricchissimo patrimonio storico e culturale di grande valore tanto che ben 13 siti peruviani sono stati inseriti nella Lista dei patrimoni dell'umanit\u00e0 dell'UNESCO:\nTra i patrimoni immateriali dell'umanit\u00e0 dell'UNESCO, inserito nel 2011, possiamo ricordare il Quyllurit'i.\nLetteratura.\nUn aspetto culturale importante viene occupato dalla letteratura peruviana: tra il XVI e il XVII secolo spicca Garcilaso de la Vega, che si occup\u00f2 di tematiche sul popolo inca. Nel XX secolo si distinsero Clemente Palma, esponente del modernismo, Jos\u00e9 Mar\u00eda Arguedas, Ciro Alegr\u00eda, Alberto Hidalgo, che si colloca tra i primi esempi dell'Avanguardia nella letteratura peruviana, Jos\u00e9 Carlos Mari\u00e1tegui, tra i pi\u00f9 importanti pensatori marxisti nell'America Latina. Tra i poeti spicca, inoltre, la figura di C\u00e9sar Vallejo. Tra il XX e il XXI secolo spicca Mario Vargas Llosa, Premio Nobel per la letteratura, nel 2010.\nAltri scrittori noti sono Jaime Bayly, Manuel Scorza, Alfredo Bryce Echenique, Julio Ram\u00f3n Ribeyro, Abraham Valdelomar.\nMusica.\nLa musica peruviana, come il Per\u00f9 stesso, ha come caratteristica principale il suo multiculturalismo. La musica \u00e8 espressione di diversi gruppi etnici indigeni quali i quechuas (discendenti degli Incas), gli aymaras, i diversi gruppi amazzonici e le popolazioni immigranti arrivate dopo la colonizzazione, principalmente spagnoli, africani, cinesi, giapponesi, italiani, ecc.\nLa musica peruviana ha una storia millenaria. Infatti, trova le sue origini nelle popolazioni pre-incaiche, la civilt\u00e0 Caral (3000 a.C.) e le evidenze pi\u00f9 significative di strumenti musicali e danze popolari sono espressioni della civilt\u00e0 mochica, del II secolo d.C. Successivamente, la musica indigena peruviana regionali trova il suo massimo sviluppo nel periodo dell'Impero Inca (1200 d.C.). Con l'arrivo dei colonizzatori spagnoli inizia la fase di fusione interculturale con la cultura europea e successive con le diverse comunit\u00e0 straniere che arrivano nel periodi coloniale e repubblicano fino ai giorni d'oggi.\nAttualmente ci sono diversi generi musicali che rispecchiano tale multiculturalit\u00e0, tra cui il huayno e le sue varianti regionali, el huaylas, los carnavales, los caporales, tinkus e morenadas nella zona andina del Per\u00f9; la marinera nortegna e limegna, il tondero, i vals, le polkas, il festejo e la cosiddetta musica \"criolla\", nella zona della Costa peruviana; e la danze amazzoniche di origine indigena nella zona amazzonica del Paese.\nIl Per\u00f9 \u00e8 culla di grandi cantanti lirici, di opera e di opera versatile. Una delle figure principali fu la mitica Yma Sumac, un soprano versatile con grandi ranghi vocali.\nLuigi Alva 1927, \u00e8 considerato il re dei tenori leggeri degli anni cinquanta e sessanta. Consacrandosi nella interpretazione di Paolino nel Matrimonio Secreto, nella Scala di Milano. Lavorando in poi con grandissimi direttori del mondo come: Herbert von Karajan, Leonard Bernstein e George Solti.\nUn illustre e attuale cantante tenore di musica lirica \u00e8 Juan Diego Fl\u00f3rez, da molti ritenuto degno erede del maestro Luciano Pavarotti.\nDa ricordare anche la figura del compositore peruviano Daniel Alom\u00eda Robles, interprete del brano El C\u00f3ndor Pasa (1913), la canzone simbolo del Per\u00f9 .\nDa segnalare, nel campo della musica classica, la figura di Enrique Pinilla che, terminati gli studi in Spagna, fond\u00f2 a Lima l\"Escuela Superior de Cine y Televisi\u00f3n\".\nAltri generi musicali hanno grandi rappresentanti peruviani come la musica popolare leggera: La grande Chabuca Granda, popolarissima per il tema La flor de la canela e per i vals peruviani, Alicia Magui\u00f1a, Lucha Reyes, una delle personalit\u00e0 afro-peruviane pi\u00f9 rilevanti nel panorama musicale del suo paese e la vincitrice del Grammy Awards Susana Baca.\nTuttavia, nelle popolazioni \"popolari\" di Lima Capitale \u00e8 molto diffusa la Salsa, genere musicale originario degli abitanti dell'America Centrale e la Cumbia, di origine colombiano, la quale si \u00e8 diversificata in diversi stili che vanno dalla cumbia nortegna di cui gruppi como \"ll Grupo 5, Agua Marina, sono i maggiori esponenti; alla cumbia Amazzonica, detta \"Salsa Selvatica\", con gruppi come Los Mirlos; alla cumbia andina, espressione della fusione fra la cumbia e il Huayno, seguito inizialmente dalle popolazioni andine che migravano alla citt\u00e0 di Lima capitale, di cui artisti come Pintura Roja, Los Chapis o Chacal\u00f2n, sono i maggiori rappresentanti.\nAltri generi musicali seguiti soprattutto dai \"pi\u00f9 giovani\" sono il Reggaeton, il l'hip hop, la samba, il Merengue, l'afro-peruviano e il rock.\n\u00c8 da ricordare inoltre che il 31 ottobre di ogni anno si celebra in Per\u00f9 il D\u00eda de la Canci\u00f3n Criolla (Giorno della Canzone Creola)\nScienza e tecnologia.\nMedicina.\nNel XIX secolo si distinse la figura di Daniel Alcides Carri\u00f3n (1857-1885), da cui prende il nome la Malattia di Carrion: il 5 ottobre, in Per\u00f9, in onore alla sua data di morte, viene celebrato il \"Giorno della medicina peruviana\" (D\u00eda de la medicina peruana)\nSport.\nLa pratica dello sport in Per\u00f9 risale all'epoca pre-Inca, poi continuata con la civilt\u00e0 Inca. Con l'arrivo degli spagnoli in questo paese lo sport cambi\u00f2 radicalmente, e gli eventi sportivi divennero quelli della tradizione europea. Pi\u00f9 tardi, fu influenzato dalla ideologia americana per questioni di marketing.\nLa storia peruviana ai Giochi olimpici \u00e8 piuttosto breve; il Per\u00f9 ha vinto la sua prima e unica medaglia d'oro nel tiro a segno pistola libera con Edwin V\u00e1squez Cam alle Olimpiadi di Londra del 1948.\nQuesto sport ha vinto tre delle quattro medaglie olimpiche del Per\u00f9 in tutta la sua storia: nel 1948 con Francisco Boza, nel 1984 e nel 1992 con Juan Giha, questi ultimi due entrambi medaglie d'argento. L'altra medaglia d'argento vinta dal Per\u00f9 alle Olimpiadi fu nella pallavolo, quando nel 1988 a Seul la squadra femminile, cedendo solo in finale 3-2 all'Unione Sovietica, fu la prima squadra sudamericana in questa disciplina a vincere una medaglia. Il team era composto da Luisa Cervera, Alejandra Di Guerra, Denisse Fajardo, Miriam Gallardo, Rosa Garcia, Sonia Heredia, Katherine Cornea, Natalia Malaga, Gabriela P\u00e9rez del Solar, Cecilia Tait, Gina Cenaida Torrealva e Uribe.\nCalcio.\nIl calcio, lo sport pi\u00f9 popolare al mondo, \u00e8 il pi\u00f9 praticato anche in Per\u00f9, come in tutto il Sudamerica. Il Campeonato Descentralizado \u00e8 il pi\u00f9 importante torneo nazionale, e la Nazionale di calcio del Per\u00f9 ha avuto qualche spunto importante sulla scena mondiale nel passato. Ha partecipato alle fasi finali della Coppa del Mondo cinque volte, la sua ultima apparizione \u00e8 stata nell'edizione 2018, a distanza di 36 anni, dove \u00e8 stata eliminata al primo turno da Francia e Danimarca. Il Per\u00f9 ha vinto due volte la Coppa America, nel 1939 e nel 1975. A livello di club, nessuna squadra peruviana ha vinto la Coppa Libertadores: il Club Universitario de Deportes di Lima arriv\u00f2 in finale nell'edizione del 1972 perdendo poi dall'Independiente, e lo Sporting Cristal perse la finale del 1997 col Cruzeiro.\nL'unica squadra peruviana che ha vinto un titolo internazionale \u00e8 il Cienciano, vincitore della Copa Sudamericana 2003 e della Recopa Sudamericana 2004.\nTra i calciatori peruviani ricordiamo Te\u00f3filo Cubillas, universalmente considerato il pi\u00f9 grande calciatore peruviano di tutti i tempi.\nTennis.\nAtleti peruviani noti per i risultati ottenuti nel proprio sport sono: il tennista Alex Olmedo, che nel 1959 arriv\u00f2 in finale di tre tornei del Grand Slam, vincendo gli Open d'Australia e Wimbledon e perdendo gli US Open da Neale Fraser. Luis Horna, anch'esso tennista, vinse il torneo di doppio al Roland Garros nel 2008 assieme all'uruguaiano Pablo Cuevas, prima coppia sudamericana a riuscire nell'impresa.\nSurf.\nFelipe Pomar e Sof\u00eda Mul\u00e1novich sono stati campioni del mondo di surf: Sof\u00eda Mul\u00e1novich, in particolare, \u00e8 stata la prima surfista sudamericana a diventare Campione del mondo ottenendo un importante successo nell'ASP World Tour, nel 2004.\nPugilato.\nAnche il pugilato ha dato qualche soddisfazione ad atleti peruviani: Kina Malpartida \u00e8 stata campionessa super-piuma della World Boxing Association, Alberto Rossel campione WBA dei pesi mosca.\nVela.\nNella vela ricordiamo soprattutto l'importante affermazione di Alexander Zimmerman, campione del mondo della vela nella categoria Sunfish.\nGiochi olimpici.\nLa prima medaglia olimpica per il Per\u00f9 fu quella d'oro vinta nel tiro a segno da Edwin V\u00e1squez, ai Giochi olimpici di Londra 1948.\nAltri sport.\nIn altri sport, Edgar Prado vinse nel 2006 il Kentucky Derby, Antonina e Valentina Shevchenko campionesse del mondo di muay thai, In\u00e9s Melchor medaglia di bronzo ai Giochi Panamericani e primatista sudamericana nella maratona, Delfina Cuglievan campionessa del mondo di sci acquatico, e Miguel Sarria di kick boxing. E ancora Jimmy Eulert medaglia d'oro ai Giochi Paralimpici di Atlanta 1996 e Sydney 2000, Akio Tamashiro medaglia di bronzo ai mondiali di karate. Due peruviani hanno eccelso anche negli scacchi: Julio Granda Z\u00fa\u00f1iga, che si mise in luce nel 1980 quando a 14 anni vinse il mondiale under-14, e Emilio C\u00f3rdova, il pi\u00f9 giovane Grande Maestro peruviano, titolo che ottenne nel 2007 a soli sedici anni."}
{"id": "699011", "revid": "290948", "url": "https://it.wikipedia.org/wiki?curid=699011", "title": "Vertebra lombare", "text": "\u00c8 detta vertebra lombare ciascuna delle 5 vertebre che costituiscono il rachide lombare. Le vertebre lombari compongono la terza parte della colonna vertebrale e costituiscono l'asse di sostegno dell'addome.\nCaratteristiche.\nI principali caratteri che le distinguono consistono nel notevole volume del corpo e nella caratteristica forma dei processi spinosi. Il corpo ha la forma di un cuneo essendo pi\u00f9 alto in avanti che indietro.\nI peduncoli sono voluminosi con incisure inferiori molto pi\u00f9 accentuate di quelle superiori, i processi articolari sono verticali, quelli superiori orientati medialmente e quelli inferiori lateralmente; le faccette articolari superiori hanno superficie concava mentre le inferiori convessa. Dai peduncoli \u2013 all\u2019altezza dei processi articolari \u2013 si diramano i processi trasversi, che nel caso delle vertebre lombari prendono il nome di processi costiformi (lamine ossee robuste che si dirigono lateralmente).\nAl di dietro del processo articolare superiore si estendono superiormente il processo mammillare e inferiormente il processo accessorio. Le lamine vertebrali sono spesse, pi\u00f9 alte che larghe e anche i processi spinosi sono robusti, di forma quadrangolare (sono appiattiti lungo il piano sagittale) e diretti orizzontalmente e indietro. Il foro vertebrale \u00e8 triangolare e ristretto."}
{"id": "699012", "revid": "1910023", "url": "https://it.wikipedia.org/wiki?curid=699012", "title": "Attributi araldici di posizione", "text": "Una figura isolata \u00e8, in araldica, normalmente posta al centro della tavola di aspettazione. In caso contrario la sua \"posizione\" (cio\u00e8 il suo posizionamento non ordinario) deve essere blasonata. Esempio: \u00abdi rosso alla corona d'oro posta in capo\u00bb.\nAnche le figure ripetute in numero sono disposte secondo regole ben precise.\nA.\nA piombo.\nA piombo \u00e8 un'espressione utilizzata in araldica quando certe figure non seguono, come di regola, il verso delle pezze, ma stanno verticali.\nA riscontro.\nA riscontro \u00e8 un termine utilizzato in araldica per pi\u00f9 figure puntate che convergono fra loro, senza toccarsi.\nVedere anche \"appuntato\".\nAbbassato.\nAbbassato \u00e8 un termine utilizzato in araldica:\nSinonimo di \"abbassato\" \u00e8 \"depresso\".\nAccantonato.\nAccantonato \u00e8 un termine utilizzato in araldica per indicare l\"accompagnatura\" disposta nei cantoni di una croce o di partizioni o figure poste a croce, dritta o traversa.\nIl termine \u00e8 utilizzato anche nel caso di croci accompagnate da figure in due soli cantoni o semplicemente in uno di essi. \u00c8 \"accantonata\" anche la bordura con i quattro angoli di smalto diverso. Pi\u00f9 raro \u00e8 l'uso del termine per indicare quattro figure poste 2 e 2, come quelle che accompagnano una croce.\nAccollato.\nAccollato \u00e8 un termine utilizzato in araldica:\nIl termine \"accollato\" si pu\u00f2 riferire sia agli scudi (che risultano accostati, come quando si vuole rappresentare un'alleanza politica o matrimoniale), sia alle figure (che possono essere allora accostate, nel caso dei fusi e delle losanghe, o sovrapposte, nel caso di lambelli, collari o corone), sia al singolo scudo quando \u00e8 posto su ornamenti esterni come bandiere, spade, cannoni, chiavi ecc. \u00abd'oro a cinque fusi d'azzurro accollati in banda\u00bb.\nQuando gli scudi di due coniugi sono accollati, detti \"in consorteria\", lo scudo del marito \u00e8 posto a destra (sinistra di chi guarda) e quello della moglie a sinistra (destra di chi guarda). In questo caso, solitamente, i due scudi sono disegnati con la stessa forma, in quanto in realt\u00e0 indicano le rispettive famiglie, e non si applica la consuetudine di disegnare lo scudo della moglie con la tipica forma ovale o a losanga.\nLo scudo viene spesso \"accollato\" ad ornamenti esterni per simboleggiare la carica o la qualifica del titolare dello scudo stesso. Tra gli ornamenti pi\u00f9 utilizzati si annoverano:\necc.\nIn una blasonatura moderna per gli animali col collare o col collo segnato di colore \u00e8 da preferirsi l'uso esclusivo del termine collarinato in analogia agli altri: armato, imbeccato, rostrato, unghiato.\nAccompagnato.\nAccompagnato \u00e8 un termine utilizzato in araldica per indicare una figura che ne ha altre, da vicino, ma isolate.\n \n\u00c8 usato per le pezze o le figure principali dello scudo quando sono avvicinate da altre figure secondarie disposte secondo posizioni normalmente prestabilite. In generale si usa \"accompagnato\" nel caso in cui le figure secondarie, quelle che \"accompagnano\" sono orientate in direzione diversa da quella della figura principale. Quando la direzione delle figure secondarie coincide con quella della figura principale si preferisce il termine \"accostato\".\nQuando la fascia, la banda, la sbarra e il palo sono accompagnati da un numero pari di figure, queste sono poste met\u00e0 da un lato e met\u00e0 dall'altro rispetto alla pezza.\nDue fasce sono talvolta accompagnate da sei figure poste 3, 2 e 1 negli spazi del campo.\nUna croce pu\u00f2 essere accompagnata da quattro figure poste nei quattro cantoni dello scudo, ed in tal caso \u00e8 detta, pi\u00f9 propriamente, \"accantonata\".\nIl capriolo \u00e8 usualmente accompagnato da tre figure, poste due in capo ed una in punta (questa posizione non ha bisogno di essere blasonata).\nAnche la pergola \u00e8 accompagnata da tre figure, poste allora una in capo e due ai fianchi.\nAccostato.\nAccostato \u00e8 un termine utilizzato in araldica, per indicare un elemento che sostituisce l'accompagnato per le figure di lunghezza, poste parallelamente.\nQualifica le pezze o figure lunghe che ne hanno altre ai lati poste nello stesso senso. Molte pezze onorevoli sono accostate da due filetti. Talvolta \u00e8 utilizzato per descrivere la presenza di due leoni, o altri animali, ai due lati di una figura centrale. Ajaccio porta \u00abd'azzurro, alla colonna sormontata da una corona d'argento, accostata e sostenuta da due leoni affrontati d'oro, il tutto posato su una terrazza di verde\u00bb.\nLe figure che \"si accostano\" a quella principale devono essere longilinee, altrimenti si usa il termine \"accompagnato\". Bresse porta \u00ab d'argento, alla banda d'azzurro, accostata da due leoni leoparditi di nero, armati e lampassati di rosso\u00bb. La contea svizzera di Kyburg porta invece \u00abdi rosso, alla banda accostata da due leoni leoparditi, il tutto d'oro\u00bb.\nNell'araldica francese esiste una distinzione tra il termine \"accost\u00e9\", usato nel caso di pezze longilinee che si affiancano a una pezza lunga, e il termine \"cotoy\u00e9\", che si preferisce quando la pezza lunga principale \u00e8 accostata da numerose figure minori orientate nello stesso senso. \u00abdi rosso, alla banda accostata da sei corone d'oro\u00bb (Alta Alsazia).\nAddestrato.\nAddestrato \u00e8 un termine utilizzato in araldica per indicare \"una figura di accompagnamento, posta a destra\".\nQualifica le pezze o figure che sono accompagnate da altre poste alla loro destra (a sinistra per chi guarda lo scudo). La posizione della figura secondaria deve essere blasonata quando \u00e8 diversa da quella principale (in capo, in cuore, in punta). Il termine \u00e8 utilizzato anche nel caso dello scudo diviso verticalmente da una linea non passante per il centro che delimita uno spazio non superiore ad un terzo dello scudo.\nAddossato.\nAddossato \u00e8 un termine utilizzato in araldica per indicare il rovescio di \"affrontato\"; per animali, o figure, che hanno faccia e dorso, disposti dorso a dorso.\nIndica due figure della stessa natura poste in modo tale da rivolgere la loro faccia principale verso i bordi laterali esterni dello scudo. \u00abd'argento, a due crescenti addossati di rosso\u00bb.\nUtilizzato per \nAffrontato.\nAffrontato \u00e8 un termine utilizzato in araldica per indicare due animali o figure, con faccia e dorso, posti faccia a faccia.\nQualifica due animali rappresentati di profilo e posti uno di fronte all'altro. \u00abd'argento, a due leoni affrontati di rosso\u00bb. Utilizzato anche per le chiavi poste in palo con i congegni rivolti verso il centro dello scudo e, in generale, per tutte le figure poste in coppia le cui facce principali si guardano. \u00abd'argento, a due crescenti affrontati di rosso\u00bb.\nPer due figure affrontate non \u00e8 necessario blasonare la posizione in palo, mentre va blasonato il caso di figure affrontate in fascia, in banda o in sbarra. Nel caso di tre animali posti nella posizione della pergola che si guardano, si dicono \"affrontati in pergola\".\nNell'araldica tedesca \u00e8 usuale affrontare le figure poste nei quarti alternati di un inquartato. Per lo stesso motivo nei monumenti \u00e8 frequente trovare due arme affrontate in tutte le loro pezze o figure.\nAll'ingi\u00f9.\nAll'ingi\u00f9 \u00e8 un'espressione utilizzata in araldica per indicare l'arma di punta rovesciata a basso.\nAll'ins\u00f9.\nAll'ins\u00f9 \u00e8 un'espressione utilizzata in araldica per le figure che, per natura od uso, starebbero \"all'ingi\u00f9\". Chiavi, pugnali, trafieri, misericordie ecc. se si rivolgono verso il capo.\nAlternato.\nAlternato \u00e8 un termine utilizzato in araldica: aggettivo utilissimo per descrivere l'avvicendamento di figure; quantunque ignoto ai pi\u00f9 dei trattatisti.\nAlto.\nAlto \u00e8 un termine utilizzato in araldica per indicare una spada o una mazza con la punta in alto. Se la posizione non \u00e8 quella in palo, si blasona \"alta in sbarra\" o \"alta in banda\".\nAlzato.\nAlzato \u00e8 un termine utilizzato in araldica \"per una pezza che si colloca in posto pi\u00f9 alto di quello normale.\"\nQualifica le pezze poste pi\u00f9 in alto della loro posizione normale. Lo scaglione \u00e8 detto \"alzato\" quando il vertice tocca il lato superiore dello scudo mentre le estremit\u00e0 toccano il centro dei fianchi dello scudo.\n\"Alzato\" \u00e8 utilizzato anche per definire la posizione di una saracinesca o di altro elemento di chiusura.\nAngolato.\nAngolato \u00e8 un termine utilizzato in araldica per indicare \"le pezze accantonate che muovono dagli angoli della croce e sono drizzate verso il centro.\"\nQualifica le croci accantonate da figure lunghe (chiodi, spighe, fiamme, etc) che muovono dagli angoli dello scudo e vanno verso il centro della croce.\nAppuntato.\nAppuntato \u00e8 un termine utilizzato in araldica per indicare la situazione di due o pi\u00f9 figure a punta od angoli, che si uniscono toccandosi.\nSi usa per alcune pezze appuntite (losanghe, spade, ...) che si contrappongono, si toccano o convergono verso un punto comune. Due figure possono essere appuntate in banda, in sbarra, in fascia, in palo, in scaglione o in decusse. Quando le punte si toccano effettivamente, si dovrebbe usare il termine \"controappuntato\". \u00abdi rosso a quattro losanghe controappuntate\u00bb. \nVedere anche \"a riscontro\" quando il punto di convergenza non \u00e8 particolarmente appuntito.\nUn capo \u00e8 detto \"appuntato\" quando ha la forma di un triangolo.\nAttestato.\nIl termine \u00e8 scarsamente utilizzato nell'araldica italiana e deriva direttamente dall'originale francese \"about\u00e9\". Molti araldisti preferiscono il termine \"contrapposto\".\nAttraversante.\nAttraversante \u00e8 un termine utilizzato in araldica per indicare la figura, o pezza sovrapposta, o che passa su un'altra.\nIl termine \u00e8 impiegato nel caso di figura secondaria che, almeno in parte, \u00e8 sporgente rispetto a quella principale; nel caso in cui fosse interamente contenuta in quella principale si userebbe il termine \"caricato\". La forma \"attraversante sul tutto\" si riferisce alla pezza che attraversa tutto lo scudo.\nDal termine francese deriva anche la forma \"broccante\" che per\u00f2 \u00e8 ormai in disuso, anche se alcuni preferiscono \"broccante\" se riferito ad una figura o pezza corta, riservando \"attraversante\" ad una figura o pezza lunga. \nB.\nBroccante.\nvedi \"Attraversante\"\nC.\nCadente.\nCadente \u00e8 un termine utilizzato in araldica come attributo della freccia ed altre armi da getto rovesciate.\nCaricato.\nCaricato \u00e8 un termine utilizzato in araldica per indicare figure con altre che vi stanno sopra. Una figura sopra una caricata si dice sovraccaricata.\nQualifica le pezze o figure che ne hanno altre sopra di loro. La figura secondaria \u00e8 abitualmente posta al centro (posizione che non si blasona), ma pu\u00f2 essere disposta \"in capo\" o \"in punta\". La dicitura \"caricata nel cuore\" \u00e8 usata per la croce o l'aquila che hanno una figura nel centro o nel petto, mentre \"caricato sul tutto\" indica lo scudo caricato nel suo complesso.\nCentrato.\nCentrato \u00e8 un termine utilizzato in araldica per indicare le centine del \"mondo\" o globo imperiale che lo cingono e ne sorreggono la crocetta.\nIl termine \u00e8 utilizzato anche per indicare una fascia, o banda, la cui forma sia modificata da diritta in arcuata.\nCimato.\nCimato \u00e8 un termine utilizzato in araldica col significato di piantato sulla cima.\nIl termine si usa quando le due figure sono a diretto contatto; nel caso in cui non vi sia contatto tra le figure, si preferisce il termine \"sormontato\".\nIl termine \u00e8 utilizzato anche per indicare la posizione delle corone poste sopra gli scudi come timbro.\nD.\nDecussato.\nDecussato \u00e8 un termine utilizzato in araldica per indicare un elemento disposto a forma di decusse.\nDi fronte.\nDi fronte \u00e8 un termine utilizzato in araldica per indicare la posizione di prospetto data alle figure, non umane, che di norma dovrebbonsi collocare in profilo.\nLa figura umana posta di fronte \u00e8 detta, invece, \"in maest\u00e0\", espressione usata spesso anche per l'elmo reale posto sullo scudo.\nI.\nImpugnato.\nImpugnato \u00e8 un termine utilizzato in araldica per indicare le armi, particolarmente le spade, che hanno l'impugnatura di smalto diverso. Per gli oggetti che non siano armi si preferisce il termine manicato.\nIl termine \u00e8 impiegato anche per figure allungate, come spade, frecce, spighe di grano etc., disposte in palo o in decusse che si irradiano da un centro comune nel quale si sovrappongono, come se fossero state prese in una stessa impugnatura.\nIn fronte.\nVedi \"di fronte\".\nIn maest\u00e0.\nIn maest\u00e0 \u00e8 un termine utilizzato in araldica per indicare corpo o testa d'uomo non di profilo ma di faccia.\nIl termine \"in maest\u00e0\" \u00e8 spesso impiegato anche per descrivere il leone, o la sua sola testa, posto di fronte. Usato anche per descrivere l'elmo imperiale, reale e di marchese che compaiono sugli scudi posti di fronte.\nTaluni, impropriamente, impiegano il termine per definire animali diversi dal leone, o le loro teste, posti di fronte; casi per i quali \u00e8 da usarsi \"di fronte\".\nIn riscontro.\nIn riscontro \u00e8 un termine utilizzato in araldica per indicare la testa di animale, meno l'uomo ed il leopardo, quando \u00e8 posta di fronte in piena faccia. In questa rappresentazione non compare il collo.\nLa maggior parte degli araldisti preferisce il termine rincontro, che corrisponde anche meglio all'originale francese.\nQuando la testa dell'animale \u00e8 scarnificata e ridotta alle sole ossa si parla pi\u00f9 propriamente di massacro che, nel caso del cervo, pu\u00f2 prendere il nome di teschio di cervo.\nIsolato.\nIsolato \u00e8 un termine utilizzato in araldica per indicare terreni, o muri che non escono dalla punta o dai lembi dello scudo\nM.\nMontante.\nMontante \u00e8 un termine utilizzato in araldica per indicare mezzelune, scaglioni, compassi ecc. colle corna, o punte, verso il capo.\nNel caso del crescente la posizione montante, cio\u00e8 con le punte rivolte in alto, non viene blasonata perch\u00e9 ordinaria. Il termine \u00e8 impiegato anche per i cigni, per indicare la posizione simile al \"rampante\", e per le api con le ali aperte a met\u00e0.\nMovente.\nMovente \u00e8 un termine utilizzato in araldica per indicare una figura animata che esce dai lembi dello scudo, o di pezza o mobili.\nIn generale, il termine si utilizza solo quando la figura esce dai fianchi o dagli angoli dello scudo; nel caso esca dal lato inferiore, si preferisce il termine \"nascente\".\nN.\nNascente.\nNascente \u00e8 un termine utilizzato in araldica per indicare una figura animata che esce, a met\u00e0 corpo, da una partizione o pezza.\nSi deve osservare che \"nascente\" si riferisce a ci\u00f2 che spunta dal basso verso l'alto e non deve essere confuso con \"uscente\" (figura che esce di fianco).\nAlcuni araldisti ritengono inoltre che \"nascente\" si debba riferire esclusivamente alle figure animate e che nel caso delle altre figure si debba usare il termine \"movente\"; se si accetta questa convenzione risulta errata la blasonatura di Coazze sotto riportata, perch\u00e9 la croce dovrebbe essere definita \"movente\".\nDi norma l'animale nascente mostra la testa, il collo, le zampe anteriori e la punta della coda, se quadrupede, o la punta delle ali, se volatile.\nNodrito.\nNodrito \u00e8 un termine utilizzato in araldica per indicare vegetali che nascono, od escono, da una figura o partizione o lembo.\nP.\nPosato.\nIl termine pu\u00f2 avere un significato generico, quando indica l'appoggiarsi di una figura araldica su un'altra, ma assume un significato specifico quando si riferisce a un falco, o altro uccello da preda, che si posa su un supporto, normalmente verticale e ristretto. In tal caso l'uso del termine implica la presenza del supporto senza che ne sia necessaria la blasonatura.\nR.\nRidecussato.\nRidecussato \u00e8 un termine utilizzato in araldica per indicare un elemento disposto, una seconda volta, a foggia di decusse.\nRincontro.\nVedi \"in riscontro\".\nRistretto.\nRistretto \u00e8 un termine utilizzato in araldica per indicare il terreno o monte che non esce da una partizione, o pezza, o lembo di scudo ma \u00e8 isolato.\nS.\nSinistrato.\nSinistrato \u00e8 un termine utilizzato in araldica per indicare una figura che \u00e8 \"accompagnata\" od \"accostata\" da altra, a sinistra.\nIndica anche lo scudo diviso per un terzo a sinistra. (La sinistra \u00e8 la destra per chi guarda lo scudo)\nSormontato.\nSormontato \u00e8 un termine utilizzato in araldica parlando di una pezza o figura alla quale un'altra sta sopra, ma non vi si appoggia. Il termine indica anche l'elmo su cui si trova una corona.\nSopracaricato.\nSopracaricato \u00e8 un termine usato per una figura che ne carica un'altra, gi\u00e0 caricante il campo.\nSul tutto.\nSul tutto \u00e8 un termine utilizzato in araldica per indicare uno scudetto caricante il centro di un inquartato. L'espressione, in realt\u00e0, pu\u00f2 indicare qualunque pezza carichi il centro di uno scudo, indipendentemente dal fatto che sia inquartato o meno.\nAbitualmente lo scudetto \"sul tutto\" porta l'arma originaria (o \"pura\") della famiglia, o un'arma di concessione.\nUn bell'esempio di \"sul tutto\" \u00e8 quello costituito dagli stemmi degli Imperatori del Sacro Romano Impero che portavano lo scudo con le armi dell'Impero e, sul tutto, l'arma personale.\nSul tutto del tutto.\nSul tutto del tutto \u00e8 un termine utilizzato in araldica per indicare uno scudetto caricante un altro scudetto gi\u00e0 definito \"sul tutto\".\nU.\nUscente.\nUscente \u00e8 un termine utilizzato in araldica per indicare una figura che esce da una partizione, da una pezza o da un lembo dello scudo.\nNon deve essere confuso con il termine \"nascente\"."}
{"id": "699013", "revid": "1573940", "url": "https://it.wikipedia.org/wiki?curid=699013", "title": "Jumada I", "text": "Jumada al-ula , \"terra disseccata prima\" - o, nella sua forma maschile \"jum\u0101d\u0101 al-awwal\" \"terra disseccata, primo (mese)\") - \u00e8 il quinto mese del calendario islamico. Segue rab\u012b\u02bf al-th\u0101n\u012b e precede jum\u0101d\u0101 al-\u0101khira.\nI due mesi col nome di \"jum\u0101d\u0101\", il cui nome fa allusione al terreno secco e inaridito, dovevano probabilmente essere un tempo mesi estivi, caratterizzati da grande siccit\u00e0."}
{"id": "699014", "revid": "34928", "url": "https://it.wikipedia.org/wiki?curid=699014", "title": "Jumada al-awwal", "text": ""}
{"id": "699018", "revid": "1543377", "url": "https://it.wikipedia.org/wiki?curid=699018", "title": "Comitato italiano per il Decennio", "text": "Il Comitato Italiano per il Decennio \u00e8 nato nel 2003 per promuovere il Decennio internazionale di promozione di una cultura della nonviolenza e della pace a profitto dei bambini del mondo (2001-2010) dell'ONU in Italia. \n\u00c8 membro del Coordinamento internazionale per il Decennio. \nAttivit\u00e0.\nL'obiettivo principale del Comitato italiano per il Decennio \u00e8 di sviluppare l'educazione alla pace e alla nonviolenza nelle scuole.\nHa tradotto in italiano e pubblicato in ottobre 2006, con l'aiuto del Comune di Padova, il \"Programma per l'educazione alla nonviolenza e alla pace\" del Coordinamento francese per il Decennio (70 p.).\nHa prodotto in CD-Rom pedagogico \"Mattoni di pace per costruire un decennio di nonviolenza\" che contiene molti materiali multimediali per insegnare la pace e la nonviolenza ai giovani delle scuole secondarie superiori.\nHa pubblicato nel 2010 il fumetto \"Dieci occasioni per diventare nonviolenti\" edito dalla EMI, Bologna, \u20ac 12, un fumetto adatto ai ragazzi dai 13 ai 17 anni che si propone come libro gioco educativo.\nHa contribuito all'organizzazione dei convegni internazionali \"Se vuoi la pace educa alla pace\" che si sono svolti a Sanremo nel novembre 2005, a Chieri (TO) nel dicembre 2006, a Boves (CN) nel settembre 2007, a Reggio Emilia nel maggio del 2008. Ha organizzato insieme alla Caritas di Genova nell'ottobre del 2010 il convegno: \"Il bello dei conflitti\" manifestazione conclusiva del decennio in Italia.\nSta anche lavorando all'adozione da parte del Parlamento Italiano d'una legge per la promozione di una cultura di pace e di nonviolenza nelle scuole, su modello di quanto \u00e8 successo in Spagna dove Le Cortes hanno approvato nel 2005 una legge che finanzia questi interventi educativi.\nNel 2007 ha partecipato attivamente alla stesura delle Linee Guida emanate dal Ministero della Pubblica Istruzione italiano sull'educazione alla pace nelle scuole.\nIl prossimo obiettivo del Comitato Italiano Decennio \u00e8 quello che si \u00e8 dato anche il Coordinamento Internazionale Decennio e cio\u00e8 far approvare all'UNESCO una Dichiarazione sul diritto dei bambini ad una educazione senza violenza e all'educazione alla nonviolenza.\nSul sito del Comitato Italiano Decennio ci sono aggiornamenti dei contenuti del CD-ROM, molti materiali di documentazione tra cui anche le Linee Guida del MIUR per le scuole nonch\u00e9 il testo della proposta di dichiarazione per l'UNESCO.\nMembri.\nIl Comitato italiano per il Decennio \u00e8 composto dalle seguenti organizzazioni e movimenti: "}
{"id": "699019", "revid": "36426", "url": "https://it.wikipedia.org/wiki?curid=699019", "title": "Torre dei Pazzi di Valdarno", "text": "La Torre dei Pazzi di Valdarno si trova in Borgo degli Albizi 30/r (anche se d\u00e0 su piazza San Pier Maggiore) a Firenze.\nStoria e descrizione.\nI Pazzi di Valdarno (da non confondere con i Pazzi della congiura contro i Medici) erano una famiglia ghibellina, che ebbe pi\u00f9 fortuna a Siena che non a Firenze. Dante ricorda un loro componente tra i traditori della patria, Camicione de' Pazzi.\nL'edificio costituisce un compatto corpo di fabbrica a lato dell'arco di San Pierino e della casa degli Albizi, davanti ai resti dell'antica chiesa di San Pier Maggiore. Per quanto presenti uno scudo con l'arme degli Albizi (di nero, a due cerchi concentrici d'oro), \u00e8 indicato dalla letteratura come appartenente originariamente alla famiglia dei Pazzi di Valdarno. \nSquadrato dopo la vittoria dei Guelfi, rimaneggiato dagli Albizi e quindi alterato per ragioni di abitabilit\u00e0 aprendo ampie finestre, presenta tuttavia ancora l'aspetto di una torre trecentesca, con qualche rara buca pontaia ai piani superiori caratterizzati dal tipico filaretto in pietra, mentre il piano inferiore propone le consuete bozze squadrate a vista. "}
{"id": "699022", "revid": "287204", "url": "https://it.wikipedia.org/wiki?curid=699022", "title": "Movimento Internazionale di Riconciliazione", "text": "Il Movimento internazionale della riconciliazione (MIR) \u00e8 un'associazione nonviolenta di ispirazione ecumenica. \u00c8 la branca italiana dell\"International Fellowship of Reconciliation\" (IFoR).\nLe origini e l'IFOR.\nNel 1914, allo scoppio della prima guerra mondiale, dopo aver partecipato a un convegno ecumenico a Colonia, l'inglese Henry Hodgkin e il tedesco Siegmund-Schultze promettono di non partecipare mai alla guerra. Alla fine dello stesso anno, a Cambridge, 130 persone danno vita al Movimento e, divenuto obbligatorio il servizio militare in Gran Bretagna, nel 1917 pi\u00f9 di 600 membri del MIR inglese si dichiarano obiettori di coscienza e vengono messi in prigione.\nNel 1919 il Movimento diventa internazionale con la denominazione di Movimento internazionale della riconciliazione (MIR) nei paesi latini e di International Fellowship of Reconciliation (IFOR) nei paesi anglofoni. Il suo primo segretario generale fu lo svizzero Pierre Ceresole. Il movimento si configura come una federazione di gruppi i cui membri operano per la giustizia e la pace, rifiutano l'uso della violenza nonch\u00e9 la preparazione e la partecipazione alla guerra sotto qualsiasi forma. Si definisce movimento a base spirituale, composto da uomini e donne impegnati nella nonviolenza attiva come stile di vita e mezzo di cambiamento personale sociale e politico. il MIR/IFOR \u00e8 presente in oltre 70 paesi del mondo.\nStoria e impegno in Italia.\nIl MIR nasce in Italia nel 1952, fondato dai valdesi Tullio Vinay e Carlo Lupo, e dai quaccheri Ruth e Mario Tassoni, avendo per riferimento l'International Fellowship of Reconciliation, fondata nel 1919.\nFin dagli inizi si impegna nel divulgare la teoria e la pratica della nonviolenza evangelica, raccogliendo presto adesioni anche tra i cattolici.\nDalla sua fondazione l'IFOR \u00e8 cresciuto a circa 140.000 membri in tutto il mondo.\nGandhi.\nIl MIR/IFOR entra in contatto con Gandhi e i suoi sostenitori fin dalle prime campagne per la liberazione dell'India e sviluppa metodi di nonviolenza attiva per la risoluzione dei conflitti nella ricerca della verit\u00e0 e nel rispetto dell'avversario.\nResistenza nonviolenta.\nSotto la dittatura nazista sono uccisi, perch\u00e9 dissidenti, il sacerdote cattolico austriaco Max Metiger e l'evangelico tedesco Harman Stocht, tra i fondatori del MIR. Durante la seconda guerra mondiale, nella Francia occupata, il pastore Andr\u00e8 Trocm\u00e8 e sua moglie Magda, con tutto il loro villaggio, realizzano una resistenza nonviolenta e salvano la vita a migliaia di ebrei e di perseguitati politici. Dopo la seconda guerra mondiale il MIR, grazie anche all'opera instancabile di Jean Goss e Hildegard Goss-Mayr, cerca vie alternative e nonviolente per conseguire la giustizia e la riconciliazione tra tutti i popoli.\nIn America Latina \u00e8 presente con H\u00e9lder Pessoa C\u00e2mara (Dom Camara) e Adolfo P\u00e9rez Esquivel; negli Stati Uniti con Martin Luther King e Dorothy Day (del Catholic Worker); in Vietnam collabora alla resistenza nonviolenta con i monaci buddhisti di Th\u00edch Nh\u1ea5t H\u1ea1nh; in Sudafrica \u00e8 presente con Albert John Lutuli; in Irlanda con Mairead Corrigan. E inoltre in Medio Oriente, Zaire e Africa Sub-sahariana, Filippine, India, Bangladesh, Madagascar e, dopo il 1989, anche in molti paesi dell'Europa orientale.\nFormazione e gestione dei conflitti.\nIl movimento ha organizzato e organizza tuttora corsi di formazione alla nonviolenza attiva in ogni parte del mondo, soprattutto nelle aree di tensione e di conflitto.\nPremi Nobel.\nPer questa attivit\u00e0 l'IFoR ha contato finora ben sei premi Nobel per la pace tra i suoi membri: Jane Addams (1931), Emily Green Balch (1946), Albert Luthuli (1960), Dr. Martin Luther King (1964), Mairead Corrigan (1976), Adolfo P\u00e9rez Esquivel (1980).\nMIR/IFOR e Nazioni Unite.\nOggi il Movimento \u00e8 presente in pi\u00f9 di 50 paesi, \u00e8 organizzazione non governativa e ha uno stato consultivo permanente presso le Nazioni Unite (ECOSOC) nelle sedi di New York, Ginevra e Vienna.\nEcumenismo.\nL'originale ispirazione spirituale ha portato il MIR ad impegnarsi per un ecumenismo di base attorno ai fondamenti religiosi della nonviolenza.\nDagli anni sessanta a oggi \u00e8 attivo a livello nazionale per un ecumenismo di base e per approfondire i fondamenti religiosi della nonviolenza.\nIl Movimento italiano ha svolto azione di sensibilizzazione nelle \"Assemblee ecumeniche europee\" di Basilea (1989), Graz (1997 e Sibiu nel 2007), nonch\u00e9 nelle rispettive Chiese per la preparazione dell'incontro di Assisi (1988).\nStruttura e storia.\nIn Italia il Movimento si \u00e8 strutturato negli anni in maniera molto semplice e decentrata, articolandosi su sedi locali con ampia autonomia, accomunate soprattutto dai motivi ispiratori; dopo il fondatore Tullio Vinay, il MIR ha avuto tra i suoi presidenti Domenico Sereno Regis (tra i fondatori della Giovent\u00f9 Operaia Cristiana in Italia) ed in seguito i primi preti operai, come don Sirio Politi e Beppe Socci, per molti anni una figura di riferimento e di unione \u00e8 stata il segretario nazionale, Hedi Vaccaro Frehner, insignita nel 1992 del Premio Nazionale Cultura della Pace.\nEnrico Peyretti (gi\u00e0 presidente della Federazione universitaria cattolica italiana (FUCI) tra il 1959 e il 1961), fondatore de il foglio (mensile), costituisce inoltre un importante riferimento all'interno del Movimento internazionale della riconciliazione.\nAltra figura di spicco vicina al MIR italiano \u00e8 Antonino Drago, oggi impegnato con la Comunit\u00e0 dell'Arca.\nHa iniziato la sua militanza nel MIR Gianni Francesco Mattioli, fisico, parlamentare verde e ministro all'ambiente, che nel 1978 fond\u00f2 il \"Comitato per il Controllo delle Scelte Energetiche\", promotore del primo referendum antinucleare.\nNel MIR di Roma ha iniziato il suo impegno per i diritti umani pure Cesare Pogliano fondatore di Amnesty International in Italia.\nObiezione di coscienza.\nIl MIR ha sostenuto Giuseppe Gozzini e Fabrizio Fabbrini, primi casi cattolici di obiezione di coscienza al servizio militare, e si \u00e8 impegnato per il riconoscimento giuridico dell'obiezione di coscienza. Dall'approvazione della legge \u00e8 convenzionato con il Ministero della Difesa per far espletare agli obiettori il servizio civile nell'attuazione di programmi di formazione alla Pace e alla nonviolenza attiva. Con Rocco Campanella \u00e8 stato il Movimento che ha avviato per primo in Italia la Campagna di obiezione di coscienza alle spese militari (OSM), nata negli anni ottanta e tuttora in atto, e si adopera per far conoscere la Difesa Popolare Nonviolenta (DPN) come alternativa alla difesa armata.\nAttualmente \u00e8 impegnato, con altre organizzazioni pacifiste, nella costituzione di un \"Albo degli Obiettori di Coscienza alle Guerre\", che non comprenda solo chi \u00e8 in et\u00e0 di leva ma anche le donne e gli uomini che ne fanno formalmente richiesta.\nAntinucleare.\nAll'inizio degli anni '70 il MIR \u00e8 stato tra i primi movimenti italiani a schierarsi contro il nucleare civile, fino al referendum del 1987 nel quale l'Italia ha deciso la definitiva rinuncia all'uso del nucleare.\nIl MIR ha fatto parte dei comitati antinucleari del nuovo referendum che nel 2011 ha confermato la scelta antinucleare degli italiani.\nIl MIR \u00e8 stato in Italia tra le realt\u00e0 fondatrici dell'esperienza delle Liste Verdi.\nIniziative internazionali.\nIl MIR ha coordinato a livello nazionale la Campagna per una soluzione nonviolenta in Kossovo. Sostiene il processo di difesa nonviolenta e autodeterminazione delle Comunit\u00e0 di Pace Colombiane all'interno della Rete \u201cColombia vive!\u201d della quale \u00e8 membro fondatore. Sostiene anche campagne nonviolente per la soluzione pacifica del conflitto israelo-palestinese.\nEducazione alla pace e alla legalit\u00e0.\nDagli anni '70 il MIR ha organizzato, in varie citt\u00e0, scuole popolari, scuole di pace e manifestazioni in favore dei baraccati e dei terremotati. Negli anni '90 promuove nel Sud, con la Commissione Francescana Giustizia e Pace, seminari su \"nonviolenza e criminalit\u00e0 organizzata\" guidati da Jean Goss e Hildegard Goss-Mayr e, in anni pi\u00f9 recenti, interventi di formazione e advocacy sui temi di giustizia, pace e integrit\u00e0 del creato.\nPromotore in Italia del decennio 2001-2010 per l'educazione alla pace, \u00e8 tra le associazioni che hanno dato vita a Libera.\nIl MIR \u00e8 impegnato nelle iniziative contro la mafia, l'usura, il pizzo.\nIl decennio di educazione alla pace ed alla nonviolenza.\nLa branca italiana del MIR ha contribuito a fondare il Comitato Italiano per il Decennio che si propone di dare attuazione alle deliberazioni dell'Assemblea Generale delle Nazioni Unite che ha proclamato il periodo 2001-2010 Decennio internazionale per l'educazione alla nonviolenza e alla pace per i bambini del mondo.\nCampi estivi.\nIl MIR ha avviato da alcuni anni l'organizzazione di campi estivi di formazione alla nonviolenza.\nIspirandosi ad un'intuizione di Beppe Marrasso e avvalendosi dell'opera di un \"gruppo campi\" attivo da decenni in Piemonte.\n\u00c8 dal 1987 che il Mir-Mn Piemonte e Valle d\u2019Aosta, in collaborazione con altri gruppi e comunit\u00e0, organizza campi estivi rivolti a giovani e ad adulti con lo scopo di condividere un'esperienza comunitaria di approfondimento della nonviolenza. I campi estivi, della durata di una settimana, si svolgono in situazioni residenziali presso comunit\u00e0 che hanno gi\u00e0 fatto una scelta di vita orientata alla pace e alla nonviolenza, si condivide con gli ospitanti la quotidianit\u00e0, con il lavoro manuale alla mattina e momenti di approfondimento sulla pratica nonviolenta, di convivialit\u00e0 ed esperienza di gruppo nel resto della giornata.\nCollaborazioni.\nIl MIR ha collaborato e mantiene rapporti con diverse associazioni in Italia che si occupano di nonviolenza, disarmo, educazione alla pace, rispetto e cura della natura: \u00e8 membro della Rete Italiana Pace e Disarmo, all'interno della quale collabora con varie associazioni. Una collaborazione da lunga data \u00e8 portata avanti col Centro Studi Sereno Regis di Torino, con il \"Movimento Nonviolento\", con \"Pax Christi\". \u00c8 membro di \"Libera\", di Church and Peace; in passato patrtecip\u00f2 al Comitato italiano per il Decennio, a Rete Lilliput\nUna particolare amicizia lega l'esperienza del MIR italiano alla \"Comunit\u00e0 dell'Arca\" fonfata da Lanza del Vasto.\nSostiene campagne internazionali contro gli esperimenti nucleari. Si \u00e8 impegnata anche nella \"Campagna Kossovo\", per la risoluzione nonviolenta del conflitto, e rappresenta l'IFoR nelle conferenze internazionali ONU sulla criminalit\u00e0 organizzata.\nIl MIR \u00e8 impegnato dal 2006 nella campagna \"Fermiamo chi scherza col fuoco atomico\", che si prefigge di sensibilizzare l'opinione pubblica sui pericoli incombenti di uso delle armi atomiche in future guerre e di bandire dal territorio italiano la presenza e il transito di armi atomiche.\nNell'ambito di questa campagna, in virt\u00f9 della propria caratteristica di movimento nonviolento a base spirituale, si propone di stimolare le chiese, cristiane e non, affinch\u00e9 alzino la loro autorevole voce, ricordando a tutti, cittadini e governanti, che la fabbricazione, detenzione e uso dell'arma atomica \u00e8 un peccato contro Dio e l'umanit\u00e0, assolutamente ingiustificabile. Dalla campagna \"Fermiamo chi scherza col fuoco atomico\" si \u00e8 sviluppata l'iniziativa della Coalizione dei \"Disarmisti Esigenti\". Il MIR italia \u00e8 parte della campagna ICAN, premio nobel per la Pace 2017.\nPresidente.\nPresidente dell'associazione \u00e8 dal 2019 Pierangelo Monti, ex insegnante ora in pensione. Vive ad Ivrea (TO)."}
{"id": "699023", "revid": "44876", "url": "https://it.wikipedia.org/wiki?curid=699023", "title": "Campionato Interregionale 1988-1989", "text": "Il Campionato Interregionale 1988-1989 fu la 41\u00aa edizione del campionato di categoria e il V livello del calcio italiano.\nStagione.\nAggiornamenti.\nAd inizio stagione le seguenti societ\u00e0 non si iscrissero al campionato:\nIl ed il furono ammesse in Serie C2 1988-1989 a completamento di organici.\nL' e il si fusero dando vita all\"'Agrigento-Favara\".Il cambia denominazione sociale e si iscrive con il nome \"Fondana '88\".\nPer far fronte a questa carenza di organico la L.N.D. ha riammesso al Campionato Interregionale: , , , Mottese, , , GE.ME.AZ. San Polo, , , Castelfrettese, , , , e Nuova Pistoiese, nuova societ\u00e0 che raccoglie l'eredit\u00e0 della fallita .\nGirone A.\nIl Nizza Millefonti \u00e8 una compagine di Torino.La Pegliese \u00e8 una compagine di Genova.La Carcarese \u00e8 una compagine di Carcare.\nClassifica finale.\nLegenda:\nRegolamento:\nGirone B.\nLa Castanese \u00e8 una rappresentativa della citt\u00e0 di Castano Primo.Il Mottese \u00e8 una rappresentativa della citt\u00e0 di Motta Visconti.\nClassifica finale.\nLegenda:\nRegolamento:\nGirone C.\nLa Nova Gens \u00e8 una rappresentativa della citt\u00e0 di Noventa Vicentina.Il Villafranca \u00e8 una compagine della citt\u00e0 di Villafranca di Verona.\nClassifica finale.\nLegenda:\nRegolamento:\nGirone D.\nLa GE.ME.AZ. San Polo \u00e8 una compagine di San Polo di Piave.\nClassifica finale.\nLegenda:\nRegolamento:\nGirone E.\nLa Virtus Roteglia \u00e8 una rappresentativa della citt\u00e0 di Castellarano.Il Bozzano \u00e8 una rappresentativa della citt\u00e0 di Massarosa.\nClassifica finale.\nLegenda:\nRegolamento:\nGirone F.\nLa Big Blu Castellina \u00e8 una rappresentativa della citt\u00e0 di Castellina in Chianti.Il Tuttocalzatura \u00e8 una rappresentativa della citt\u00e0 di Castelfranco di Sotto.La Durantina \u00e8 una rappresentativa della citt\u00e0 di Urbania\nClassifica finale.\nLegenda:\nRegolamento:\nGirone G.\nIl Castelfrettese \u00e8 una rappresentativa della frazione di Castelferretti, nel comune di Falconara Marittima.La Cingolana \u00e8 una compagine della citt\u00e0 di Cingoli.Il Renato Curi \u00e8 una rappresentativa della citt\u00e0 di Pescara.\nClassifica finale.\nLegenda:\nRegolamento:\nGirone H.\nIl San Marco \u00e8 una rappresentativa della citt\u00e0 di Cabras.\nClassifica finale.\nLegenda:\nRegolamento:\nGirone I.\nIl Fersulcis \u00e8 una rappresentativa della citt\u00e0 di Iglesias.\nClassifica finale.\nLegenda:\nRegolamento:\nGirone L.\nLa Sportiva Cariatese \u00e8 una rappresentativa della citt\u00e0 di Cariati.\nClassifica finale.\nLegenda:\nRegolamento:\nGirone M.\nIl Forio \u00e8 una rappresentativa della citt\u00e0 di Ischia.\nClassifica finale.\nLegenda:\nRegolamento:\nSpareggi.\nSpareggio salvezza.\nSambiase, Sarnese e Valdiano terminarono il campionato a pari punti. Per decide quali squadre dovessero disputare lo spareggio si ricorse ai risultati negli scontri diretti. Il Sambiase risult\u00f2 la squadra peggiore e retrocesse direttamente. Le altre due compagini si sfidarono in una gara di spareggio.\nGirone N.\nClassifica finale.\nLegenda:\nRegolamento:\nNote:\nTrofeo Jacinto.\nTra le 12 promosse alla categoria superiore si \u00e8 disputato il Trofeo Jacinto, vinto dal , al suo primo titolo."}
{"id": "699025", "revid": "254059", "url": "https://it.wikipedia.org/wiki?curid=699025", "title": "Tommaso Salvadori", "text": "Biografia.\nNato a Porto San Giorgio nel 1835 da Luigi Salvadori Paleotti e Ethelyn Welby, inglese di Lincoln. Suo fratello Giorgio spos\u00f2 la cugina Adele Emiliani (figlia di Giacomo Emiliani e Casson Adelaide Welby) e fu padre di cinque figli (Charlie, Robbie, Minnie, Nellie e Guglielmo \"Willie\"). Il nipote Guglielmo Salvadori Paleotti spos\u00f2 Giacinta Galletti de Cadilhac (figlia di Arturo Galletti de Cadilhac e Margaret Collier) ed ebbe tre figli (Gladys, Massimo \"Max\" e Gioconda Beatrice \"Joyce\"). Salvadori si laure\u00f2 in Medicina all'Universit\u00e0 di Pisa.\nNel 1860 partecip\u00f2 alla Spedizione dei Mille, durante la quale rivest\u00ec il ruolo di ufficiale medico.\nSi trasfer\u00ec poi a Torino dove fu assistente al Museo di Scienze Naturali ed inizi\u00f2 una carriera di ornitologo che sarebbe proseguita per pi\u00f9 di mezzo secolo e nel corso della quale produsse numerosissime opere scientifiche.\nNel 1879 fu nominato vice-direttore del museo torinese, della cui importante collezione ornitologica aveva nel frattempo curato l'ampliamento e la riorganizzazione.\nMor\u00ec a Torino il 9 ottobre del 1923. \nSono state dedicate al suo nome le seguenti specie di uccelli:"}
{"id": "699027", "revid": "287204", "url": "https://it.wikipedia.org/wiki?curid=699027", "title": "Convenzione di Madrid (1912)", "text": "La Convenzione di Madrid fu firmata fra Francia e Spagna il 27 novembre 1912. Regol\u00f2 i confini fra i possedimenti spagnoli e francesi nel sud del Marocco e al confine fra l'attuale Mauritania e il Sahara Spagnolo.\nI punti salienti si possono riassumere come segue:\nLa Convenzione di Madrid segu\u00ec la precedente Convenzione di Parigi e conferm\u00f2 la stretta collaborazione fra le due potenze coloniali."}
{"id": "699028", "revid": "1833487", "url": "https://it.wikipedia.org/wiki?curid=699028", "title": "Trenino giocattolo", "text": "Il trenino giocattolo \u00e8 un giocattolo che riproduce un treno vero per somiglianza, quindi senza pretesa di realismo, come invece avviene nel modellismo ferroviario per il trenino elettrico.\nIl mercato a cui \u00e8 generalmente rivolto questo prodotto \u00e8 quello dei bambini.\nI modelli pi\u00f9 semplici sono in legno o plastica e sono privi di motore, possono non essere muniti di binario dove poter circolare.\nPrima dell'avvento della plastica i trenini erano di massima costruiti in latta stampata; circolavano di solito su un binario rudimentale, anch'esso di latta sagomata, con assemblaggio in quattro o sei pezzi da unire a formare un cerchio o un ovale. \nPer il trenino giocattolo munito di motore sono usate diverse soluzioni meccaniche come la retrocarica o il motore a molla. Quelli pi\u00f9 recenti, muniti di motore elettrico, possono essere alimentati a pila oppure ad elettricit\u00e0 con la stessa tecnica utilizzata per il trenino elettrico."}
{"id": "699030", "revid": "599013", "url": "https://it.wikipedia.org/wiki?curid=699030", "title": "Insulina", "text": "Linsulina \u00e8 un ormone peptidico dalle propriet\u00e0 anaboliche, prodotto dalle cellule beta delle isole di Langerhans all'interno del pancreas; \u00e8 formata da due catene unite da due ponti solfuro: catena A di 21 amminoacidi e catena B di 30 amminoacidi. La sua funzione pi\u00f9 nota \u00e8 quella di regolatore dei livelli di glucosio ematico riducendo la glicemia mediante l'attivazione di diversi processi metabolici e cellulari. Ha inoltre un essenziale ruolo nella proteosintesi (sintesi proteica) assieme ad altri ormoni che sinergicamente partecipano a tale processo, tra cui l'asse GH/IGF-1, e il testosterone. L'ormone insulina ha anche funzione di lipogenesi, cio\u00e8 lo stoccaggio di lipidi all'interno del tessuto adiposo.\nFunzioni metaboliche.\nL'insulina stimola l'ingresso di glucosio nel citosol delle cellule di organi insulino-dipendenti legandosi ad un recettore esterno della membrana cellulare.\nTale funzione \u00e8 possibile grazie all'interazione dell'insulina col suo recettore presente sulla membrana cellulare, che promuove la fosforilazione su tre residui di tirosina del peptide IRS-1 situato nel citoplasma.\nIl peptide cos\u00ec fosforilato agevola la fosforilazione del glicerofosfolipide fosfatidilinositolo-4,5-bifosfato (PIP2), ad opera dell'enzima fosfatidilinositolo-3-chinasi (PI3K), in fosfatidilinositolo-3,4,5-trifosfato (PIP3), che attiva a sua volta la proteina insulino-sensibile PKB.\nLa fosforilazione effettuata da PKB inattiva l'enzima glicogeno-sintasi-chinasi 3 (GSK3), responsabile dell'inattivit\u00e0 della glicogeno-sintasi.\nTale enzima, stimolato cos\u00ec dall'insulina, agevola la formazione e l'allungamento delle molecole di glicogeno nel fegato e nei muscoli scheletrici attraverso l'unione di monomeri di glucosio. Di pari passo disincentiva il processo di demolizione del glicogeno da parte della glicogeno fosforilasi, privandola di un gruppo fosfato tramite un enzima fosfatasi.\nLa carenza di insulina, o la resistenza cellulare a questa, determina una carenza di glucosio-6-fosfato, necessario al processo intracellulare di glicolisi che sintetizza piruvato a partire dal glucosio.\nL'ossalacetato, insieme all'acetil-CoA, costituisce la base del ciclo di Krebs. L'eccesso di acetil-CoA, non pi\u00f9 utilizzabile per la condensazione del citrato, \u00e8 destinato alla via chetogenica per produrre energia liberando CoA-SH e corpi chetonici, responsabili della chetoacidosi diabetica.\nI suoi ormoni antagonisti sono il cortisolo (ormone alla base dell'insulinoresistenza), l'adrenalina, il glucagone, l'aldosterone e il GH. Gli ormoni che invece migliorano la sua azione sono il testosterone, il fattore di crescita insulino-simile e, in minor misura gli estrogeni (stimolano la sintesi della proteina, la transcortina, che lega e inibisce il cortisolo).\nQueste due catene derivano da un unico polipeptide da cui viene escisso il peptide C, corto frammento proteico, apparentemente privo di funzioni fisiologiche che, in quanto secreto insieme all'insulina, \u00e8 un utile indicatore della funzionalit\u00e0 insulare.\nL'insulina ha anche altre funzioni non meno importanti, infatti stimola le mitosi, la crescita della massa muscolare e ossea; contrariamente ad altri ormoni anabolizzanti, stimola anche la crescita della massa adiposa; aumenta il colesterolo LDL.\nL'insulina come ormone della saziet\u00e0.\nNel sistema nervoso centrale, soprattutto nei neuroni che costituiscono il centro ipotalamico per la saziet\u00e0, troviamo i recettori per l'insulina. Nell'encefalo, infatti, quest'ormone non regola il metabolismo del glucosio, ma regola l'assunzione di cibo in quanto attenua la sensazione di fame. Di conseguenza, quando una persona ha un basso livello di insulina (per esempio in un diabetico), tende a mangiare pi\u00f9 del dovuto, in quanto l'insufficiente azione dell'insulina non le fa percepire la saziet\u00e0, con maggiore facilit\u00e0 a diventare obesa.\nEffetti dell'insulina sulla proteosintesi.\nNormalmente, quando si citano le propriet\u00e0 dell'ormone insulina, viene trattata principalmente la funzione di abbassare i livelli ematici di zuccheri (glucosio) nel sangue, trasportandoli verso determinati tessuti che fungono da siti di stoccaggio o di riserva (tessuti insulino-dipendenti), ossia il tessuto muscolare scheletrico, il cuore, e il tessuto adiposo, e altri tessuti verso cui essa ha un'azione indiretta sulla captazione di glucosio. In realt\u00e0 l'insulina interviene in ogni caso con il semplice scopo di \"nutrire\" questi tessuti, anche in seguito all'introduzione di altri nutrienti, quali proteine (o amminoacidi e peptidi) e lipidi, e non solo con il compito di gestire un eventuale eccesso di zuccheri nel sangue.\nL'insulina ricopre un ruolo sulla sintesi proteica in sinergia con gli ormoni GH (o somatotropina), IGF-1 (o somatomedina c) e il testosterone. In seguito all'introduzione di proteine, gli amminoacidi che ne derivano sono in parte utilizzati per la sintesi proteica e in generale l'accrescimento. Molti degli amminoacidi possono stimolare l'insulina, ma il loro potere insulinogenico varia in base al tipo, ai livelli di glucosio, e alla mescolanza con esso (vedere amminoacidi insulinogenici). Amminoacidi misti e un pasto puramente proteico causano la produzione di insulina, ma meno rispetto ad un pasto puramente glucidico. La secrezione di tale ormone in seguito a un pasto proteico promuove l'uptake e lo stivaggio di amminoacidi sotto forma di proteine muscolari e contrasta la proteolisi (il catabolismo proteico), un processo che promuove l'utilizzo di amminoacidi a scopo energetico per gluconeogenesi, principalmente durante il digiuno.\nTuttavia, contrariamente a quanto riportato in molti testi, il ruolo principale dell'insulina \u00e8 ridurre il catabolismo proteico ricoprendo in realt\u00e0 un ruolo minore nella sintesi proteica, anche se alcuni studi hanno evidenziato il contrario. Altre evidenze suggeriscono che incrementare l'insulina senza incrementare contemporaneamente la disponibilit\u00e0 di amminoacidi tende a ridurre la sintesi proteica a causa di una riduzione delle concentrazioni di amminoacidi ematici. Invece gli amminoacidi derivanti dalle proteine alimentari sembrano esercitare il loro effetto principale nell'incremento della sintesi proteica, con minimi effetti sul catabolismo proteico, anche se non tutti gli studi hanno confermato questo effetto.\nLe proteine stimolano sia la secrezione di GH che di insulina. Entrambi a loro volta favoriscono la produzione di IGF (\"Fattore di crescita insulino-\"\n\"simile\"); in particolare l'IGF-1 \u00e8, tra le somatomedine, quello che provoca l'aumento della massa magra (sebbene le propriet\u00e0 anaboliche vengano attribuite al GH, \u00e8 in realt\u00e0 l'IGF-1 il responsabile di tale effetto, che tuttavia \u00e8 strettamente dipendente dal GH). Allo stesso tempo, il GH, il quale non \u00e8 direttamente coinvolto nell'anabolismo proteico, ma piuttosto nella capacit\u00e0 di incremento di IGF, assieme al glucagone previene l'ipoglicemia (sono ormoni iperglicemizzanti) causata dall'insulina in assenza di carboidrati, innescando la lipolisi. In seguito all'introduzione di sole proteine/amminoacidi, la concentrazione plasmatica di glucosio non pu\u00f2 essere mantenuta perch\u00e9 non vi \u00e8 introduzione di glucosio con il pasto stesso, quindi devono essere secreti ormoni iperglicemizzanti, in primis il glucagone, per stabilizzare i livelli di glucosio nel sangue grazie alla glicogenolisi epatica e la gluconeogenesi.\nDunque insulina e GH (cos\u00ec come il glucagone) non sono sempre antagonisti, ma hanno un'azione sinergica di rilievo in seguito all'introduzione di sole proteine sulla proteosintesi e sul mantenimento dell'omeostasi glicemica. Anzi, solo la loro secrezione contemporanea favorisce la crescita, poich\u00e9 ognuno di essi (in realt\u00e0 l'IGF-1, solo mediato dal GH) svolge una specifica attivit\u00e0 distinta da quella dell'altro, stivando una diversa selezione di amminoacidi. Invece, in assenza di introduzione proteica, l'azione del GH non pu\u00f2 tradursi in anabolismo proteico, poich\u00e9 questa azione \u00e8 svolta dall'insulina e IGF-1. Nei casi di digiuno, quando la secrezione di GH avviene senza la sinergia di questi ultimi, esso svolge altri ruoli metabolici tra cui la lipolisi, ma non la proliferazione dei tessuti.\n\u00c8 la somministrazione di carboidrati che determina un reale antagonismo tra GH (e glucagone) e insulina. I carboidrati infatti stimolano fortemente l'insulina con lo scopo di controllare il livelli glicemici e gestire un eventuale eccesso, mentre il GH e il glucagone vengono inibiti, poich\u00e9 non devono antagonizzare l'effetto ipoglicemizzante dell'insulina a causa dell'abbondanza di glucosio, ma al contrario, l'effetto dell'insulina non contrastato, causa un facile accumulo dell'eccesso di carboidrati sotto forma di glicogeno e trigliceridi. L'insulina quindi causa lipogenesi se in presenza di glucidi, o glucidi mescolati ad altri nutrienti, mentre le sole proteine non la inducono all'accumulo di grasso, ma anzi al dimagrimento.\nStoria.\nLa storia dell'insulina \u00e8 legata allo scienziato rumeno Nicolae Constantin Paulescu, nato a Bucarest il 30 ottobre 1869 e morto nella stessa citt\u00e0 il 17 luglio del 1931. Nel 1916, Nicolae Paulescu sviluppa un estratto di liquido pancreatico, lo inietta ad un cane diabetico, con l'effetto di normalizzare la glicemia del sangue dell'animale. Dovette interrompere gli esperimenti per lo scoppio della prima guerra mondiale. Nel 1921 pubblic\u00f2 per la prima volta i suoi studi a Bucarest con la ricerca \"Research on the Role of the Pancreas in Food Assimilation\".\nPaulescu, l'anno successivo, per la precisione il 10 aprile del 1922, ottiene il brevetto per la scoperta della Pancreina. Nel febbraio del 1922, quindi oltre otto mesi dopo, due ricercatori dell'Universit\u00e0 di Toronto, il dottor Frederick Grant Banting ed il biochimico John James Richard Macleod pubblicano sul \"Journal of Laboratory and Clinical Medicine\" un saggio sui risultati positivi, nella normalizzazione dei livelli glicemici, ottenuti su un cane diabetico con l'uso di un estratto pancreatico acqueo. Si apre una lunga discussione perch\u00e9 i due ricercatori sembrano aver semplicemente messo in pratica ci\u00f2 che Paulescu ha scritto nei suoi lavori precedenti ed in particolare nel saggio del 22 giugno dell'anno precedente. I due studiosi, infatti, fanno espresso riferimento a quell'articolo scientifico e dichiarano solo di confermare i rivoluzionari risultati ottenuti da Paulescu.\nNel 1923, il comitato per il Nobel di Stoccolma assegna il Premio per la Fisiologia e la Medicina a Banting e Macleod, ignorando del tutto il lavoro e le ricerche di Paulescu. Tutte le contestazioni e suoi nuovi lavori pubblicati sugli \"Archives Internationales de Physiologie\" sono inutili.\nLo scienziato Ion Pavel, negli anni settanta, in pieno regime comunista romeno, rese pubblica una lettera del 15 ottobre 1969 ricevuta da Charles H. Best, un collaboratore di Banting e Macleod, nella quale si ammette che i due vincitori del Nobel non avevano fatto altro che riprodurre in laboratorio le ricerche di Paulescu.\nIl nome \"insulin\" fu coniato da Edward Albert Sharpey-Schafer nel 1916 per un'ipotetica molecola prodotta dall'isola pancreatica, Isole di Langerhans (dal latino \"insula\") che controllano il metabolismo del glucosio. Sconosciuto a Sharpey-Schafer, Jean de Meyer introdusse un nome similare \"insuline\" nel 1909 per la stessa molecola.\nStudi sul DNA.\nGrazie all'avvento dell'era biotecnologica \u00e8 possibile produrre l'insulina tramite modificazione enzimatica dell'insulina prodotta dal maiale o tramite tecnologia del DNA ricombinante in sistemi batterici.\nL'insulina si ottiene con la tecnologia del DNA ricombinante dal 1982, quando negli Stati Uniti fu messo a punto un sistema batterico in \"E. coli\". L'insulina \u00e8 collegata al primo brevetto e al primo farmaco biotecnologico, messo in commercio.\nLa strategia di clonazione prevede la produzione delle catena A e B separatamente.\n\u00c8 stata sintetizzata l'informazione per la catena A, fondendo la sequenza nucleotidica con il gene \"lacZ\" nel plasmide pBR322, vettore di clonazione in \"E. coli\". nel punto di fusione tra \"lacZ\" e l'informazione relativa alla catena A \u00e8 stato inserito il codone codificante l'amminoacido metionina.\nLa catena B \u00e8, invece, stata sintetizzata in due tempi: prima \u00e8 stata sintetizzata la porzione N-terminale con procedimento analogo a quello seguito per la catena A; poi \u00e8 stata sintetizzata la porzione C-terminale con lo stesso procedimento.\nIn seguito all'espressione di tali geni in E. coli si sono isolati i frammenti codificanti la catena, sono stati fusi col gene \"lacZ\" inserendo nel punto di fusione l'amminoacido metionina.\nL'utilizzo del sistema \"lacZ\"/beta-galattosidasi ha numerosi vantaggi:\nI due peptidi vengono trattati quindi con bromuro di cianogeno, un agente chimico capace di scindere i peptidi con taglio proteolitico in corrispondenza dell'amminoacido metionina. Non resta, quindi, che purificare i prodotti di sintesi e di mescolare le due catene, permettendo la formazione dei ponti disolfuro, ponendo la soluzione equimolare delle due catene in blande condizioni di ossidazione, per favorire la formazione di ponti S-S.\nInoltre, l'insulina in soluzione \u00e8 in equilibrio tra forma dimerica ed esamerica. In presenza di zinco assume forma esamerica, diventando un complesso cristallino od amorfo pi\u00f9 stabile ma insolubile, quindi di pi\u00f9 lento assorbimento. La forma cristallina viene assorbita pi\u00f9 lentamente ed \u00e8 nota come \"insulina ultralenta\" e la sua azione appare dopo circa 36 ore; la forma amorfa \u00e8 nota come \u201cinsulina semilenta\u201d, viene assorbita pi\u00f9 rapidamente e la sua azione ha una durata di soli 12-16 ore.\nDiversi produttori presentano diverse forme commerciali, differenti in composizione e modalit\u00e0 di azione:\nTuttavia, la sintesi mediante l'utilizzo di batteri \u00e8 molto scomoda, per diversi motivi. Primo tra tutti la difficolt\u00e0 di assemblaggio (con conseguente bassa resa) delle due catene, dato che questi microorganismi, essendo procarioti, non possiedono tutto il macchinario di modificazione e secrezione necessario per una proteina caratteristica degli eucarioti superiori. E poi vi sono gli alti costi per la sua purificazione.\nTutto ci\u00f2 pu\u00f2 essere aggirato utilizzando i lieviti come organismi bio-reattori: essendo eucarioti, quindi provvisti di reticolo endoplasmico e apparato del Golgi altamente sviluppati, non avranno problemi ad assemblare correttamente e a secernere la proteina d'interesse.\nInsulinemia.\nL'insulinemia \u00e8 la quantit\u00e0 di insulina nel sangue. I valori sono variabili in relazione alle assunzioni di cibo (aumentano) e al digiuno (diminuiscono). Secrezione a digiuno circa 1 unit\u00e0 all'ora, che corrisponde a 40 microgrammi per ora. Inoltre la quantit\u00e0 di insulina contenuta nel circolo portale \u00e8 maggiore di quella contenuta nel circolo periferico, circa 4\u00a0ng/ml contro 0,5\u00a0ng/ml.\nFino agli inizi degli anni 1980, 20 milioni di diabetici in tutto il mondo potevano accedere solamente all'insulina animale, prodotta da organi (pancreas) bovini e suini. Questo processo, dispendioso e ingombrante, riusciva a ottenere un prodotto poco ideale per il paziente dato che a lungo termine l'insulina animale \u00e8 tossica all'organismo umano per motivi immunologici, causando malattie a livello epatico e effetti collaterali quali cecit\u00e0, in alcuni casi persino la morte.\nLa sintesi d'insulina umana \u00e8 stata possibile svolgendo un processo simile alla fermentazione usata per fare gli antibiotici e tecniche di DNA ricombinante.\nLa prima dose d'insulina sintetica prodotta grazie a tecniche d'ingegneria genetica \u00e8 stata realizzata nel 1977 da Herbert Boyer utilizzando degli \"Escherichia coli\". Grazie alla collaborazione con la Genentech fondata da Boyer, Eli Lilly \u00e8 arrivata nel 1982 a vendere la prima insulina umana biosintetica disponibile in commercio con il marchio Humulin. La stragrande maggioranza d'insulina attualmente utilizzata nel mondo \u00e8 ora una biosintesi ricombinante d'insulina \"umana\" o di suoi analoghi.\nAnche in campo medico si deve riconoscere l'enorme passo in avanti: uno dei vantaggi di produrre insulina con il metodo del DNA ricombinante \u00e8 quello di ridurre la dipendenza dalle ghiandole animali e contemporaneamente realizzare un prodotto chimicamente identico all'insulina umana, che elimina o comunque riduce notevolmente le reazioni allergiche nei pazienti affetti da diabete.\nAvvertenze.\n\"Conservazione:\" conservare i flaconi o presidi nuovi non utilizzati dell'insulina a temperature comprese fra 2 e 8\u00a0\u00b0C. In condizioni di refrigerazione la durata delle formulazioni di insulina varia dai 30 giorni ai due anni. Evitare di congelare le preparazioni; nel caso l'insulina deve essere scartata e non pu\u00f2 essere somministrata. Per l'insulina in uso questa va mantenuta a temperatura ambiente, comunque non superiore ai 25\u00a0\u00b0C, l'insulina mantiene la sua efficacia fino a 6 settimane."}
{"id": "699032", "revid": "767487", "url": "https://it.wikipedia.org/wiki?curid=699032", "title": "Numero di trasporto", "text": "Il numero di trasporto, simboleggiato dalla lettera minuscola t, indica la frazione di corrente elettrica trasportata da un catione o un anione, derivati dalla dissociazione ionica di un elettrolita, rispetto alla corrente trasportata da tutti gli ioni presenti nell'elettrolita.\nDalla definizione data, consegue che la conduttivit\u00e0 ionica equivalente limite, simboleggiata con \u039b0, di un elettrolita binario \u00e8 legata sia al \"numero di trasporto a diluizione infinita\" del catione, t0+, sia al numero di trasporto a diluizione infinita dell'anione, t0-. Matematicamente, la relazione \u00e8 espressa nella forma:"}
{"id": "699036", "revid": "16953", "url": "https://it.wikipedia.org/wiki?curid=699036", "title": "Baccello", "text": "Il baccello \u00e8 il frutto delle leguminose o anche la sola parte che fa da contenitore ai semi delle stesse. \u00c8 formato da un carpello che racchiude i semi. A maturit\u00e0, il baccello si apre in corrispondenza delle due strozzature (dorsale e ventrale), rilasciando i semi.\nForme dialettali.\nIn Toscana il baccello designa il frutto della fava (termine che in questa regione indica invece sia il membro virile che una persona non molto intelligente o furba).\nAltri significati.\nIn senso figurato.\nNel dialetto toscano la parola indica una persona poco intelligente o non furba.\nIn antiquariato e in architettura.\n\u00c8 chiamato baccello un elemento ornamentale usato per sottolineare modanature in mobili antichi (cassapanca, stipo, armadio, bancone) e in grandi piatti antichi ornamentali ed \u00e8 tipico, in architettura, dello stile classico. Molto usato negli arredi del Cinquecento toscano, \u00e8 composto da un incavo in cui \u00e8 inserito un elemento che ha la forma di guscio stilizzato di legume. Il baccello non si utilizzava da solo, ma sempre in serie. Da baccello derivano i termini \"baccellatura\" e \"baccelliera\"."}
{"id": "699037", "revid": "123704403", "url": "https://it.wikipedia.org/wiki?curid=699037", "title": "Norbert Bisky", "text": "\u00c8 considerato uno dei pi\u00f9 importanti artisti tedeschi contemporanei e rappresentante della pittura figurativa del XXI secolo.\nVita ed opere.\nNorbert Bisky \u00e8 cresciuto nella RDT. La fine dei suoi anni scolastici coincideva con la caduta del muro di Berlino. Nel 1993 ha visitato la \"Freie Kunstschule Berlin\" e ha deciso di dedicarsi allo studio dell'arte.\nBisky studi\u00f2 dal 1994 al 1999 alla \"Hochschule der K\u00fcnste\" con Georg Baselitz, frequent\u00f2 la \"Salzburger Sommerakademie\" nella classe di Jim Dine e fin\u00ec uno studio del maestro con Baselitz nel 1999.Suo padre Lothar \u00e8 leader insieme a Lafontaine del partito Die Linke.\nEsposizioni.\n2021\n2020\n2019\n2018\n2017\n2016\n2015\n2014\n2013\n2012\n2011\n2010\n2009\n2008\n2007\n2006\n2005\n2004\n2003\n2002\n2001"}
{"id": "699041", "revid": "1652635", "url": "https://it.wikipedia.org/wiki?curid=699041", "title": "Orzo (alimento)", "text": "L'orzo \u00e8 un cereale, impiegato come alimento, ottenuto dalle cariossidi dell'\"Hordeum vulgare\" (Graminacee), utilizzate come tali oppure trasformate.\nStoria.\nL\"'Hordeum vulgare\", da quanto ne sappiamo, era gi\u00e0 coltivato in Medio Oriente nel VII millennio a.C. e poi fu diffuso, grazie ai commerci, in tutto il mondo. La resa di questo cereale della famiglia Poaceae, genere \"Hordeum,\" \u00e8 in forte aumento anche se risente ancora della bassa resistenza all'allettamento.\nQuesto cereale, oltre che per la granella d'alimentazione, viene coltivato per il foraggio, ovvero per l'alimentazione degli animali da allevamento, e inoltre viene utilizzato nell'industria degli alcolici gi\u00e0 dai tempi dell'antico Impero romano.\nUtilizzo.\nIn commercio si trovano due tipi di orzo:\nL'orzo mondo o mondato o decorticato, che richiede una lunga cottura e un ammollo preventivo.\nL'orzo perlato che subisce un processo di raffinazione (simile alla sbiancatura del riso) atto a rimuovere la parte pi\u00f9 esterna. Pu\u00f2 essere utilizzato senza ammollo preventivo e la cottura \u00e8 pi\u00f9 breve.\nL'utilizzo dell'orzo abbraccia diversi settori:\nZootecnica.\nDopo il mais, l'orzo \u00e8 il principale cereale destinato ad usi zootecnici. In questo caso l'impiego pu\u00f2 riguardare la granella tal quale, senza alcun trattamento, oppure come mangime opportunamente trattato. Un impiego di secondaria importanza \u00e8 l'insilamento, che riguarda in questo caso la pianta intera raccolta a maturazione cerosa."}
{"id": "699042", "revid": "63756", "url": "https://it.wikipedia.org/wiki?curid=699042", "title": "Convenzione di Parigi (1904)", "text": "La Convenzione di Parigi fu firmata fra Francia e Spagna il 3 ottobre 1904.\nLa convenzione regol\u00f2 di comune accordo i confini fra i possedimenti spagnoli e francesi nel sud del Marocco e nell'allora Sahara Spagnolo.\nI punti salienti si possono riassumere:\nLa Convenzione di Madrid segu\u00ec il precedente Trattato di Parigi e conferm\u00f2 la stretta collaborazione fra le due potenze coloniali."}
{"id": "699047", "revid": "767487", "url": "https://it.wikipedia.org/wiki?curid=699047", "title": "The Stunned Guys", "text": "Gli Stunned Guys sono un gruppo musicale italiano che produce tracce hardcore.\nBiografia.\nIl gruppo nasce a Seggiano una frazione di Pioltello (MI) nel 1993 ed \u00e8 composto da Gabriele Mori, Gianluca Rossi (Giangy) e poco pi\u00f9 avanti da Massimiliano Monopoli (Maxx). Il primo anno di attivit\u00e0 fu molto difficile, in quanto i mezzi erano veramente pochi (disponevano infatti di un solo computer e di un campionatore).\nIn seguito a discussioni interne Gabriele lascia quasi subito il gruppo che rimane cos\u00ec composto solo da Giangy e Maxx.\nNonostante l'intenso lavoro notturno in una cantina in viale Sarca a Milano a creare pezzi, le risposte alle demo mandate nei Paesi Bassi erano sempre negative. Ma alla fine arriva finalmente la telefonata di Paul Elstak, che mette a disposizione il suo studio di registrazione per mixare gli ultimi pezzi da loro creati.\nIl loro primo disco si chiama \"NIDRA ep\" seguito subito da \"AMITRAZ 21%\". Gli Stunned Guys ottengono subito un ottimo riscontro di pubblico e da qui in avanti il successo \u00e8 crescente: molte sono le collaborazioni con i migliori artisti del settore e notevole \u00e8 la richiesta delle loro performance nei rave di tutta casa loro.\nNel 1995 gli Stunned Guys fondano la Traxtorm Records, prima etichetta italiana di musica hardcore, che dopo innumerevoli sforzi \u00e8 riuscita a promuovere il genere in tutta Italia. Grazie ai numerosi demo che arrivano ogni giorno sulla scrivania del duo, la Traxtorm ha scoperto numerosi nuovi giovani produttori italiani, che hanno poi imposto il loro sound nel mondo: Impulse Factory, Tommyknocker, Art of Fighters, The Reactor e Core Pusher.\nSono inoltre i creatori della compilation \"Always hardcore\", arrivata ora al vol. 23, che raccoglie i migliori successi hardcore del momento.\nL'8 aprile del 2009 Giangy decide di abbandonare il progetto The Stunned Guys, decisione non annunciata prima e che ha provocato reazioni negative presso i fan; Maxx annuncia che continuer\u00e0 a portare avanti comunque il gruppo da solo.\nDal 14 settembre 2009 presentano e mixano Hardcore Italia, prima trasmissione di techno hardcore dell'emittente radiofonica m2o, nonch\u00e9 prima trasmissione nazionale dedicata a questo genere musicale."}
{"id": "699051", "revid": "74801", "url": "https://it.wikipedia.org/wiki?curid=699051", "title": "Arnaud Michel d'Abbadie", "text": "Biografia.\nNato a Dublino da padre francese e madre irlandese, ricevette insieme al fratello maggiore Antoine Thomson d'Abbadie un'accurata istruzione scientifica.\nVisse fino al 1837 in Algeria e insieme al fratello si mise in viaggio nel febbraio 1838 per Massaua. I due visitarono numerose regioni dell'Etiopia, tra cui le poco conosciute (all'epoca) regioni di Ennarea e di Kaffa. Rientrati in Francia nel 1848, iniziarono quindi a preparare i materiali raccolti in viaggio per le loro pubblicazioni.\nAttivit\u00e0 e onorificenze.\nNel 1850 ricevette la Medaglia grande della Societ\u00e0 Geografica di Parigi."}
{"id": "699052", "revid": "15756", "url": "https://it.wikipedia.org/wiki?curid=699052", "title": "Piazza San Pier Maggiore", "text": "Piazza San Pier Maggiore, detta anche di San Pierino, \u00e8 una piazzetta del centro storico di Firenze, vicino a piazza Santa Croce. Vi immettono la volta di San Piero, borgo degli Albizi, via di San Pier Maggiore e via Matteo Palmieri.\nStoria e descrizione.\nLa denominazione reca memoria di come un tempo si affacciasse sulla piazza l'antica chiesa di San Pietro (in ambito toscano sovente indicato come Piero), dalla quale prendeva il nome anche la porta che da questo lato della citt\u00e0 si apriva lungo le mura della penultima cerchia. La chiesa, con l'annesso monastero femminile benedettino, era tra le principali fra le fiorentine per grandezza e ricchezza di opere d'arte: consacrata nel 1067 e quindi tra le pi\u00f9 antiche della citt\u00e0, era stata ristrutturata grazie alla munificenza di Luca degli Albizi su progetto di Matteo Nigetti nel 1638 e quindi abbattuta nel 1783 perch\u00e9 creduta pericolante. Del suo originario prospetto sulla piazza, cos\u00ec come del carattere dello spazio, documenta una nota incisione di Giuseppe Zocchi del 1744. Attualmente permane a qualificare lo spazio il loggiato antistante la facciata, che fa da quinta a civili abitazioni sorte all'interno del perimetro dell'edificio religioso e in parte allineate lungo via di San Pier Maggiore, aperta in corrispondenza della navata centrale della chiesa e alla quale si accede da quella che era l'arcata centrale del loggiato di Matteo Nigetti.\nLa piazza ha carattere popolare (si direbbe ancora in parte legato alla destinazione a mercato di quest'area), con numerose attivit\u00e0 commerciali, trattorie e luoghi di ritrovo.\nVia San Pier Maggiore.\nStrettamente collegata alla piazza \u00e8 anche la via di San Pier Maggiore, che la collega via Giuseppe Verdi. Il loggiato antistante l'antica facciata della chiesa fa da quinta a civili abitazioni sorte all'interno del perimetro dell'edificio religioso e in parte allineate proprio lungo via di San Pier Maggiore, aperta dopo le distruzioni in corrispondenza della navata centrale della chiesa.\nVia delle Badesse.\nAnalogamente a via San Pier Maggiore, via delle Badesse \u00e8 caratterizzata dall'edilizia popolare nata a fine Settecento sulle vestigia del monastero benedettino. Via delle Badesse, che prende il nome dalle badesse del monastero che per il loro prestigio e importanza venivano dette le \"spose del vescovo\". Quando un nuovo vescovo prendeva infatti possesso dell'arcidiocesi veniva fatta una particolare cerimonia, che aveva come protagonista la badessa di San Pier Maggiore e alcuni membri delle pi\u00f9 importanti famiglie residenti in questa zona. Il vescovo entrava in citt\u00e0 dalla parte di San Pier Maggiore, accompagnato dai componenti della famiglia Del Bianco come palafrenieri (e poi, dopo la loro estinzione, dei Pazzi). Arrivati davanti alla chiesa si accomodava su un trono accanto a un altro dove stava seduta la badessa del monastero. Il membro maggiore della famiglia Albizi reggeva allora la mano della badessa dove il vescovo infilava un anello, come simbolo della sua unione con la Chiesa fiorentina. Seguiva un banchetto e una processione del vescovo verso il duomo e il palazzo arcivescovile, dove nel frattempo la badessa aveva fatto arrivare con un'altra processione un letto simbolico parato di damasco rosso.\nLa strada fu ricavata attraverso il chiostro del monastero (come si vede nella pianta del Buonsignori) e conduce da via San Pier Maggiore a via dei Pandolfini, in corrispondenza del portale dell'oratorio di San Niccol\u00f2 del Ceppo.\nLapidi.\nSul basso edificio che affianca la torre di Corso Donati dal lato della piazza \u00e8 un bando dei Capitani di Parte del 1639, gi\u00e0 trascritto da Francesco Bigazzi, che ingiunge \"che nessuno ortolano o altri possa star a vendere robbe di sorte alcuna su la piazza di S. Pier Maggiore cominciando dal luogo dove sar\u00e0 affissa la presente proibizione\". \u00c8 un riferimento al mercato che si teneva in via Matteo Palmieri e adiacenze, come testimoniano ancora le lapidi di \"confine di mercato\" in vari angoli di questa zona. \u00c8 curioso che la piazza oggi sia uno dei pochi luoghi del centro in cui il Comune ha autorizzato oggi la presenza fissa di una bancherella di ortolano, nei pressi dell'arco di San Pierino.\nLa trascrizione completa \u00e8: \u00abLi molto illustri signori Capitani di Parte della citt\u00e0 di Firenze per ornamento della citt\u00e0 e reverenza del culto divino (con riferimento alla vicina chiesa di San Pier Maggiore) probiscono che nessun ortolano o altri [venditori ambulanti] possa[no] stare a vendere robe di sorte alcuna sulla piazza di San Pier Maggiore cominciando dal luogo dove sar\u00e0 affissa la presente proibizione, sotto pena d'uno scudo e della cattura e tutto datosi nella parte a d\u00ec 20 di giugno 1634\u00bb.\nTabernacoli.\nSull'angolo della casa dei Corbizi con borgo Albizi 21r-23r \u00e8 un busto in marmo raffigurante la Vergine, con l'iscrizione \"Alessandro di Filippo Nanini faciebat 1596\", gi\u00e0 trascritta da Francesco Bigazzi. Sulla base della testimonianza di Filippo Baldinucci, che l'immagine un tempo dovette essere oggetto di particolare attenzione, tanto da essere arricchita da due angeli dipinti a fresco da Bartolomeo Fontebuoni, oggi non pi\u00f9 esistenti."}
{"id": "699053", "revid": "775372", "url": "https://it.wikipedia.org/wiki?curid=699053", "title": "Etnocidio", "text": "In antropologia con etnocidio s'intende la distruzione, attraverso l'imposizione forzata, di tutte quelle pratiche, costumi, schemi mentali propri della cultura di un'etnia.\nIl concetto fu elaborato da Robert Jaulin.\nPer Pierre Clastres l'etnocidio \u00e8 la distruzione sistematica dei modi di vita e di pensiero differenti ai quali viene imposta la distruzione.\nIl trattamento degli uiguri da parte della Cina nello Xinjiang \u00e8 stato definito un etnocidio."}
{"id": "699055", "revid": "1745361", "url": "https://it.wikipedia.org/wiki?curid=699055", "title": "Echione (Sparti)", "text": "Echione () \u00e8 un personaggio della mitologia greca, nato dai denti di drago seminati da Cadmo.\nEtimologia del nome.\nIl nome Echione (greco antico: \u1f18\u03c7\u03af\u03c9\u03bd, gen.: \u1f18\u03c7\u03af\u03bf\u03bd\u03bf\u03c2), deriva da \u1f14\u03c7\u03b9\u03c2 \"\u00e8chis\" \"vipera\".\nMitologia.\nQuando Cadmo uccise il drago che abitava il territorio dove sarebbe sorta la citt\u00e0 di Tebe, semin\u00f2 i suoi denti nella terra. Da ognuno di essi spunt\u00f2 un guerriero che and\u00f2 a formare l'esercito degli Sparti. Cadmo li convinse a combattere tra loro fino a che non ne sopravvissero cinque, ai quali chiese d'aiutarlo a costruire la Cadmea, la rocca difensiva della nuova citt\u00e0 di Tebe.\nEchione spos\u00f2 poi la figlia di Cadmo, Agave, e dalla loro unione nacquero un maschio, Penteo, futuro re di Tebe, e una femmina, Epiro. \nSi dice che abbia dedicato un tempio a Cibele in Beozia."}
{"id": "699056", "revid": "149485", "url": "https://it.wikipedia.org/wiki?curid=699056", "title": "Trattato di Parigi (1900)", "text": "Il trattato di Parigi fu concluso fra Francia e Spagna nella citt\u00e0 di Parigi il 27 giugno 1900. Regol\u00f2 i confini fra i possedimenti spagnoli del R\u00edo de Oro e quelli francesi confinanti.\nIl punto saliente fu definire il confine fra il R\u00edo de Oro a sud e a est e il possedimento francese che attualmente \u00e8 lo stato mauritano. Successivamente nel 1912 nella convenzione di Madrid vi fu un ritocco con la cessione della futura colonia de La Guera alla Spagna. L'accordo bilaterale fu il primo dopo la Conferenza di Berlino del 1885."}
{"id": "699058", "revid": "32116", "url": "https://it.wikipedia.org/wiki?curid=699058", "title": "Serious Sam - The First Encounter", "text": ""}
{"id": "699061", "revid": "1718925", "url": "https://it.wikipedia.org/wiki?curid=699061", "title": "Sileno", "text": "Sileno (), oppure Seileno (), \u00e8 un personaggio della mitologia greca e corrisponde al vecchio dio rustico della vinificazione e dell'ubriachezza antecedente a Dioniso.\nAspetto.\nDall'aspetto di un anziano calvo, corpulento e peloso era spesso raffigurato con attributi animaleschi.\nDisprezzava i beni terreni, aveva i doni di straordinaria saggezza e della divinazione.\nGenealogia.\nNonno di Panopoli scrive che sia stato generato da Gaia mentre secondo altri autori \u00e8 figlio di Pan e di una ninfa.\nServio Mario Onorato sostiene che sia figlio di Hermes.\nCon la ninfa Melia gener\u00f2 Folo e Dolione e secondo Nonno di Panopoli lui solo \u00e8 il padre dei Silenoi.\nMitologia.\nEra lo spirito della danza della spremitura dell'uva sul torchio ed il suo nome deriva dalle parole \"sei\u00f4\", \"muoversi avanti e indietro\" e \"l\u00eanos\" \"il trogolo del vino\".\nRicevette in cura da Ermes il piccolo Dioniso e lo fece allattare dalla ninfa Nisa in una grotta sul monte Nisa.\nAnni dopo, mentre accompagnava Dioniso in un viaggio attraverso la Frigia, Sileno si perse e fu ritrovato da re Mida che lo tratt\u00f2 in modo ospitale e gli diede una guida in grado di indicargli la strada da seguire per ricongiungersi alla carovana.\nSecondo gli autori latini, da Sileno discendono le trib\u00f9 dei Satiri e delle ninfe.\nA volte veniva moltiplicato in una triade od in un grande gruppo (i Silenoi) o veniva spesso identificato con un numero di altre divinit\u00e0 rustiche minori come Hekateros (il nonno del Satiei) od Oreads, od anche Nysos e Lamos (che in alcuni casi sono citati come i genitori adottivi ed alternativi di Dioniso).\nAltre sue identificazioni sono Aristaios (il dio dei pastori), Oreios (un altro padre adottivo di Dioniso), l'essere padre degli Hamadryades, di Pyrrhichus, di un Curete della danza rustica ed il satiro Marsia che suona il flauto.\nI \"Silenoi\".\nI Sileni (anche \"Silenoi\") sono figure della mitologia greca, divinit\u00e0 minori dei boschi, di natura selvaggia e lasciva, imparentati con i Centauri e nemici dell'agricoltura.\nMolto spesso assimilati ai Satiri, tanto che il termine sileno viene anche usato per indicare un satiro anziano e sono chiamati anche Papposileni.\nSocrate.\nIn un celebre passo platonico Alcibiade, intervenuto al simposio filosofico in onore di Agatone, in preda all'ebbrezza, dichiara il suo amore intellettuale per Socrate. Per far questo esordisce proprio associando l'aspetto esteriore e interiore del filosofo a certe raffigurazioni scultoree di Sileno in vendita nei mercati, che, una volta aperte, svelano al loro interno un'immagine divina. E descrive il turbamento generato dall'ascolto delle parole di Socrate alle melodie dell'aulos di Marsia.\nNietzsche.\nIn \"La nascita della tragedia\" di Friedrich Nietzsche, Sileno \u00e8 individuato come portatore della saggezza dionisiaca, ovvero del senso tragico dell'esistenza, celato dai greci stessi attraverso l'apollineo.\nEgli cita l'incontro di re Mida con Sileno: "}
{"id": "699064", "revid": "125329097", "url": "https://it.wikipedia.org/wiki?curid=699064", "title": "Nigeria", "text": "La Nigeria (: ), ufficialmente Repubblica Federale della Nigeria (in inglese: \"Federal Republic of Nigeria\"), \u00e8 uno Stato dell'Africa centro-occidentale, il pi\u00f9 popoloso del continente. Confina con il Benin ad ovest, il Ciad a nord-est, il Camerun ad est, il Niger a nord e nord-ovest; si affaccia sull'oceano Atlantico nel golfo di Guinea. Settimo Stato al mondo per popolazione, fa parte del Commonwealth delle nazioni. Le principali citt\u00e0, oltre all'attuale capitale Abuja (dal 1991) e a quella precedente, Lagos, sono: Abeokuta, Ibadan, Port Harcourt, Enugu, Kano, Kaduna, Jos e Citt\u00e0 del Benin.\n\u00c8 una repubblica presidenziale di tipo federale comprendente 36 Stati. Il territorio nigeriano \u00e8 abitato sin dal 9.000 a.C. ed \u00e8 stato denominato Nigeria da Flora Shaw, futura moglie del Barone Lugard, nel XIX secolo. Dal punto di vista religioso la popolazione si divide in parti uguali tra cristiani e musulmani. L'economia dello Stato \u00e8 in forte crescita, come dimostrano i dati del Fondo Monetario Internazionale del 2008 e del 2009. Nel 2012 il PIL \u00e8 stato di 453 miliardi di dollari, superando il PIL del Sudafrica, fermo a 384 miliardi di dollari.\nGeografia fisica.\nMorfologia.\nLa Nigeria si trova nel Golfo di Guinea, nell'Africa occidentale. Le citt\u00e0 principali sono concentrate nelle pianure del sud. La parte centrale del paese \u00e8 formata da colline e altopiani. A nord \u00e8 prevalentemente occupata da pianure aride. I paesi confinanti sono Benin, Niger, Ciad e Camerun.\nIl territorio ha una struttura piuttosto semplice; esso corrisponde a un antico piano che ha le sue parti eminenti nella sezione centro-settentrionale, dove affiorano, su vaste superfici, le formazioni cristalline archeozoiche dello zoccolo africano. Queste zone rilevate, che si configurano come una sorta di altopiano non molto elevato, rappresentano i resti di un antico rilievo via via spianato dall'erosione, che ha subito dei ringiovanimenti nel Cenozoico, quando si sono delineate o definite le depressioni che completano il quadro del territorio nigeriano, come riflesso del pi\u00f9 vasto assestamento crostale del continente africano. Esse sono: quella meridionale affacciata alla costa, quella percorsa dal Niger e quella del suo affluente Benue, infine quella settentrionale che rientra nella depressione continentale interna del Ciad. In queste aree depressionarie le formazioni archeozoiche sono coperte da strati sedimentari dovuti alle ingressioni periodiche del mare: sono particolarmente rappresentate da depositi del Cretaceo nelle sezioni centrali (depressioni del Niger e del Benue), da coltri del Cenozoico nella fascia meridionale e infine da formazioni recenti nelle aree marginali sia a nord, nel bacino ciadiano, sia a sud, nella fascia costiera.\nIl quadro geografico della Nigeria si completa con le formazioni vulcaniche, la cui origine \u00e8 legata agli stessi assestamenti crustali gi\u00e0 ricordati, presenti soprattutto nella sezione centrale del Paese, dove l'altopiano di Jos (o di Bauchi, 1.781\u00a0m) costituisce la parte pi\u00f9 elevata del territorio nigeriano insieme con le dorsali pi\u00f9 orientali (Monti Shebshi, 2.042\u00a0m). Dal punto di vista morfologico la Nigeria ha caratteristiche tipicamente africane, cio\u00e8 profili maturi, aperti, rotti qua e l\u00e0 dalle eminenze di antichi rilievi residuali, da isolate alture granitiche, da antiche scarpate d'erosione. L'unica zona accidentata \u00e8 quella centrale compresa tra il Niger e il Benue, il gi\u00e0 ricordato Altopiano di Jos, solcato dalle valli che si irradiano verso le depressioni circostanti. Superfici estremamente piatte si hanno a nord, dove si trovano dune sabbiose fissate dalla vegetazione; il territorio si movimenta verso est, dove si hanno zone collinari e altopiani di rocce cristalline e in qualche caso, come nell'Altopiano di Biu, di rocce basaltiche. La sezione centro-meridionale presenta rilievi solo a ovest della confluenza del Niger e del Benue: caratteristiche intumescenze granitiche conferiscono un aspetto severo al paesaggio. Pi\u00f9 a sud il rilievo si spegne progressivamente verso la fascia costiera, profonda in media 65\u00a0km, nella quale spicca la superficie deltizia del Niger (circa 25\u00a0000\u00a0km\u00b2), che ha un fronte di 350\u00a0km ed \u00e8 solcata da numerosi rami del fiume, i cosiddetti Oil Rivers, \"fiumi dell'olio\", perch\u00e9 attraversano una zona ricca di palme da olio. Al di fuori del delta la fascia costiera \u00e8 orlata da lagune (la maggiore \u00e8 quella di Lagos), che continuano quelle del litorale guineano.\nIdrografia.\nLa Nigeria \u00e8 approssimativamente divisa in queste tre regioni dai fiumi Niger e Benue, che percorrono il paese da nord-est a sud-ovest, per poi confluire al centro del paese, non lontano dalla nuova capitale federale Abuja. A questo punto i due fiumi uniti scorrono verso sud in direzione dell'oceano Atlantico, al cui incontro creano il delta del Niger.\nClima.\nPi\u00f9 che dalle componenti morfologiche, la variet\u00e0 delle condizioni ambientali \u00e8 determinata, in Nigeria, soprattutto dal clima. Esso varia da sud a nord secondo le modalit\u00e0 proprie delle vaste superfici continentali soggette ai ritmi stagionali alternati degli influssi delle masse d'aria marittime e continentali. Si hanno inverni asciutti ed estati piovose, con il progressivo attenuarsi verso nord degli apporti umidi oceanici. A questi \u00e8 invece costantemente soggetta la fascia costiera e in particolare la regione deltizia del Niger, caratterizzata da un clima di tipo equatoriale.\nLa stagione delle piogge dura da 4 a 7 mesi nella regione compresa tra i paralleli di 11\u00ba N e 8\u00ba N (da maggio o da giugno a settembre o a ottobre); a questo periodo succede la lunga stagione asciutta legata all'influsso dell'anticiclone sahariano che genera venti caratteristici, secchi, come l'harmattan. A sud di questa fascia la stagione piovosa dura circa 7 mesi. Nella zona costiera a clima equatoriale infine le piogge sono omogeneamente distribuite nel corso dell'anno, pur attenuandosi un poco nei mesi invernali. Nell'insieme dell'annata le precipitazioni raggiungono qui i 2.500\u00a0mm; nella fascia intermedia oscillano tra i 1.000 e i 1.500\u00a0mm; infine nella fascia settentrionale passano dai 1.000 ai 500\u00a0mm verso nord. Per quanto riguarda i valori termici, si passa dalle medie equatoriali dei 25-26\u00a0\u00b0C della fascia costiera, ai 26-30\u00a0\u00b0C delle zone intermedie, in cui le oscillazioni sono pi\u00f9 sensibili; nella parte settentrionale, infine, ai valori massimi di 38-41\u00a0\u00b0C si oppongono le medie minime di 13-16\u00a0\u00b0C. I massimi si verificano qui nell'imminenza della stagione delle piogge (aprile).\nStoria.\nL'Impero di Kanem-Bornu vicino al Lago Ciad domin\u00f2 la Nigeria settentrionale per oltre 600 anni, prosperando come un terminale del commercio nord-sud tra i Berberi del Nord Africa e le popolazioni delle foreste. Nel XVIII secolo gli stati hausa, a base cittadina, erano sotto il controllo dei Fulani, solo in parte islamizzati. Contro i loro corrotti costumi si lev\u00f2 la predicazione di Usman dan Fodio, anch'egli un fulani. Dopo alterne vicende, nel 1804, egli riusc\u00ec a vincere e a fondare un unico Stato hausa che alla sua morte lasci\u00f2 diviso tra il fratello (la parte occidentale con capitale Sokoto) ed il figlio.\nIl territorio hausa, cio\u00e8 dove la lingua hausa \u00e8 parlata come prima lingua, si estende anche alla parte meridionale del Niger, dove gli Hausa sono maggioritari. Sia i regni di Oyo nel sud-ovest che il Benin nel sud-est svilupparono elaborati sistemi di organizzazione politica nel XV, XVI e XVII secolo. I regni di Ife e di Benin ci hanno lasciato apprezzati prodotti artistici in avorio, legno, bronzo e ottone.\nTra il XVII e il XIX secolo i viaggiatori e commercianti europei fondarono citt\u00e0 portuali per incrementare la crescente tratta degli schiavi destinati alle Americhe. Materie prime e prodotti finiti sostituirono il commercio degli schiavi durante il XIX secolo. La Royal Niger Company fu fondata dal governo del Regno Unito nel 1886. La Nigeria divenne un protettorato del Regno Unito nel 1901, e colonia nel 1914. In risposta al crescente nazionalismo nigeriano che segu\u00ec la fine della Seconda guerra mondiale, il Regno Unito guid\u00f2 la colonia verso l'autogoverno su base federale.\nLa Nigeria ottenne la completa indipendenza il 1\u00ba ottobre 1960, come una federazione di tre regioni, ognuna delle quali manteneva in misura sostanziale un margine di autogoverno. Nel 1966, due colpi di Stato consecutivi messi in atto da due gruppi differenti di ufficiali militari portarono il paese sotto il controllo dei militari. I leader del secondo golpe cercarono di accrescere i poteri del governo federale, e rimpiazzarono i governi regionali con 12 governi statali. Gli Igbo, il gruppo etnico dominante nella regione orientale, dichiararono l'indipendenza della Repubblica del Biafra nel 1967, il che port\u00f2 ad una sanguinosa guerra civile che si concluse con la loro sconfitta nel 1970.\nNel 1975 un colpo di Stato senza spargimento di sangue port\u00f2 al potere Murtala Ramat Mohammed, che promise un rapido ritorno ad un governo civile. Venne ucciso durante un tentativo fallito di colpo di Stato, gli successe il capo del suo staff, Olusegun Obasanjo. Una nuova costituzione venne ridisegnata nel 1977 e nel 1979 si tennero nuove elezioni, sostanzialmente democratiche, vinte da Shehu Shagari. La Nigeria ricadde sotto governo militare nel 1983, dopo un colpo di Stato che istitu\u00ec il Consiglio Militare Supremo come nuovo organo di governo del paese.\nDopo che le elezioni del 1993 vennero cancellate dal governo militare, il Generale Sani Abacha prese il potere. Quando, nel 1998, mor\u00ec improvvisamente, Abdulsalami Abubakar divenne leader del CMS, ora conosciuto come Consiglio Governante Provvisorio. Riconferm\u00f2 l'autorit\u00e0 della costituzione del 1979 e, nel 1999, elesse Olusegun Obasanjo alla carica di Presidente Federale nelle prime elezioni libere che si tenevano in 16 anni. Obasanjo e il suo partito sono riusciti inoltre a farsi riconfermare vincendo le turbolente elezioni del 2003. Dal febbraio 2006 il Movimento per l'Emancipazione del Delta del Niger (Mend) ha compiuto diversi attacchi a strutture petrolifere della regione, sia contro gli oleodotti che contro le installazioni industriali delle JointVenture partecipate da Shell e dall'Agip, che sono culminati con il sequestro di tecnici anche stranieri che vi lavorano.\nLe elezioni tenutesi il 22 aprile 2007 hanno decretato vincitore Umaru Yar'Adua, musulmano, originario dello Stato di Katsina e delfino del precedente presidente Obasanjo. Le opposizioni hanno definito le elezioni \"dei colossali brogli\" ed anche vari osservatori internazionali hanno espresso pareri alquanto negativi riguardo alla regolarit\u00e0 delle elezioni.\nLe compagnie petrolifere ENI, Shell, Total e Chevron, Exxon Mobil operano nel paese tramite Joint Venture, il partner di maggioranza assoluta \u00e8 il governo Nigeriano.\nAlcune ONG, come Amnesty International, Environmental Rights Action, un importante studio di impatto ambientale del Programma delle Nazioni Unite per l'Ambiente e inchieste giornalistiche, hanno denunciato come in Nigeria sia stato devastato il Delta del Niger, a causa delle fuoriuscite di petrolio dagli oleodotti che hanno contaminato falde acquifere, corsi d'acqua, foreste, mangrovie e campi coltivati dai quali le comunit\u00e0 locali traggono il proprio sostentamento (e che sono talvolta aggravate dai ritardi nella bonifica dei siti inquinati). Le fuoriuscite sono causate in genere dalla pratica di prelevare il petrolio dagli oleodotti praticandovi dei fori in localit\u00e0 remote e non sorvegliate, per poi venderlo al mercato nero.\nIn Nigeria \u00e8 ancora estensivamente praticato il gas flaring, un processo fortemente inquinante per l'atmosfera in cui il gas associato alla produzione di petrolio, dove non facilmente commerciabile, viene bruciato liberando ingenti quantit\u00e0 di anidride carbonica. La disastrosa situazione ambientale e sociale in cui versa il delta del Niger viene ribadita dalla sentenza della Corte di Giustizia della Comunit\u00e0 economica degli Stati dell'Africa occidentale (Ecowas, dicembre 2012), che evidenzia come le compagnie e le Joint Venture petrolifere che operano nel paese (Nigerian National Petroleum Company, Shell Petroleum Development Company, ELF Petroleum Nigeria ltd, AGIP Nigeria PLC, Chevron Oil Nigeria PLC, Total Nigeria PLC and Exxon Mobil) siano responsabili, con la copertura del governo nazionale, per i gravi e ripetuti abusi perpetrati e sottolinea l'esigenza per il governo stesso di riportare tali societ\u00e0 alle proprie responsabilit\u00e0.\nLa Nigeria, ex Colonia britannica, \u00e8 indipendente dal 1960. Dal 1967 al 1970 \u00e8 stata teatro di una sanguinosa guerra civile per la secessione della regione del Biafra. Al potere dal 1999 al 2007 ci fu il generale Olusegun Obasanjo, di religione cristiana avventista, mentre nel 2015 fu Muhammadu Buhari ad essere eletto Presidente della Nigeria, e a rimanere tale fino ad oggi. Nel Nord della Nigeria la popolazione \u00e8 costituita in gran parte da hausa e fulani prevalentemente musulmani mentre nel Sud la popolazione \u00e8 Yoruba e Ibo in maggioranza cristiana.\nSociet\u00e0.\nEvoluzione demografica.\nStato pi\u00f9 popoloso dell'Africa e il settimo paese del mondo per popolazione: in Nigeria abita un sesto dell'intera popolazione dell'Africa, la quale attualmente ammonta a 1.170.000.000. Ventiquattro citt\u00e0 della Nigeria contano pi\u00f9 di 100.000 abitanti. Nel 1960, secondo l'United States Census Bureau, la popolazione della Nigeria ammontava a 41 milioni di abitanti. Ai giorni nostri i nigeriani risultano essere enormemente aumentati, fino alla ragguardevole cifra di 190 milioni. Fra cinque anni, ossia nel 2025, essi diventeranno - in base alle proiezioni dello stesso US Census Bureau - circa 230 milioni.\nEtnie e minoranze straniere.\nLa grande variet\u00e0 di lingue, costumi e tradizioni tra i 250 gruppi etnici nigeriani danno al paese una ricca diversit\u00e0. Il gruppo etnico dominante nel nord \u00e8 quello degli Hausa-Fulani, la maggioranza dei quali \u00e8 di religione islamica. Il nord islamico della Nigeria, che per diversi secoli ha avuto una storia totalmente scollegata dal sud, \u00e8 chiamato in lingua hausa Arewa.\nLa popolazione Yoruba \u00e8 predominante nel sud-ovest. Di estrazione Yoruba \u00e8 Olusegun Obasanjo, presidente dal 1999 al 2006. L'etnia Igbo \u00e8 invece predominante nell'area sud-orientale. Le popolazioni meridionali sono in maggioranza di religione cristiana.\nYoruba, Hausa-Fulani e Igbo formano i cosiddetti Big Three che hanno caratterizzato la conflittualit\u00e0 politica e militare di tutta la storia indipendente nigeriana, a partire dal 1960. La questione fondamentale riguarda l'allocazione delle risorse e la suddivisione dei poteri a livello politico-militare tra il Settentrione e il Meridione, questione che ha sempre visto uno squilibrio favorevole al nord musulmano, in contrasto con la maggior produttivit\u00e0, emancipazione culturale ed imprenditoriale del sud cristiano. L'allocazione ineguale delle risorse a livello regionale ha portato al conflitto civile pi\u00f9 sanguinoso e turbolento della storia della Nigeria, ossia la guerra del Biafra del 1967, tentativo di secessione della regione sud-orientale abitata dall'etnia Igbo.\nAncora oggi, la questione etnico-localistica \u00e8 al centro del dibattito politico-economico del gigante africano, con particolare rilievo per le rivendicazioni delle minoranze del Delta del Niger, in testa Ijaw, Ilaje, Urhobo ed Ogoni, che sfociano in violenze contro la federazione e contro le multinazionali petrolifere installate nella regione, una su tutte la Shell, accusate di sfruttare economicamente le risorse petrolifere senza contribuire al mantenimento ecologico e non curanti di una giusta redistribuzione dei profitti. Di origine Ijaw \u00e8 il movimento Ijaw Youth Council (IYC) che opera con interventi armati e con sequestri di personale tecnico delle raffinerie.\nAltri gruppi etnici minoritari del nord sono i Nupe, i Tiv, e i Kanuri. Nella Middle Belt troviamo Igbirra, Idoma, Igala e Birom.\nLa frammentazione della Federazione Nigeriana (altrimenti detta balcanizzazione), altro non \u00e8 che il tentativo di fornire maggior rappresentanza politica e potere economico ad ogni singola etnia. La balcanizzazione ha portato dalle 3 macroregioni post indipendenza (che rappresentavano i suddetti Big Three) ad un totale di 36 stati odierni. Attualmente, nel Delta del Niger, vi sono delle pressioni affinch\u00e9 siano creati 3 nuovi stati in rappresentanza di Ilaje, Urhobo e Ijaw, quali unica soluzione ai conflitti etnici che infiammano la regione.\nLingue e dialetti.\nLa lingua di comunicazione utilizzata tra persone di etnie diverse \u00e8 l'inglese, prevalentemente in una versione africanizzata detta comunemente \"pidgin english\". Molti nigeriani, oltre alla lingua madre della propria etnia, ne conoscono almeno una seconda. Hausa, yoruba e igbo sono le lingue nigeriane pi\u00f9 parlate.\nReligione.\nSecondo recenti stime, il 48,8% della popolazione nigeriana aderisce all'Islam (soprattutto sunnita). Il Cristianesimo \u00e8 praticato dal 49,3% della popolazione (74,1% protestanti, 24,8% cattolici, 0,9% altri). Aderiscono all'Animismo e ad altre religioni l'1,9% della popolazione. Gli Hausa-Fulani, che vivono nel nord, sono in maggioranza di religione islamica. Oltre la met\u00e0 degli Yoruba (che vivono nel sud-ovest) \u00e8 di religione cristiana e circa un quarto islamica, mentre la parte restante segue le religioni animiste tradizionali. Gli Igbo sono in grande maggioranza cristiani, e costituiscono il gruppo etnico prevalente nel sud-est. Tra di essi i cattolici di rito Romano sono predominanti, ma ci sono anche la Chiesa anglicana, pentecostale e altri culti evangelici. Specialmente ha grande seguito tra la popolazione il pastore nigeriano T. B. Joshua. In questa zona vivono anche altre comunit\u00e0 etniche di Efik, Ibibio/Annang, Edo e Ijaw, tutte cristiane in grande maggioranza. Negli anni recenti si \u00e8 assistito a frequenti scontri fra gruppi cristiani e musulmani, particolarmente nel nord del paese dove, dopo varie pressioni, la legge islamica, o \"Shar\u012b\u02bfa\", \u00e8 stata introdotta nell'ordinamento di alcuni Stati settentrionali.\nTra il 2011 e il 2012 si sono registrati numerosi attentati e ripetute stragi contro i cristiani, in particolare in occasione del Natale e della Pasqua, con l'obiettivo di provocare una pulizia etnica: esponenti dell'integralismo islamico hanno infatti posto un ultimatum con il quale ingiungono a tutti i cristiani residenti nel nord di abbandonare tutto e andare via.\nIl gruppo terroristico di matrice islamica, conosciuto come \"Boko Haram\", ha pi\u00f9 volte attaccato moschee provocando centinaia di morti fra i musulmani che vi si erano riuniti per pregare. Ha inoltre colpito un mercato affollato di musulmani intenti a fare compere durante le ore finali del Ramadan, provocando centinaia di morti.\nCultura.\nProduzione letteraria.\nNel XVIII secolo si distinse la figura di Olaudah Equiano, che fu anche mercante, narratore del popolo Igbo e sostenitore del movimento britannico per porre fine alla tratta degli schiavi.\nNel XX secolo una produzione letteraria nigeriana \u00e8 incentrata spesso sui temi propri del paese: tra gli scrittori celebri meritano menzione, Chinua Achebe, uno dei padri della letteratura africana in lingua inglese, il cui capolavoro \"Il crollo\" (Things Fall Apart, del 1958), viene considerato uno dei pi\u00f9 importanti romanzi della letteratura africana, e ancora Wole Soyinka, Premio Nobel per la letteratura nel 1986, e Ben Okri, vincitore del Booker Prize nel 1991 per il romanzo La via della fame.\nNella scena internazionale contemporanea si distingue Chimamanda Adichie, che nel 2005 vinse il Commonwealth Writers' Prize per la categoria \"First Best Book\" con il libro \"Ibisco viola.\"\nArte.\nL'arte nigeriana si pu\u00f2 suddividere in alcune fasi ben precise: Nok, Igbo-Ukwu, Ife, Tsoede e Benin.\nL'arte di Nok, datata tra il 500 a.C. e il 200 d.C., realizz\u00f2 le pi\u00f9 antiche sculture in terracotta subsahariane note fino ad oggi. Sia la cultura sia l'arte connessa non sembrano rappresentare un punto zero di una tradizione artistica, in quanto le sculture sono gi\u00e0 molto complesse e sofisticate e quindi gli esperti ipotizzano la presenza di una fase culturale precedente che abbia influenzato la cultura Nok. Le sculture rintracciate appartengono ad un'area estesa cinquecento per centottanta chilometri a Nord dell'intersezione tra i fiumi Niger e Benue, e rappresentano soprattutto figure animali realistiche, ma anche scene prese dall'agricoltura, e questo fatto dimostra l'abilit\u00e0 degli scultori nel convertire immagini e idee ispirate dalla natura in prodotti solidi e duraturi nel tempo. La cultura di Nok amava gli ornamenti, come per esempio i grani decorativi. Lo stile di Nok mostra elementi peculiari, come per esempio il trattamento degli occhi e sopracciglio entrambi a semicerchio, il foro presente negli occhi, nelle narici, nelle labbra e nelle orecchie, la posizione anomala delle orecchie poste spesso dietro la testa, una grande raffinatezza delle rappresentazioni delle capigliature.\nL'arte di Igbo-Ukwu, compresa tra il IX secolo e il XI secolo, dedic\u00f2 molto impegno alla produzione di oggetti di bronzo realizzati con grande padronanza della fusione a cera persa talvolta effettuata in fasi successive, oltre a vasi, catene di rame, braccialetti e ornamenti vari. Inoltre l'arte di Igbo-Ukwu svilupp\u00f2 con molta cura le decorazioni funerarie e le perle vitree. L'originalit\u00e0 pi\u00f9 evidente di questa arte fu il grande impegno profuso per le decorazioni superficiali, costituite da piccoli insetti o da sottili spirali.\nL'arte di Ife, iniziata con il XII secolo, \u00e8 emblematicamente rappresentata dal reperto della testa in bronzo, scoperta nel 1910, e che dovrebbe raffigurare la divinit\u00e0 del mare Olokun. Altre teste bronzee vennero alla luce in una successiva scoperta, nel 1938. Ai giorni nostri sono arrivate un buon numero di teste di terracotta e di bronzo, oltre ad un complesso di vasi e di altri oggetti trovati in un santuario della divinit\u00e0 del fiume Oshun. L'arte di Ife \u00e8 una delle poche, tra quelle africane, a rappresentare la figura umana con grande realismo e abbonda dell'uso di maschere a fini cerimoniali. L'arte di Ife evidenzia qualche segno di continuit\u00e0 rispetto a quella precedente di Nok e qualche elemento di influenza sulle arti successive come quella Benin.\nL'arte di Tsoede, a partire dal XIII secolo si distinse per i famosi bronzi, composti da figure maschili, quali il guerriero, e femminili e di animali. La caratteristica di questa arte \u00e8 l'asimmetricit\u00e0 delle figure e la loro proporzionalit\u00e0 realistica.\nL'arte Benin, dal XIV secolo al XVIII secolo, produsse innumerevoli sculture in avorio e in bronzo che sono conservate nei musei in tutto il mondo. Fu un'arte regale, dato che solo il re poteva commissionare le sculture di bronzo ed \u00e8 suddivisibile in tre periodi: quello Iniziale, il Medio e il Tardo. In quello Iniziale le teste tesero a simboleggiare pi\u00f9 che a ritrarre i sovrani. Nel Periodo Medio, durante il quale furono realizzate le decorazioni del palazzo reale, che occupava quasi mezza citt\u00e0; le colonne di legno, che sostenevano il tetto, vennero impreziosite con placche bronzee raffiguranti scene di corte e mostrano un'evoluzione dello stile dal basso all'alto rilievo. Nel Periodo Tardo, le teste bronzee divennero pi\u00f9 pesanti e servirono anche come base per zanne lunghe oltre il metro.\nPatrimoni dell'umanit\u00e0.\nDa ricordare, in un contesto di importanza universale della cultura nigeriana, il Paesaggio culturale di Sukur e il Bosco sacro di Osun-Osogbo, dichiarati rispettivamente nel 1999 e nel 2005 Patrimonio dell'umanit\u00e0 dell'UNESCO.\nMusica.\nUno dei generi musicali pop noti, di origini culturali nigeriane e ghanesi, \u00e8 l' Afrobeat, cui importanti esponenti sono il musicista Fela Kuti e il batterista Tony Allen.\nCinema.\nIn Nigeria le opere cinematografiche sono presenti sin dagli anni '60, e, anche grazie al digitale, hanno raggiunto un aumento considerevole.\nTra i film nigeriani che hanno ricevuto premi pi\u00f9 rilevanti, emerge \"1 ottobre\", vincitore nel 2014 dell'Africa International Film Festival e nel 2015 di Pan African Film Festival, MultiChoice e Africa Movie Academy Awards.\nOrdinamento dello Stato.\nLa Nigeria \u00e8 una repubblica federale presidenziale.\nCostituzione.\nL'attuale Costituzione della Nigeria risale al 29 maggio 1999.\nSuddivisioni amministrative.\nLa Nigeria \u00e8 suddivisa in 36 Stati e un territorio. Da segnalare che alcuni Stati sono retti da principi maomettani o sultani. Il pi\u00f9 importante sultanato \u00e8 Sokoto, il cui sultano \u00e8 ufficialmente la massima autorit\u00e0 islamica del Paese.\nOgni Stato elegge il proprio governatore il quale nomina un consiglio esecutivo e un parlamento dell'assemblea unicamerale.\nCitt\u00e0 principali.\nNel 2010 la Nigeria conta 10 citt\u00e0 con una popolazione superiore al milione, e circa 70 citt\u00e0 con pi\u00f9 di 100.000 abitanti. I dati sulla popolazione non sono tuttavia sempre affidabili, dato che vengono spesso contestati e strumentalizzati per le tensioni etniche presenti nel paese:\nSecondo il sito \"World Gazeteer\", le prime 10 citt\u00e0 nigeriane sono:\nIstituzioni.\nIstruzione scolastica e universit\u00e0.\nNell'ambito universitario possiamo ricordare l'Universit\u00e0 di Nigeria, fondata da Nnamdi Azikiwe nel 1955, e aperta il 7 ottobre 1960.\nSistema sanitario.\nGli sforzi dell'Organizzazione mondiale della sanit\u00e0 per sradicare a livello mondiale la poliomielite sono stati in parte vanificati dal caos politico del paese. Nel nord della Nigeria, infatti, ha avuto luogo circa met\u00e0 dei casi documentati di polio a livello mondiale nel 2003, ma i capi religiosi musulmani hanno ripetutamente inveito contro le vaccinazioni, denunciandole come un tentativo dei paesi occidentali per sterilizzare le ragazze musulmane nigeriane. Il programma nazionale di vaccinazioni venne sospeso in molti stati del nord nell'agosto del 2003, e da allora i casi sono quasi quintuplicati (119 casi nel primo trimestre del 2004, contro i 24 nell'intero 2003). Nel maggio 2004, partendo dal nord della Nigeria, vari casi di polio sono stati segnalati anche in una serie di nazioni africane confinanti dove la poliomielite era stata precedentemente debellata totalmente con successo. Il 18 maggio 2004, lo Stato di Kano ha acconsentito a riprendere il programma di vaccinazioni, utilizzando per\u00f2 solo vaccini prodotti in Indonesia, e non quelli prodotti negli USA.\nForze armate.\nLe forze armate nigeriane sono organizzate in: Nigerian Army, Nigerian Air Force e Nigerian Navy.\nPolitica.\nLa Nigeria \u00e8 una Repubblica Federale composta da 36 stati pi\u00f9 il Territorio della Capitale Federale di Abuja.\nLe elezioni del 23 e 24 febbraio 2019 hanno decretato la vittoria del partito di Muhammadu Buhari, musulmano, con il 55,60 % dei voti.\nEconomia.\nL'economia nigeriana \u00e8 la 26\u00aa economia mondiale per PIL nominale ed \u00e8 la prima del continente africano.\nNel 2014, il National Bureau of Statistics ha provveduto a ristrutturare il proprio sistema di rilevazione degli indicatori economici, portando i settori analizzati da 33 a 46 e migliorando le stime sulla cosiddetta \"economia informale\" (o economia in nero). Il settore agricolo, sceso dal 35% al 22%, non ha tenuto il passo con la crescita degli altri settori e il Paese, da esportatore netto di cibo, \u00e8 diventato importatore netto. Il settore manifatturiero (il terzo per grandezza del continente) serve larga parte dell'Africa occidentale, anche se pesa solo per il 6,8% del PIL. \nPetrolio e servizi.\nNonostante sia considerata una delle maggiori esportatrici di petrolio, la Nigeria e il settore petrolifero rappresenta solo il 14,4% del PIL. In crescita sostenuta \u00e8 invece il settore terziario, che ha raggiunto il 52% del PIL: in particolare, si \u00e8 osservata la crescita dei settori bancario, cinematografico e delle telecomunicazioni (quest'ultimo salito all'8,7% del PIL). Dal 2016 le esportazioni sono nettamente aumentate, al punto che la Nigeria \u00e8 arrivata ad essere il dodicesimo paese a livello mondiale.\nUn rapporto di Citigroup del febbraio 2011 ha incluso la Nigeria nel gruppo dei \"Global Growth Generators\" (\"generatori di crescita mondiale\"), ossia gli 11 Paesi che fra il 2010 e il 2050 contribuiranno maggiormente alla crescita del PIL mondiale.\nLe risorse minerarie includono, oltre al petrolio, carbone e stagno. I principali prodotti agricoli sono olio di palma, cocco, agrumi, mais, cassava, yam e canna da zucchero.\nNel 1960 la Nigeria, un tempo nota come il Paese degli \"oil rivers\", era il primo produttore ed esportatore mondiale di olio di palma, ma all'inizio degli anni ottanta ne \u00e8 diventato un paese importatore. Nel 1984 ha importato 110.000 tonnellate di olio di palma dalla Malesia e l'anno successivo ha stipulato un contratto di approvvigionamento a lungo termine con questo Paese.\nLa produzione di arachidi \u00e8 crollata a partire dal 1975 e gli enti di commercializzazione dell'arachide, che nel 1972 avevano acquistato circa 454.000 tonnellate di questo prodotto, nel 1978 ne hanno acquistate 50.\nLa produzione di zucchero \u00e8 aumentata molto a partire dal 1961, ma anche la sua richiesta interna e di conseguenza il saldo esportazioni-importazioni \u00e8 diminuito drasticamente fra il 1970 e il 1980.\nSport.\nCalcio.\nIl calcio \u00e8 uno degli sport pi\u00f9 praticati in Nigeria. Fra i calciatori nigeriani di livello internazionale si possono citare Jay-Jay Okocha, (inserito nella lista FIFA 100), Taribo West, Obafemi Martins, Joseph Yobo, Nwankwo Kanu, Sunday Oliseh, John Obi Mikel e Finidi George. Nel contesto \u00e8 da ricordare la figura del calciatore e allenatore nigeriano Stephen Keshi, morto per un attacco cardiaco nel 2016. \nIn particolare la Nazionale di calcio della Nigeria \u00e8 stata tre volte Campione di Coppa d'Africa e il suo capocannoniere \u00e8 Rashidi Yekini con 37 reti.\nPugilato.\nNella disciplina pugilistica la Nigeria annovera, fra gli altri, la figura di Dick Tiger, campione mondiale dei pesi medi dal 1962 al 1963 e dal 1965 al 1966, e anche campione del mondo dei mediomassimi dal 1966 al 1968.\nGiochi olimpici.\nLa prima medaglia d'oro olimpica per la Nigeria venne conquistata nel salto in lungo da Chioma Ajunwa, ai Giochi olimpici di Atlanta 1996.\nLa prima medaglia olimpica per la Nigeria fu la medaglia di bronzo nel pugilato vinta da Nojim Maiyegun, a Tokyo 1964.\nAltri sport.\nTra gli sport pi\u00f9 praticati ci sono la pallacanestro (doveroso menzionare il grande Hakeem Olajuwon) e il rugby. Attualmente nella pi\u00f9 grande organizzazione delle arti marziali miste, la Ultimate Fighting Championship, dominano i campioni rispettivamente delle categorie welter e medi, Kamaru Usman e Israel Adesanya, entrambi nigeriani."}
{"id": "699066", "revid": "23117", "url": "https://it.wikipedia.org/wiki?curid=699066", "title": "Lima Rodriguez Fabiano", "text": ""}
{"id": "699067", "revid": "834", "url": "https://it.wikipedia.org/wiki?curid=699067", "title": "Modello ferroviario", "text": ""}
{"id": "699068", "revid": "486946", "url": "https://it.wikipedia.org/wiki?curid=699068", "title": "Terre Meridionali e Antartiche Francesi", "text": ""}
{"id": "699069", "revid": "935281", "url": "https://it.wikipedia.org/wiki?curid=699069", "title": "Scir\u00e8 (sommergibile)", "text": "La Scir\u00e8 \u00e8 stato un sommergibile della Regia Marina, famoso per aver trasportato i Siluri a lenta corsa autori dell'impresa di Alessandria.\nIl sommergibile prese il nome dalla regione dello Scir\u00e8 in Etiopia, teatro di una omonima battaglia tra le truppe italiane ed abissine nel corso della guerra d'Etiopia (1936).\nStoria.\nPrime missioni.\nAlla data dell'entrata dell'Italia nel secondo conflitto mondiale era di base a La Spezia, inquadrato nella XV Squadriglia del I Grupsom. Comandante dell'unit\u00e0 era il tenente di vascello Adriano Pini.\nIn giugno oper\u00f2 al largo di Capo Noli e Capo dell'Armi, senza risultati.\nIn luglio oper\u00f2 invece a nordovest dell'Asinara ed 10 luglio, verso le otto di sera, incontr\u00f2 il piroscafo francese \"Cheik\" (1057 tsl) nei pressi dell'Asinara, colpendolo con un siluro ed affondandolo alle 20.30; ne soccorse poi l'equipaggio.\nGli attacchi a Gibilterra.\nSi decise poi l'assegnazione del sommergibile alla X Flottiglia MAS e la sua conversione a mezzo \u00abavvicinatore\u00bb di SLC.\nNell'agosto-settembre 1940 il sommergibile fu quindi modificato per il nuovo uso: furono rimossi il cannone da 100/47 Mod. 1935 e le sue munizioni, due siluri ed altro materiale superfluo; vennero ridotte le dimensioni della torretta; sul ponte di coperta del sommergibile furono collocati tre cilindri a tenuta stagna (uno a proravia della torretta e due a poppavia di essi, affiancati), nei quali potevano essere contenuti altrettanti SLC. Questi cilindri, di 2,8 tonnellate di peso, potevano reggere fino a 90 metri di profondit\u00e0.\nPer mimetizzare al meglio il sommergibile, lo \"Scir\u00e8\" venne ricolorato con una \u00abpallida tinta verdolina\u00bb, che si era dimostrata la pi\u00f9 adatta per confonderlo col cielo notturno. Altro provvedimento per camuffare il sommergibile fu il dipingere, al di sopra di parte della pittura verde, la sagoma di un peschereccio con la prua in direzione opposta a quella che era l'effettiva prua dello \"Scir\u00e8\". Al comando del sommergibile fu destinato il capitano di corvetta Junio Valerio Borghese.\nCon lo Scir\u00e8 la X\u00aa Flottiglia MAS avrebbe impostato una nota serie di operazioni che sarebbe culminata con la celebre incursione nel porto di Alessandria d'Egitto.\nIl 24 settembre 1940 il sommergibile lasci\u00f2 La Spezia per l'operazione \u00abB.G. 1\u00bb, un attacco di tre SLC contro la base britannica di Gibilterra. Il 29 settembre, quando lo \"Scir\u00e8\" era ad una cinquantina di miglia dal porto dello stretto, gli fu ordinato di interrompere la missione e fare rotta per La Maddalena: la Forza H \u2013 la formazione navale inglese con base a Gibilterra, obiettivo dell'attacco \u2013 era partita per un'operazione di supporto a dei convogli, privando cos\u00ec la missione del suo obiettivo. Da La Maddalena il sommergibile rientr\u00f2 poi a La Spezia.\nFu quindi organizzato un nuovo attacco contro Gibilterra, l'operazione \u00abB.G. 2\u00bb. Il sommergibile salp\u00f2 dalla base ligure alle 5.15 del 21 ottobre, recando a bordo i tre SLC con 6 operatori: il capitano del Genio Navale Teseo Tesei con il sergente palombaro Alcide Pedretti, il tenente di vascello Gino Birindelli con il secondo capo palombaro Damos Paccagnini, il tenente di vascello Luigi Durand de la Penne con il secondo capo palombaro Emilio Bianchi.\nAlle 20.30 del 26 ottobre, arrivato nell'area prevista, il sommergibile venne a galla a circa 44 miglia da Punta Europa; due ore dopo, mentre procedeva in emersione a breve distanza da Punta Almina, fu obbligato all'immersione dall'avvistamento di due cacciatorpediniere, dovendo quindi rinviare il passaggio nello stretto. Il sommergibile tent\u00f2 infruttuosamente per due notti di passare lo stretto; ci riusc\u00ec \u2013 in immersione, con molte difficolt\u00e0 \u2013 il 29. Alle 11.45 di quel giorno si pos\u00f2 su un fondale di 72 metri, nella baia di Tolmo, e vi rimase sin verso le cinque del pomeriggio, quando il riflusso della marea inizi\u00f2 a spingerlo pi\u00f9 in profondit\u00e0; portatosi quindi a 57 metri, venne in emersione alle 20.35. Diresse quindi per Gibilterra in affioramento sino a quando, alle 21.05, inquadrato da un proiettore costiero, dovette proseguire in immersione, con alcuni problemi. Prov\u00f2 due volte a passare lo sbarramento in emersione, ma i tentativi fallirono e le navi inglesi lo cannoneggiarono senza colpirlo. All'1.21 del 30 ottobre si pos\u00f2 su un fondale di dieci metri a 350 metri dalla riva ed alle 2.19 rilasci\u00f2 gli SLC.\nLa missione risult\u00f2 fallimentare per il fatto che nessuna nave assegnata come obiettivo venne affondata, tutti e tre gli SLC mostrarono problemi tecnici. Quello di Tesei, abbandonato dall'equipaggio per gli inconvenienti riscontrati allo stesso oltre che agli autorespiratori, una volta avviato verso sud, cambi\u00f2 da solo direzione e fin\u00ec per arenarsi con l'elica ancora in moto sulla spiaggia di La L\u00ednea, in territorio neutrale (la cosa per\u00f2 non sfugg\u00ec agli inglesi, che \u2013 avendo sul posto un informatore dei servizi segreti \u2013 lo studiarono da lontano il pi\u00f9 possibile, prima che gli spagnoli lo portassero in un arsenale). I due operatori rientrarono poi in Italia con l'aiuto del Servizio Informazioni Militari, come anche Durand de la Penne e Bianchi, che avevano raggiunto la costa a nuoto dopo che il loro mezzo si era guastato ed era affondato. Quello di Birindelli arriv\u00f2 a circa 70 metri dall'obiettivo designato, la corazzata \"Barham\", dopodich\u00e9 il motore si ferm\u00f2 e l'SLC smise di funzionare. Dopo aver trascinato da solo sul fondo per 30 minuti il mezzo cercando di avvicinarsi alla corazzata, ormai esausto, Birindelli decise di far esplodere la carica lasciando l'apparecchio dove si trovava: una volta rientrato da tre anni di prigionia, a Birindelli venne concessa la Medaglia d'Oro al Valor Militare. Lo \"Scir\u00e8\", nel frattempo, aveva intrapreso la navigazione di rientro: il sommergibile attracc\u00f2 a La Spezia la sera del 3 novembre.\nIl comandante Borghese venne insignito della Medaglia d'Oro al Valor Militare per l'audace impresa di avvicinamento alla base nemica di Gibilterra.\nLa missione fu di prezioso insegnamento per le missioni future: si era dimostrato che i mezzi (SLC e autorespiratori) erano ancora da mettere a punto, che l'avvicinamento del sommergibile al porto era fattibile, che era possibile passare le ostruzioni di Gibilterra, che gli operatori avevano le capacit\u00e0 fisiche per effettuare la missione.\nIl comandante Borghese aveva inoltre rilevato che, prima di uno sforzo eccezionale quale era quello della missione, non era raccomandabile trasportare e relegare gli operatori dei mezzi d'assalto in un ambiente chiuso, ristretto e non ben ventilato come poteva essere il sommergibile avvicinatore. Per ovviare a questa necessit\u00e0 decise di utilizzare per le successive missioni a Gibilterra una base di appoggio, costituita dalla nave cisterna \"Fulgor\" che era internata a Cadice fin dall'inizio della guerra. In futuro gli operatori avrebbero raggiunto la Spagna in aeroplano, poi si sarebbero trasferiti a bordo della nave usando mezzi indipendenti, predisposti appositamente da agenti della Marina che erano basati in Spagna.\nVerso la fine del gennaio 1941, essendo partita da Gibilterra, diretta verso est, la Forza H britannica (lo scopo era bombardare Genova), lo \"Scir\u00e8\" torn\u00f2 temporaneamente all'originario impiego e fu dislocato in agguato difensivo una ventina di miglia a sudest di Capo Mele; tuttavia, a causa del maltempo, la squadra navale britannica torn\u00f2 in porto dopo aver attaccato con aerei la diga di Santa Chiara del fiume Tirso (il bombardamento fu poi comunque svolto il 9 febbraio 1941).\nIl 15 maggio lo \"Scir\u00e8\", tornato al ruolo di avvicinatore, salp\u00f2 da La Spezia per l'operazione \u00abB.G. 3\u00bb, con a bordo i soli SLC. Il 22, alle 4.13, imbocc\u00f2, in emersione, lo stretto di Gibilterra, emergendo alle 23.30 dell'indomani all'entrata del porto di Cadice e portandosi controbordo alla \"Fulgor\". Imbarc\u00f2 quindi gli operatori degli SLC (3 ufficiali e 3 sottufficiali), quelli di riserva (un ufficiale ed un sottufficiale) ed il capitano medico Bruno Falcomat\u00e0. La missione fu per\u00f2 costellata dagli imprevisti: uno degli operatori \u2013 il tenente di vascello Amedeo Vesco \u2013 si sent\u00ec male, uno degli SLC non pot\u00e9 partire obbligando i due operatori a trasferirsi sugli altri due mezzi come \u201cterzi uomini\u201d; una volta nel porto, i due SLC andarono per\u00f2 in avaria, un secondo operatore \u2013 il capitano del Genio Navale Antonio Marceglia \u2013 si sent\u00ec male e l'operazione fall\u00ec con la perdita dei mezzi, mentre gli equipaggio dovettero raggiungere il territorio spagnolo a nuoto.\nOperazione B.G. 4.\nSegu\u00ec l'operazione \u00abB.G. 4\u00bb. Il 10 settembre 1941 lo \"Scir\u00e8\" lasci\u00f2 La Spezia per la quarta volta, con a bordo gli SLC \"140\", \"210\" e \"220\", ed il 18, a Cadice, fu effettuato il trasbordo degli operatori: al tenente di vascello Decio Catalano ed al sottocapo palombaro Giuseppe Giannoni fu assegnato l\u2019\"SLC 140\", al sottotenente di vascello Amedeo Vesco ed al sottocapo palombaro Antonio Zorzoli l\u2019\"SLC 210\" ed al tenente di vascello Licio Visintini ed al sottocapo palombaro Giovanni Magro l\u2019\"SLC 220\" (a questi si aggiungevano due uomini di riserva ed il tenente medico Giorgio Spaccarelli). Alle 23.30 del 19 settembre a Borghese fu comunicata la quantit\u00e0 e la posizione delle navi in rada a Gibilterra, il sommergibile si pos\u00f2 sul fondo del fiume Guadarranque ed all'1.07 del 20 furono rilasciati gli SLC. A differenza delle missioni precedenti, la \u00abB.G. 4\u00bb fu un successo:\nL'impresa di Alessandria.\nTuttavia la missione pi\u00f9 famosa, per la quale il sommergibile pass\u00f2 alla storia, fu l'operazione \u00abG.A. 3\u00bb contro la base di Alessandria d'Egitto, svoltasi nel dicembre 1941. Il sommergibile, dopo aver imbarcato a bordo tre siluri a lenta corsa, salp\u00f2 il 3 dicembre da La Spezia e raggiunse Lero il 9 di quel mese. Il 12 furono imbarcati gli uomini destinati ad operare con i tre SLC: Durand de La Penne e Bianchi per l\u2019\"SLC 221\", il capitano del Genio Navale Antonio Marceglia ed il sottocapo palombaro Spartaco Schergat per l\u2019\"SLC 230\", il capitano Armi Navali Vincenzo Martellotta ed il capo palombaro Mario Marino per l\u2019\"SLC 223\". Il 14 dicembre lo \"Scir\u00e8\" lasci\u00f2 Lero e, portatosi ad Alessandria, stazion\u00f2 in attesa che i ricognitori della Regia Aeronautica dessero la certezza della presenza nel porto degli obiettivi: le corazzate britanniche \"Queen Elizabeth\" e \"Valiant\". Il 17 questa conferma giunse ed il sommergibile diresse per il porto alessandrino; verso le 2.15 del 18, giunto in zona di campi minati, si port\u00f2 a 60-100 metri di profondit\u00e0 e prosegu\u00ec cos\u00ec per una dozzina di ore, giungendo (intorno alle 15), dato che il fondale risaliva in vicinanza della riva, a toccare il fondo a circa 50 metri, proseguendo \u201cstrisciando\u201d sul fondale e fermandosi infine alle 18.40, a 17 metri di profondit\u00e0, \u00aba 1,3 miglia nautiche, per 356\u00b0 dal Fanale del molo di ponente del porto commerciale di Alessandria\u00bb. Tra le 20.47, momento in cui venne in affioramento, e le 21.30 furono rilasciati, nonostante alcuni problemi (il tenente medico Spaccarelli si sent\u00ec male e i portelli dei cilindri non poterono essere richiusi) gli SLC. Lo \"Scir\u00e8\", durante il rientro, dovette per due volte venire in superficie per chiudere i portelli dei contenitori, rischiando l'individuazione, ma infine giunse senza altri problemi a Lero il 21, rientrando poi a La Spezia il 29 dopo aver percorso 3500 miglia. L'impresa di Alessandria fu, per i suoi risultati, la meglio riuscita della X Mas:\nIl successo dell'impresa fece notevole scalpore anche oltre oceano, poich\u00e9 il porto di Alessandria era ritenuto inespugnabile. Tutti gli operatori degli SLC che avevano penetrato il porto vennero catturati e rientrarono in servizio dopo l'armistizio e furono tutti decorati con la Medaglia d'Oro al Valor Militare, cos\u00ec come il comandante Borghese e la bandiera dello \"Scir\u00e8\" (una delle tre sole unit\u00e0 navali della Regia Marina ad aver ricevuto tale decorazione); l'equipaggio del sommergibile ricevette i complimenti del capo di Stato Maggiore della Marina, ammiraglio Arturo Riccardi.\nL'8 marzo 1942 Borghese, posto a comando della sezione subacquea della X MAS, fu sostituito nel comando dello \"Scir\u00e8\" dal tenente di vascello Bruno Zelik.\nL'attacco ad Haifa e l'affondamento.\nIl sommergibile rimase in porto sino al luglio 1942, quando fu pianificata l'operazione \u00abS.L. 1\u00bb: l'attacco ad Haifa. Il sommergibile in questa occasione non avrebbe trasportato SLC, bens\u00ec undici \u00abuomini Gamma\u00bb (subacquei incursori), di cui due ufficiali e nove sottufficiali e marinai. Il 27 luglio 1942 lo \"Scir\u00e8\", al comando di Bruno Zelik, lasci\u00f2 La Spezia ed il 2 agosto giunse a Lero. \nIl 6 agosto part\u00ec per l'\"operazione S.L. 1\" contro il porto britannico di Haifa dove doveva lasciare dei sommozzatori del Gruppo Gamma che avrebbero forzato il porto per applicare delle cariche esplosive su alcune navi britanniche ormeggiate. L'azione si sarebbe dovuta svolgere la notte del 10 agosto che era di novilunio. Comunic\u00f2 pi\u00f9 volte con la base di Rodi ove si trovava il capitano di corvetta Max Candiani, comandante a terra dell'operazione. Dopo il 10 agosto lo \"Scir\u00e8\" non diede pi\u00f9 notizie: invano si continu\u00f2 a cercare di contattare il sommergibile sino al 18 del mese e, quando si rese evidente la realt\u00e0, il 31 agosto l'unit\u00e0 fu dichiarata scomparsa in mare in azione di guerra.\nSul suo diario Candiani il 17 agosto annot\u00f2:\nSolo successivamente fu possibile accertare la sorte toccata al sommergibile. Per le comunicazioni con il comando gli italiani si affidarono ai tedeschi, ignari che il sistema di crittazione Enigma era stato violato. In questo modo i britannici, individuato il sommergibile durante l'avvicinamento, lo fecero arrivare indisturbato in prossimit\u00e0 dell'imboccatura del porto per poterlo colpire da pi\u00f9 direzioni e chiudendogli la via di fuga. Alle 10.30 lo \"Scir\u00e8\", individuato da aerei, fu attaccato con bombe di profondit\u00e0 dalla corvetta HMS \"Islay\": seriamente danneggiato ed emerso per evitare la morte di tutto l'equipaggio, il sommergibile fu subito bersagliato dalle batterie costiere che, colpendolo nella torretta ed a prua di essa, ne provocarono il rapido affondamento con la chiglia spezzata prima che l'equipaggio potesse abbandonarlo. Dopo l'affondamento l\u2019\"Islay\" effettu\u00f2 un ultimo passaggio con il lancio di altre sei cariche di profondit\u00e0, per completare la distruzione dello \"Scir\u00e8\".\nMorti.\nSullo Scir\u00e8 affondato furono sganciate altre bombe. Sebbene non sia certo, \u00e8 molto probabile che, dopo l'affondamento, all'interno dello \"Scir\u00e8\" fossero rimasti vivi alcuni uomini, intrappolati in compartimenti non allagati, e che fossero rimasti uccisi dallo scoppio delle ultime bombe dell\u2019\"Islay\". A supporto di tale ipotesi vi sono i seguenti elementi:\nCon lo \"Scir\u00e8\" perirono il comandante Zelik, altri 6 ufficiali, 15 sottufficiali, 19 sottocapi, 8 marinai dell'equipaggio e due ufficiali, 4 sottufficiali, 2 sottocapi e 3 marinai incursori della X MAS.\nIl sommergibile aveva svolto 14 missioni di guerra, percorrendo 14.375 miglia in superficie e 1590 in immersione.\nEventi successivi.\nDopo la costituzione dello stato di Israele il suo relitto \u2013 che giace su un fondale di 35 metri, spezzato in chiglia \u2013 venne fatto oggetto di incursioni da parte degli uomini dello Shayetet 13.\nDopo un patto raggiunto dai governi di Italia e Israele, dal 2 settembre al 28 settembre 1984 si sono svolti, ad opera della nave appoggio \"Anteo\" della Marina Militare Italiana, le operazioni di recupero di 42 salme.\nIn questa occasione sono state anche recuperate varie parti dello scafo, rimosse in un precedente tentativo di recupero. Si tratta di parti della portelleria, vari pezzi del fasciame e due cilindri contenitori dei siluri a lenta corsa. Le parti del relitto recuperate sono conservate al museo della base navale di Augusta, all'Arsenale della Spezia e all'Arsenale di Venezia, mentre il basamento del cannone con parte del fasciame \u00e8 conservato al Sacrario delle bandiere al Vittoriano.\nNel 2002 il relitto \u00e8 rimasto danneggiato in un incidente dalla dinamica poco chiara: secondo alcune fonti alcune unit\u00e0 della US Navy (fra cui la USS \"Apache\") avrebbero cercato di recuperare, nel corso di un'esercitazione congiunta con forze israeliane, il relitto, mentre secondo altre si sarebbe trattato semplicemente dell'incaglio \u2013 accidentale\u00a0\u2013 delle ancore di tali unit\u00e0 nel relitto dello \"Scir\u00e8\". Successivamente a tale evento subacquei della Marina Militare hanno provveduto a sigillare il relitto per impedire a subacquei di penetrarvi.\nIl 18 dicembre 2004, nell'anniversario dell'attacco di Alessandria d'Egitto, alla presenza della MOVM Emilio Bianchi, \u00e8 stato varato un nuovo sottomarino con il nome \"Scir\u00e8\".\nA fine anni 90, nella citt\u00e0 di Cava de' Tirreni \u00e8 stata intitolata una strada al sommergibile Scir\u00e8 ed una targa in memoria delle vittime. La strada \u00e8 una traversa di via Sabato Martelli Castaldi, a poche decine di metri dal corso principale."}
{"id": "699071", "revid": "640277", "url": "https://it.wikipedia.org/wiki?curid=699071", "title": "Telescopio Zeiss di Merate", "text": "Il telescopio Zeiss dell'osservatorio astronomico di Merate, sede operativa dell'osservatorio astronomico di Brera, \u00e8 un telescopio riflettore di un metro di apertura, costruito nel 1926 dalla ditta Zeiss di Jena. All'epoca dell'installazione era il pi\u00f9 grande telescopio d'Italia e uno dei maggiori europei.\nDall'autunno del 2003 \u00e8 utilizzato per un programma continuativo a lungo termine di osservazione di stelle doppie visuali strette, con la tecnica della \"speckle interferometria\".\nStoria.\nL'Osservatorio Astronomico di Merate nacque nei primi anni venti come sede osservativa distaccata dello storico osservatorio milanese di Brera. Il primo telescopio installato nella nuova sede fu il riflettore di un metro di apertura che da molti anni il direttore Emilio Bianchi aveva cercato di procurare all'astronomia italiana per consentirle di competere a livello internazionale nel campo osservativo e nella ricerca delle parallassi spettroscopiche, senza successo per colpa delle scarse risorse finanziarie disponibili e del costo proibitivo di tale strumento.\nGi\u00e0 agli inizi del 1922 egli s'era interessato presso la Zeiss per il preventivo di un raffinato telescopio di un metro a doppio fuoco, Newton e Cassegrain, poggiato su montatura equatoriale inglese a due supporti, ma il costo eccedeva di gran lunga le disponibilit\u00e0 pecuniarie. Il dicembre dello stesso anno, tuttavia, grazie all'intercessione del primo ministro Mussolini e del senatore Luigi Mangiagalli il telescopio venne assegnato all'Italia in conto riparazioni danni di guerra. L'inaspettato epilogo apr\u00ec le porte all'arrivo dello strumento alla specola di Merate, senza alcun esborso da parte italiana.\nDoveva consegnarsi entro il 1924 ma la costruzione alla Zeiss era proceduta a rilento e una visita dello stesso Bianchi presso la fabbrica di Jena nell'aprile del 1925 evidenzi\u00f2 l'arretratezza del lavoro rispetto ai tempi previsti. Il telescopio giunse a Merate il 21 luglio del 1926 in trentotto grandi casse di legno. Il montaggio inizi\u00f2 il giorno 26 sotto la direzione tecnica di Paul Rudolph, capo tecnico Zeiss, e con la supervisione di Emilio Bianchi.\nPer tutelare ci\u00f2 che oggi chiameremmo \"segreto industriale\" la Zeiss, nella persona di Rudolph, esigette l'assenza in cupola durante il montaggio di personale italiano che avesse cognizioni di meccanica. I braccianti adibiti ai lavori di fatica furono quindi reclutati tra i contadini del circondario, mentre i tecnici vennero inviati dalla stessa Zeiss. Nonostante questo divieto il direttore Bianchi infiltr\u00f2 tra la manovalanza un personaggio di sua fiducia, falegname presso la sede di Brera ma uomo di grande ingegno e acutezza mentale. \u00c8 soprattutto grazie ai suoi resoconti quotidiani se oggi ci sono noti i dettagli tecnici del montaggio. Completano il quadro dei presenti Gino Giotti che a lavoro concluso si occup\u00f2 dei necessari perfezionamenti che lo strumento richiese, e Leonida Martin.\nIl montaggio delle parti sino a quel giorno arrivate a Merate nelle trentotto casse ebbe termine il 9 agosto. Mancavano ancora lo specchio principale, il complesso regolatore del moto orario, parte del sistema di focatura per la combinazione Cassegrain, il quadro elettrico e la meccanica dei movimenti fini dell'asse di declinazione che giunsero con ritardo nelle settimane successive. La sera del 20 settembre 1926 il telescopio fu rivolto verso il cielo per la prima volta, con un motore provvisorio per la focatura, e grande fu l'entusiasmo dei presenti alla sua \"prima luce\". L'intero sistema pot\u00e9 dirsi per\u00f2 ultimato solo il 15 ottobre.\nImpiego.\nDopo il completamento del vasto catalogo di parallassi spettroscopiche lo strumento fu a lungo utilizzato per gli studi spettroscopici di fisica stellare. Successivamente fu dedicato alla fotometria di stelle variabili e in seguito alla polarimetria degli asteroidi. Negli anni novanta fu lasciato alla didattica serale per l'osservazione all'oculare dei principali oggetti celesti, in occasione delle frequenti visite organizzate per le scolaresche di ogni ordine e grado. Dal mese di novembre del 2003, dopo lunga e accurata manutenzione, \u00e8 tornato nei ruoli della scienza ed \u00e8 utilizzato ogni notte di buon seeing per la speckle interferometria delle stelle doppie visuali strette, nell'ambito di un programma osservativo internazionale.\nGli strumenti focali per questi studi, e cio\u00e8 lo spettrografo, il fotometro, il polarimetro e la speckle camera PISCO, s'installano al solo fuoco Cassegrain. Gli oculari e il portalastre fotografico possono invece montarsi ad ambo i fuochi, tuttavia la configurazione ottica Newton per l'astrofotografia a largo campo operata con lastre 6x9 e per l'osservazione all'oculare degli oggetti estesi fu raramente usata.\nDescrizione.\nLo strumento principale \u00e8 del tipo a doppio fuoco, Newton e Cassegrain, adatto a lavori sia fotografici a largo campo sia spettrografici a lunga focale, installato su montatura inglese. La configurazione Newton ben si presta per il primo genere d'impiego mentre la Cassegrain \u00e8 ideale per i lavori con lo spettrografo; la Cassegrain \u00e8 inoltre adatta a sopportare apparecchiature focali di notevole peso, quali appunto lo spettrografo, grazie alla simmetria meccanica del sistema e ai contrappesi scorrevoli a vite che permettono di mantenere il tubo sempre perfettamente bilanciato rispetto ai tre assi: ottico, di ascensione retta e di declinazione.\nBasamento.\nRealizzato in cemento armato \u00e8 interrato sino a fondare sulla roccia sottostante il terreno. La sua struttura \u00e8 completamente disaccoppiata dalle fondamenta dell'edificio della cupola e dal pavimento della sala di osservazione, per scongiurare il propagarsi allo strumento di eventuali vibrazioni indotte dalle attivit\u00e0 svolte in cupola.\nDal basamento si ergono i due pilastri che costituiscono gli appoggi del telescopio. La congiungente i loro centri giace nel piano del meridiano locale. Il pilastro Sud affiora di poco sopra il piano del pavimento della sala di osservazione, il pilastro Nord dalla caratteristica forma a collo d'oca s'innalza invece di circa 4 metri. Il piano sommitale del pilastro Nord \u00e8 parallelo all'asse di rotazione terrestre per costruzione e reca una robusta piastra metallica micrometrica che permette la regolazione fine in azimut e in altezza dell'intera montatura per il perfetto stazionamento polare del telescopio.\nMontatura.\n\u00c8 equatoriale di tipo inglese, in sostanza una tedesca a doppio appoggio, sulla falsariga del telescopio Plaskett da 1,80 metri di apertura del Dominion Astrophysical Observatory di Victoria, in Canada, che ispir\u00f2 Emilio Bianchi nella scelta. Tra i vantaggi vi \u00e8 la stabilit\u00e0 della struttura grazie al doppio appoggio e la possibilit\u00e0 di orientare il telescopio verso ogni zona della volta celeste, possibilit\u00e0 non comune nei grandi strumenti del passato. Tra gli svantaggi il bisogno di capovolgere il tubo e portarlo da banda meridiana opposta quando si voglia puntare zone del cielo verso il polo celeste, nel caso che fosse impedito nei movimenti dal pilastro Nord dell'appoggio, e la scomodit\u00e0 della postura osservativa al fuoco Newton che pu\u00f2 innalzarsi di parecchi metri sul piano del pavimento.\nLo schema della montatura \u00e8 piuttosto semplice: si tratta di una croce di cui un braccio \u00e8 l'asse di ascensione retta, anche detto asse polare o asse orario, e l'altro braccio \u00e8 l'asse di declinazione. Le due estremit\u00e0 dell'asse di ascensione retta poggiano sui due pilastri, costruiti acciocch\u00e9 esso risulti parallelo all'asse polare terrestre. A un'estremit\u00e0 dell'asse di declinazione, ortogonale all'asse polare nel suo punto mediano, \u00e8 appeso il tubo del telescopio; all'estremit\u00e0 opposta \u00e8 fissato il contrappeso che bilancia il tubo. Tuttavia l'implementazione Zeiss di questo semplice schema \u00e8 di straordinaria complessit\u00e0 meccanica, al fine di garantire il perfetto bilanciamento del sistema e il costante alleggerimento del peso che grava sui cuscinetti degli assi quale che sia la posizione del telescopio.\nAsse di ascensione retta.\nUna lunga parte cava a forma di fuso diparte dal collare di alleggerimento del supporto Sud e termina con il collare di appoggio al supporto Nord. \u00c8 questo l'asse polare vero e proprio. Subito dietro il collare di alleggerimento \u00e8 la grande ruota dentata che trasmette all'asse il moto orario per l'inseguimento siderale controllato dal regolatore, disaccoppiabile con una frizione anulare. Dietro la ruota \u00e8 il cilindro fisso che incamicia la parte terminale dell'asse tra cuscinetti di registro e lo vincola alla forca di appoggio Sud. A valle del cilindro \u00e8 il gruppo meccanico che trasmette il moto rotatorio per i movimenti rapidi, connesso rigidamente all'asse incamiciato, e i cerchi graduati finemente incisi per la precisa lettura con i noni ad arco dell'angolo orario e dell'ascensione retta. All'estremo sono infine i piatti di rame su cui insiste la pettiniera dei contatti striscianti, per veicolare la corrente elettrica ai vari motori e servomeccanismi dislocati sul telescopio senza che alcun cavo abbia mai a torcersi per i movimenti; lo strumento pu\u00f2 dunque ruotare indefinitamente.\nI numerosi cuscinetti di registro che vincolano all'asse i meccanismi per la trasmissione dei moti e i cerchi graduati sono alquanto sensibili e non possono sorreggere il grande peso dello strumento. Il problema dello sgravio \u00e8 risolto con un ingegnoso meccanismo di alleggerimento, ereditato dai simili ma pi\u00f9 semplici sistemi gi\u00e0 in uso sui telescopi del Settecento. Subito prima del cilindro che incamicia la parte terminale dell'asse v'\u00e8 il grande collare sulla cui banda inferiore poggiano a dolce frizione due ampie ruote lisce ingabbiate, che cercano di sollevarlo. La loro culla \u00e8 infatti ancorata all'estremo di due lunghe barre che agiscono come leve di primo genere, infulcrate ai prolungamenti destro e sinistro dei perni della forca e discendenti nel sottocupola. All'estremit\u00e0 opposta di queste leve complanari all'asse, quindi nella camera del basamento, sono i due contrappesi di piombo per l'ammontare di circa 1,4 tonnellate. La forza esplicata dalle leve per l'azione dei contrappesi tende a sollevare l'asse del telescopio alleggerendo la componente del peso ad esso ortogonale e che giace nel piano verticale; la componente parallela si scarica invece sul cuscinetto reggispinta del cilindro di camicia. I cuscinetti di registro vengono cos\u00ec del tutto liberati dalla forza peso del telescopio e possono lavorare nelle migliori condizioni.\nAsse di declinazione.\nInterseca l'asse di ascensione retta nel punto mediano della sua parte fusiforme e gli \u00e8 accoppiato meccanicamente, grazie a due flange contrapposte che si aprono sul fuso e le cui facce gli sono parallele. Lo compongono due elementi coassiali apparentemente disaccoppiati ma in realt\u00e0 interconnessi, il primo \u00e8 detto \"asse cavo\", il secondo \"asse pieno\". L'asse strumentale di declinazione \u00e8 l'asse geometrico del primo.\nL'asse cavo pu\u00f2 pensarsi come una sorta di appendice del tubo del telescopio, ortogonale e solidale ad esso, che s'infila nelle aperture flangiate dell'asse polare e fuoriesce da banda opposta, come se fosse il secondo braccio di una croce. Alla flangia rivolta verso il tubo \u00e8 connesso il grande piatto che reca sul bordo esterno il cerchio graduato grossolano di declinazione, e al suo interno il cerchio d'argento finemente inciso per la precisa lettura dell'angolo di declinazione con il nonio filare; sempre su questo piatto agisce la frizione anulare per il disimpegno dell'alidada che trasmette al tubo i movimenti fini di declinazione. Alla flangia opposta \u00e8 connesso il castello che sorregge il motore e i meccanismi per la trasmissione dei moti rapidi e che alloggia i piatti di rame dei contatti striscianti, analoghi a quelli visti nell'asse di ascensione retta. All'estremit\u00e0 dell'asse cavo \u00e8 fissata la ruota dentata che gli trasmette il moto rotatorio rapido e che alloggia la complessa frizione a eccentrici mobili.\nL'asse pieno \u00e8 una robusta e lunga barra di forma vagamente cilindrica e di circa 20\u00a0cm di diametro, coassiale all'asse cavo e in esso registrata da cuscinetti. Una delle due estremit\u00e0, da banda del castello, \u00e8 filettata e vi \u00e8 impanato il grande contrappeso; l'altra \u00e8 invece sdoppiata in guisa di forcella semicircolare che abbraccia la superficie interna del tubo del telescopio e si fissa alla fascia centrale di rinforzo tramite due perni, ortogonali sia all'asse del tubo sia all'asse pieno. Questi tre assi (dei perni, del tubo e di declinazione) sono tutti ortogonali tra loro e s'intersecano in un punto che \u00e8 per costruzione anche il baricentro del telescopio.\nSi presenta l'analogo problema di alleggerimento dei cuscinetti di registro gi\u00e0 visto a proposito dell'asse di ascensione retta, che non possono sopportare le forze esplicate dalle componenti a loro longitudinali della notevole forza peso. La soluzione \u00e8 tuttavia alquanto pi\u00f9 complessa perch\u00e9 l'insieme degli eventuali contrappesi di spinta pu\u00f2 assumere qualsiasi posizione a causa dei movimenti di ambo gli assi del telescopio. L'asse pieno reca un rigonfiamento a collare nella sua zona mediana il quale poggia a dolce frizione sulla superficie interna dell'asse cavo; la superficie esterna dell'asse cavo, nella stessa zona mediana, \u00e8 abbracciata da una fascia anulare che insiste su di esso tramite cuscinetti di registro. Tutto \u00e8 contenuto all'interno della parte centrale dell'asse fusiforme di ascensione retta. Alla fascia anulare \u00e8 rigidamente connessa un'asta che da essa si sviluppa all'interno della met\u00e0 superiore dell'asse a fuso di ascensione retta sino ad emergere sopra l'appoggio Nord, e quivi \u00e8 connessa a una robusta molla che la trae. Per il tramite di quest'asta l'intera fascia anulare \u00e8 allora costantemente tratta verso Nord in direzione parallela all'asse polare. Sulla medesima fascia, attraverso due finestrelle circolari dell'asse orario, agiscono anche due leve di primo genere costituite da barre esterne complanari e parallele all'asse orario e rivolte verso Sud, le cui estremit\u00e0 inferiori sono connesse a un contrappeso anulare che abbraccia la parte inferiore dell'asse orario e che ha sufficiente agio per giocarvi. Quale che sia la posizione del telescopio il contrappeso anulare esercita sulla fascia una forza, per il tramite delle leve, la cui direzione giace nel piano verticale ed \u00e8 sempre ortogonale all'asse orario per costruzione meccanica del sistema. La risultante di queste due forze, esercitate l'una dalla molla e l'altra dal contrappeso anulare, \u00e8 una forza di alleggerimento sempre verticale che sgravia i cuscinetti di registro da tutte le forze a loro longitudinali.\nMovimentazione.\nL'uso su ciascun asse di un solo motore per ottenere l'ampio ventaglio di velocit\u00e0 necessarie al proficuo impiego del telescopio, le quali spaziano dai molti gradi al secondo per i rapidi movimenti di spostamento ai pochi secondi d'arco al secondo per i fini movimenti di centratura e di guida, era oltre le possibilit\u00e0 dell'elettromeccanica degli anni venti; la Zeiss prefer\u00ec quindi due meccanismi di moto indipendenti per ogni asse, uno per i moti rapidi e l'altro per i moti fini. Oltre questi v'\u00e8 il meccanismo del moto orario, il quale agisce sul solo asse di ascensione retta per il trascinamento siderale che compensa il moto di rotazione della volta celeste.\nLa buona operativit\u00e0 del doppio meccanismo \u00e8 ottenuta con il disaccoppiamento meccanico del primo dal secondo, conseguita grazie a due frizioni per asse, una automatica a eccentrici mobili e l'altra anulare a comando elettromanuale, onde garantire che il moto del primo non si propaghi mai ai rotismi del secondo e viceversa. Le frizioni elettromanuali vengono chiamate \"elettrofreni\" o pi\u00f9 semplicemente \"freni\" poich\u00e9 quando sono chiuse mantengono il telescopio connesso ai rotismi dei moti fini e quindi immobile se questi sono inattivi. I moti rapidi possono ottenersi sia a mano con i volanti che giacciono nei pressi degli assi, sia elettricamente; il meccanismo manuale \u00e8 disaccoppiato da quello elettrico con un'ulteriore frizione automatica. L'insieme dei numerosi meccanismi assume una certa complessit\u00e0 che richiede completa padronanza del sistema e delicatezza nell'uso.\nPer dirigere lo strumento verso l'astro oggetto dell'indagine si procede in due tempi. Nota dall'esperienza o dalle coordinate di catalogo la sua posizione nel cielo, si volge il telescopio verso quella zona agendo sui moti rapidi dopo aver aperto le frizioni di ambo gli assi, sino a vederlo comparire nel campo del cercatore o a leggerne sui cerchi graduati approssimati le coordinate. Si serrano a questo punto i freni e si agisce sui moti fini sino a portarlo al centro del crocicchio del cercatore o a leggerne sui cerchi finemente graduati le esatte coordinate; posto l'occhio all'oculare del rifrattore di guida si compiono infine le eventuali ultime correzioni.\nMoti rapidi.\nA riposo o quando \u00e8 mosso dai moti fini il telescopio \u00e8 del tutto disimpegnato dai meccanismi che trasmettono i moti rapidi, grazie alle frizioni automatiche a eccentrici mobili, ed \u00e8 invece di regola connesso a quelli che trasmettono i moti fini. Per agire sui rapidi si procede dapprima all'apertura dei freni per disimpegnarlo dai fini, e dappoi si azionano i motori o i volanti manuali. L'accoppiamento del moto rapido agli assi avviene gradualmente tramite le frizioni a eccentrici che realizzano per via meccanica il progressivo e dolce spunto.\nIl sistema \u00e8 in sostanza identico per ambo gli assi e impiega motori trifase, in origine a 220V, poi convertiti a 380V con l'unificazione delle tensioni elettriche avvenuta a partire dal dopoguerra e conclusasi in tutto il territorio nazionale solo nel 1965. I motori agiscono su viti senza fine che s'impanano sulle grandi ruote dentate connesse agli assi tramite le frizioni a eccentrici e sono comandati da una pulsantiera a quattro pulsanti: una coppia per l'ascensione retta e una coppia per la declinazione, in ciascuna coppia uno per il moto diretto e uno per il moto inverso. Non sono previsti finecorsa n\u00e9 altri sistemi di arresto d'emergenza: la sicurezza del telescopio \u00e8 lasciata alla perizia e al buon senso dell'operatore.\nMoti fini.\nPi\u00f9 complicati sono i meccanismi, alquanto diversi per l'asse di ascensione retta e per quello di declinazione, che trasmettono allo strumento i movimenti micrometrici chiamati \"moti fini\". In ambo gli assi il moto rotatorio dell'albero del rispettivo motore, in corrente continua a 110V e la cui velocit\u00e0 \u00e8 costante, \u00e8 demoltiplicato per mezzo di un riduttore meccanico a due rapporti con ingranamento elettromagnetico, comandato dalla pulsantiera dei moti fini. Quando \u00e8 innestato il rapporto pi\u00f9 lungo si ottiene la velocit\u00e0 di aggiustamento, utile per i piccoli movimenti di centratura degli oggetti nel campo del telescopio principale; quando \u00e8 innestato il rapporto corto si ottiene invece la velocit\u00e0 di richiamo, necessaria per le pi\u00f9 fini correzioni delle inevitabili anomalie d'inseguimento in sede di guida durante le lunghe pose fotografiche o le riprese a lunghissima focale.\nLa pulsantiera di comando dispone di quattro pulsanti, di un commutatore e di un interruttore. Una coppia di pulsanti comanda il motore per l'ascensione retta, l'altra coppia quello per la declinazione; in ciascuna coppia uno aziona il moto diretto e l'altro il moto inverso. Da un lato v'\u00e8 il commutatore di velocit\u00e0 che comanda i riduttori meccanici, a due posizioni: \"presto\" per innestare i moti di aggiustamento, \"lento\" per innestare quelli di richiamo. Sull'altro lato v'\u00e8 un interruttore che comanda gli elettromagneti del differenziale per il disimpegno rapido del moto orario, utile quando si voglia sospendere l'inseguimento siderale senza fermare l'alquanto complesso regolatore.\nSull'asse di ascensione retta.\nI piccoli movimenti micrometrici dell'ascensione retta devono in qualche modo potersi sovrapporre al moto di trascinamento orario, che per il normale uso del telescopio \u00e8 sempre inserito. La sovrapposizione \u00e8 resa possibile grazie a un differenziale meccanico, il quale per i moti di richiamo somma o sottrae la velocit\u00e0 dell'albero dei moti fini da quella dell'albero del regolatore del moto orario, mentre per i moti di aggiustamento disimpegna del tutto il moto orario e collega rigidamente l'albero dei moti fini all'albero d'uscita. Questo sofisticato meccanismo permette di ottenere risposte istantanee ai comandi dell'operatore quando sono necessarie le pi\u00f9 fini correzioni, e al contempo riduce alquanto l'usura del differenziale e il rumore poich\u00e9 evita che le sue componenti raggiungano velocit\u00e0 eccessive.\nL'albero di uscita del differenziale aziona per mezzo di opportuni rinvii a ingranaggi due viti senza fine in presa da bande opposte sulla grande ruota dentata, che \u00e8 posta subito sotto il collare di alleggerimento dell'asse di cui si \u00e8 detto a proposito della montatura.\nSull'asse di declinazione.\nI moti fini per i movimenti in declinazione sono trasmessi con il tipico sistema dell'alidada. Essa si accoppia all'asse di declinazione per mezzo della frizione anulare, chiamata anche freno in declinazione per i motivi gi\u00e0 illustrati, e al tubo del telescopio per mezzo di tre madreviti a passo diversificato entro le quali ruotano le viti senza fine di manovra. Quando il freno \u00e8 chiuso il telescopio \u00e8 quindi rigidamente connesso all'asse di declinazione per mezzo dell'alidada.\nIl moto rotatorio dell'albero in uscita dal riduttore viene trasmesso con opportuni rinvii a ingranaggi alle tre viti senza fine che s'impanano nelle madreviti. La loro rotazione provoca il moto relativo del tubo rispetto all'alidada, immediato e scevro da giochi grazie ai passi differenziati che annullano il passo morto, e realizza i piccoli spostamenti di aggiustaggio e di richiamo.\nMoto orario.\nIl gruppo dei meccanismi per i moti fini di ascensione retta e per il moto orario, costituito dal regolatore, dal motore per i movimenti di richiamo e aggiustaggio, dal riduttore a due rapporti e dal differenziale, giace per intero sulla \"tavola del regolatore\". \u00c8 questa una robusta tavola metallica poggiata su un sostegno a colonna e dislocata a lato del pilastro Sud, a circa 50 centimetri di altezza dal pavimento. Dalla tavola diparte l'alberino verticale che tramite rinvii cardanici trasmette il moto rotatorio dall'uscita del differenziale al sistema di viti senza fine che agiscono sulla grande corona dentata dell'asse di ascensione retta.\nIl regolatore del moto orario \u00e8 il meccanismo di pi\u00f9 straordinaria complessit\u00e0 elettromeccanica tra quelli che compongono questo telescopio. Il suo scopo \u00e8 molteplice: generare il moto d'inseguimento degli astri per compensare la rotazione della volta celeste, controllarne e regolarne la velocit\u00e0 affinch\u00e9 l'inseguimento sia il pi\u00f9 possibile accurato, generare il moto per la movimentazione del cerchio finemente inciso dei noni graduati, generare il treno d'impulsi per la corrente che comanda l'azionamento elettrico delle frizioni.\n\u00c8 costituito da tre parti di forma geometrica ben distinta. Dalla base a cubo s'innalza un corpo cilindrico di circa 25 centimetri di diametro la cui met\u00e0 superiore si allarga e reca ampie aperture a finestra protette da un vetro trasparente, attraverso le quali \u00e8 possibile osservare i meccanismi della regolazione centrifuga di velocit\u00e0. La met\u00e0 inferiore contiene il motore in corrente continua a 110V, il cui asse verticale esce verso l'alto e s'innesta nel regolatore centrifugo. Il basamento contiene i necessari rinvii meccanici, l'uscita dell'albero di trazione che s'innesta nel differenziale, e a lato il generatore meccanico della corrente pulsante per gli elettrofreni.\nLa corrente per il funzionamento del motore pu\u00f2 essere regolata in tensione tramite una resistenza reostatica di campo installata sul quadro elettrico, per compensare l'instabilit\u00e0 e la mutevolezza della tensione di rete degli anni venti e garantire cos\u00ec i 110V nominali di alimentazione. A regime la velocit\u00e0 del motore \u00e8 costante e il pi\u00f9 possibile simile a quella che, considerate le numerose riduzioni meccaniche frapposte tra il motore e l'asse si ascensione retta del telescopio, corrisponde a una rotazione completa dell'asse in 23 ore 56 minuti 4 secondi, che \u00e8 il periodo del giorno siderale. Tuttavia questa velocit\u00e0 non pu\u00f2 mai dirsi perfettamente costante per numerosi motivi, tra cui l'instabilit\u00e0 residua dell'alimentazione e la variabilit\u00e0 degli attriti in gioco a causa del variare della temperatura durante la sessione osservativa. La sua regolazione \u00e8 compiuta per via elettromeccanica dal regolatore centrifugo alloggiato nella parte superiore del cilindro.\n\u00c8 esso un complicato meccanismo centrifugo che in sintesi pu\u00f2 pensarsi come un piatto rotante sopra il quale gioca una sfera sospesa di ottone vincolata radialmente con una lamina a un collare lasco che abbraccia l'asse motore e che a sua volta \u00e8 vincolato al piatto tramite due molle a coltello che esplicano su di esso la loro forza con un sistema di leve. Quando il piatto \u00e8 in rapida rotazione questa sfera, per la forza centrifuga cui \u00e8 soggetta, tende a vincere la forza delle molle e ad allontanarsi radialmente dall'asse di pochi centesimi di millimetro. Ci\u00f2 \u00e8 possibile poich\u00e9 il collare \u00e8 lasco sull'albero e ammette un certo agio radiale. L'eccessivo allontanamento, indice di un'eccessiva velocit\u00e0 di rotazione, provoca da parte della sfera la chiusura di un contatto elettrico che sospende l'alimentazione del motore. Quando ci\u00f2 accade il motore procede per inerzia e rallenta, il piatto rallenta e ci\u00f2 diminuisce la forza centrifuga che agisce sulla sfera, essa inizia a riavvicinarsi all'asse, il contatto si riapre, il motore riceve di nuovo l'alimentazione e riaccelera. In condizioni di regime il sistema giace quindi in equilibrio instabile e regola la velocit\u00e0 con una sorta di modulazione di larghezza d'impulso (PWM) realizzato per pura via elettromeccanica grazie alla sfera che oscillando in senso radiale apre e chiude continuamente il circuito del motore. Una manopola esterna, collocata sopra il cielo della camera cilindrica, permette di variare la tensione delle molle a coltello che vincolano il collare e consente perci\u00f2 la fine taratura del complesso centrifugo per adattarlo alle mutevoli condizioni di temperatura.\nIl sistema sin qui descritto abbisogna di un controllo esterno che possa rilevare gli eventuali minuscoli errori di velocit\u00e0 residui, per esempio per la cattiva regolazione della tensione delle molle tramite la manopola di comando o del valore della resistenza di campo per colpa dell'operatore, e compensarli con una retroazione. Tale controllo esiste e si esplica grazie a un ingegnoso meccanismo di piatti rotanti attorno al loro asse e oscillanti lungo la verticale, posto all'esterno sul cielo della camera cilindrica e controllato dal segnale elettrico inviato ogni due secondi da un orologio a pendolo di grande precisione. In estrema e alquanto semplificata sintesi il controllo opera come segue. Un asse coassiale all'asse motore e demoltiplicato rispetto ad esso emerge dalla camera cilindrica del regolatore centrifugo sopra il suo cielo e s'innesta su una torre esterna che ivi giace, costituita da una coppia d'ingranaggi su cui poggia a dolce frizione una coppia di piatti in ottone avvitati l'uno nell'altro grazie a un'elica di passo lungo; questi quattro elementi sono tutti coassiali l'uno all'altro e hanno diametri simili. Grazie a un complicato gioco basato sulle differenze di velocit\u00e0 dei due ingranaggi, sullo scivolamento a dolce frizione dell'uno sull'altro e dei piatti sull'ingranaggio superiore, sul nasello radiale di un piatto e su un'ancoretta laterale mossa da un elettromagnete comandato dal segnale del pendolo l'intera torre ruota di norma alla velocit\u00e0 dell'asse e i piatti giacciono uno poggiato sull'altro. Se la velocit\u00e0 di rotazione perde l'esattezza che le \u00e8 caratteristica svanisce anche il sincronismo tra il nasello del piatto e l'ancoretta comandata dal pendolo, la quale blocca allora la rotazione del piatto superiore agendo sul nasello e tale piatto s'innalza poich\u00e9 tende a svitarsi sulla vite a lungo passo di quello sottostante, che ruota ancora. Un opportuno sistema di naselli garantisce che quest'azione duri al pi\u00f9 per un giro completo soltanto, onde evitare che il piatto si disimpegni dalla sua vite e il meccanismo s'inceppi. Sollevandosi, il piatto innalza una leva a forcella che gli \u00e8 poggiata sopra e che scivola su un cuscinetto, la quale per mezzo di altre leve di rinvio agisce all'interno della sottostante camera del regolatore centrifugo sulla tensione delle molle a coltello la cui forza equilibra la forza centrifuga cui \u00e8 soggetta la sfera.\nIl sistema di controllo, quindi, funziona per la retroazione esplicata sul regolatore centrifugo da questo meccanismo correlato al pendolo e quindi assoluto rispetto al telescopio. Tutto questo, naturalmente, \u00e8 in funzione del valore impostato per la resistenza reostatica di campo, della posizione della manopola che regola la tensione a riposo delle molle a coltello, della temperatura ambientale e degli attriti interni del regolatore. Da ci\u00f2 si evince come il perfetto funzionamento del moto orario sia un delicato e sensibile equilibrio perseguibile dall'operatore solo con la perizia e l'esperienza."}
{"id": "699073", "revid": "73843", "url": "https://it.wikipedia.org/wiki?curid=699073", "title": "Emma Hamilton", "text": "Biografia.\nGiovinezza.\nEmily Lyon (battezzata col nome di Amy), nacque nel 1765 nel Cheshire, in Inghilterra. Suo padre, il fabbro Henry Lyon, mor\u00ec quando lei aveva appena due mesi. Fu cresciuta dalla madre, Mary Kidd, a Hawarden, in condizioni di estrema povert\u00e0 e non ricevette alcuna regolare istruzione almeno fino all'et\u00e0 di diciassette anni.\nEmma era una ragazza piuttosto spregiudicata ed aveva raggiunto precocemente la maturit\u00e0 (anche sessuale). Infatti, nel 1780, all'et\u00e0 di quindici anni, ebbe una figlia da un suo \"benefattore\", sir Harry Featherstonhaugh. Alla bimba fu dato il nome di Emma Carew e venne allevata da sua nonna nel Galles. Da giovane, Emma Carew riceveva frequenti visite da parte della madre, la quale in seguito rifiut\u00f2 di vederla.\nNel 1781, Emma Lyon si trasfer\u00ec a Londra e cambi\u00f2 il suo nome in Emma Hart. Nel 1782, la diciassettenne Emma era gi\u00e0 ben nota a Londra, essendo stata tolta dal bordello di una tale Madame Kelly, ad Arlington Street, per diventare la mantenuta di molti uomini dell'alta societ\u00e0, e per aver posato come \"Dea della Salute\" nello studio di James Graham, un medico ciarlatano. A diciannove anni divenne l'amante di Charles Francis Greville (1749-1809), figlio di Francis Greville primo conte di Warwick, nonch\u00e9 nipote del suo futuro sposo sir William Hamilton. Greville era profondamente innamorato di lei, e la fece posare pi\u00f9 volte per un suo amico, il pittore George Romney. Da Greville, Emma ebbe tre figli (mai riconosciuti) e, grazie a questa relazione, ella cominci\u00f2 a ricevere un'istruzione adeguata e a frequentare l'alta societ\u00e0 londinese del tempo.\nA Napoli.\nNel 1786 Greville, avendo deciso di sposare una donna ricca, mand\u00f2 Emma a Napoli perch\u00e9 diventasse l'amante di suo zio, sir William Hamilton, ambasciatore inglese nella capitale del Regno partenopeo. Egli sperava cos\u00ec di riuscire ad un tempo a liberarsi di lei e ad evitare che suo zio, di cui voleva diventare erede, si risposasse.\nSir William si invagh\u00ec di Emma, e con grande sorpresa di Greville la spos\u00f2 il 6 settembre del 1791 nella chiesa di Saint George, a Hanover Square, Londra. Essendo sir Hamilton appassionato di archeologia e di vulcanologia, abitarono anche a Torre del Greco (nella frazione di Santa Maria la Bruna dove \u00e8 sita Villa Ferrigni, in cui nel 1836/'37 sarebbe stato ospite Giacomo Leopardi, che vi avrebbe composto La ginestra o il fiore del deserto e altro). Mentre era la sua amante e poi durante il loro matrimonio, Emma cre\u00f2 quelle che lei chiamava \"attitudes\", cio\u00e8 delle esibizioni che erano un misto di prosa, danza e recitazione, e che ebbero enorme successo in Europa. Usando alcuni scialli, ella posava evocando personaggi femminili dell'antichit\u00e0 come Medea o Cleopatra. Tali esibizioni affascinarono aristocratici, artisti, scrittori, tra cui il grande Johann Wolfgang von Goethe, ed anche re e regine, lanciando nuove tendenze nella danza in tutta Europa, nonch\u00e9 la moda di un abbigliamento drappeggiato in stile greco.\nLady Hamilton divenne intima amica di Maria Carolina d'Austria, moglie di re Ferdinando IV di Borbone. In qualit\u00e0 di moglie dell'ambasciatore britannico, diede il benvenuto a Horatio Nelson, il celebre ammiraglio britannico, nel 1793, quando egli venne a Napoli a chiedere rinforzi contro i francesi. Emma us\u00f2 la sua influenza sulla regina per ottenere che il re concedesse i rinforzi a Nelson. Questi torn\u00f2 a Napoli cinque anni dopo, quando era ormai una leggenda vivente, dopo la sua vittoria nella battaglia del Nilo. Le vicissitudini della guerra lo avevano prematuramente invecchiato: aveva perso un occhio, un braccio e la maggior parte dei denti, ed era affetto da attacchi di tosse.\nTuttavia lo cur\u00f2 nella casa di suo marito, e organizz\u00f2 un ricevimento con 1.800 invitati per festeggiare il suo quarantesimo compleanno. Presto tra loro nacque l'amore, e sembra che la loro relazione sia stata tollerata, e persino incoraggiata, dall'anziano William, il quale non manifestava altro che ammirazione e rispetto per Nelson, e viceversa.\nEra ormai all'apice del successo, amica intima della autoritaria Maria Carolina, regina di Napoli e Sicilia, era l'unica che non era tenuta a rispettare i tre inchini abitualmente previsti alla presenza dei monarchi ed all'uscita a ritirarsi facendo i passi indietro sino alla porta.\nIl 21 dicembre 1799, Emma ricevette la prestigiosissima onorificenza di Dama di Devozione dell'Ordine di Malta, con lettera firmata di persona dallo zar Paolo I, decorazione assai raramente concessa ad una donna, soprattutto se non di nascita nobile.\nNei giorni che seguirono la fine della Repubblica Napoletana si dice che lady Hamilton us\u00f2 la propria influenza su Nelson per convincerlo a non accettare la capitolazione negoziata dal cardinale Ruffo con i repubblicani, e ad annullare i loro salvacondotti. A seguito di questa decisione 124 nobili ed intellettuali napoletani che avevano ricoperto incarichi di governo nella effimera repubblica vennero giustiziati, talvolta in maniera spietata. Tra questi Domenico Cirillo, lo scienziato medico, entomologo e botanico che pure aveva scritto una presunta lettera, non dimostrata come vera, a lady Hamilton per ottenere la grazia.\nLa caduta.\nIl 31 gennaio 1801, nella casa che William aveva affittato nella Clarges Street, a Piccadilly, Londra, Emma diede alla luce una bambina, figlia di Nelson, cui venne dato nome Horatia. Nell'autunno dello stesso anno, Nelson acquist\u00f2 \"Merton Place\", una piccola casa malandata nella periferia dell'odierna Wimbledon.\nL\u00ec egli visse apertamente con Emma, e con William, in un \"menage a trois\" che affascin\u00f2 il pubblico. Insieme a loro viveva anche la madre di Emma. I giornali riportavano tutto ci\u00f2 che essi facevano, e si riferivano alle scelte di Emma nel lanciare nuove mode in fatto di vestiario, arredamento e perfino di men\u00f9 per i pranzi.\nWilliam mor\u00ec nel 1803 e Nelson ritorn\u00f2 quasi subito in mare, lasciando Emma incinta del suo secondo figlio. Sentendosi disperatamente sola, si affann\u00f2 nel tentativo di rendere Merton Place l'abitazione grandiosa cui Nelson aspirava, e desiderava ardentemente il suo ritorno. Il bambino, una femmina, mor\u00ec poche settimane dopo la nascita, agli inizi del 1803. Per distrarsi dai suoi dispiaceri Emma cominci\u00f2 a giocare d'azzardo e a spendere eccessivamente.\nDopo la morte di Nelson, nel 1805, Emma, che aveva velocemente dilapidato la piccola pensione che William le aveva lasciato, si indebit\u00f2 pesantemente. Infatti Nelson aveva lasciato il suo patrimonio al fratello, lasciando ad Emma Merton Place. Lei per\u00f2 diede fondo alle proprie finanze nel tentativo di mantenere la casa come un monumento alla memoria di Nelson. E sebbene questi fosse considerato un eroe nazionale, la richiesta che egli pi\u00f9 volte prima di morire rivolse per iscritto al governo inglese, perch\u00e9 assicurasse una pensione ad Emma ed Horatia, fu ignorata. Non giov\u00f2 neanche che egli ricordasse come, in pi\u00f9 di un'occasione, Emma lo avesse aiutato ad ottenere rinforzi e rifornimenti da parte del re di Napoli, contribuendo in modo significativo alla prosecuzione delle sue campagne militari, conclusesi poi vittoriosamente.\nGli onori dovuti alla memoria di Nelson furono riversati su suo fratello.\nSebbene nel 1808 alcuni amici avessero cercato di sistemare la sua posizione finanziaria, nel 1813 Emma and\u00f2 in prigione per debiti, e vi rimase per un anno. Un certo Alderman Smith l'aiut\u00f2 ad uscirne, e lei and\u00f2 in Francia per sfuggire ai suoi creditori. Datasi al bere, mor\u00ec in miseria, di insufficienza epatica, a Calais, nel gennaio del 1815.\nOnorificenze.\nDama di devozione dell'Ordine di San Giovanni di Gerusalemme, detto di Rodi, detto di Malta."}
{"id": "699082", "revid": "287204", "url": "https://it.wikipedia.org/wiki?curid=699082", "title": "Jumada II", "text": "Jum\u0101d\u0101 II ovvero Jum\u0101d\u0101 al-th\u0101niyya ) o Jum\u0101d\u0101 al-\u0101khira (ma esistono anche forme con l'aggettivo maschile: \"jum\u0101da al-th\u0101ni\" e \"jum\u0101da al-\u0101khir\"), \u00e8 il sesto mese del calendario islamico. Segue Jum\u0101d\u0101 al-\u016bl\u0101 e precede rajab. Ha 30 giorni.\nI due mesi col nome di \"jumada\", il cui nome fa allusione al terreno secco e inaridito, dovevano probabilmente essere un tempo mesi estivi, caratterizzati da grande siccit\u00e0."}
{"id": "699084", "revid": "34928", "url": "https://it.wikipedia.org/wiki?curid=699084", "title": "Jumada al-ula", "text": ""}
{"id": "699086", "revid": "34928", "url": "https://it.wikipedia.org/wiki?curid=699086", "title": "Jumada al-thani", "text": ""}
{"id": "699087", "revid": "34928", "url": "https://it.wikipedia.org/wiki?curid=699087", "title": "Jumada al-thania", "text": ""}
{"id": "699088", "revid": "34928", "url": "https://it.wikipedia.org/wiki?curid=699088", "title": "Jumada al-akhir", "text": ""}
{"id": "699089", "revid": "34928", "url": "https://it.wikipedia.org/wiki?curid=699089", "title": "Jumada al-akhira", "text": ""}
{"id": "699093", "revid": "73843", "url": "https://it.wikipedia.org/wiki?curid=699093", "title": "Citua", "text": "Citua \"(Situa|Zitwa)\" \u00e8 un termine quechua che identifica una particolare cerimonia in uso nell'impero inca.\nIl cerimomiale, assai complesso, aveva luogo nel mese di agosto, il decimo mese nell'anno peruviano, detto \"Coyaraimi\". Coincideva con l'inizio della stagione delle piogge e aveva lo scopo di scongiurare le malattie che, appunto con l'arrivo delle piogge, erano solite colpire con maggiore virulenza la popolazione andina.\nDescrizione.\nIl resoconto di questa festivit\u00e0 \u00e8 stato tramandato da molti autori, ma due in particolare lo hanno esaminato in tutti i suoi dettagli. Si tratta di Bernab\u00e9 Cobo e di Crist\u00f3bal de Molina, detto \"el cuzque\u00f1o\", per non confonderlo con un altro omonimo scrittore spagnolo dell'epoca.\nSi ha ragione di credere che \"Cobo\", autore pi\u00f9 tardo, abbia scritto il suo resoconto traendolo da quello di Molina. Per questo le loro descrizioni sono tanto simili.\nL'inizio della festa era preceduto da una consultazione, nel \"Coricancha\", il tempio del Sole, tra i sacerdoti e il consiglio imperiale presieduto dall'Inca in persona. In questa riunione si definivano i particolari della cerimonia che potevano variare, di anno in anno.\nDefinite le modalit\u00e0 della celebrazione si procedeva ad eseguire i preliminari.\nVenivano anzitutto portate nella piazza principale del Cuzco le statue di Viracocha e di \"Chuquilla\" estratte, per l'occasione, dai rispettivi templi di \"Quishuarcancha\" e \"Pucamarca\".\nNello stesso tempo venivano allontanate dalla citt\u00e0 tutte le persone che non erano native del Cuzco. Assieme a loro dovevano partire tutti coloro che manifestavano delle deformit\u00e0, gobbi, nani o sciancati, in quanto si riteneva che la causa delle loro disgrazie fosse determinata da peccati commessi e che non fosse di buon augurio la loro presenza, in questa occasione.\nPer non turbare la serenit\u00e0 della cerimonia, venivano fatti uscire dalla citt\u00e0 anche tutti i cani, perch\u00e9, con i loro latrati, non arrecassero pregiudizio alle celebrazioni.\nQuando tutto era pronto, l'intera cittadinanza, armata, convergeva nella piazza principale gridando: \u00abMalattie, disastri disgrazie, fuori da questa terra.\u00bb\nAl centro della piazza, aspettavano quattrocento uomini, in assetto di guerra, divisi in quattro squadre di cento uomini ciascuna, che, al grido di \u00abFuori il male\u00bb, si dirigevano, corremdo, verso i quattro punti cardinali.\nQuelli che correvano in direzione est, verso il \"Collasuyo\", arrivavano fino alla gola di \"Acoyapongo\", a due leghe dalla citt\u00e0, dove li aspettavano altri armati che partivano correndo in una specie di staffetta. Altre genti davano loro il cambio fino al fiume Quiquijana dove entravano, con tanto di armi e corazze, per bagnarsi e purificarsi.\nI guerrieri diretti ad ovest, cio\u00e8 verso Chinchaysuyo, si fermavano dopo appena una lega, presso Salpina, ma quelli che, l\u00ec, li attendevano si dirigevano verso l'Apurimac dove andavano a lavarsi ritualmente.\nQuelli diretti a nord, verso l\"'Antisuyo\", si fermavano una lega e mezzo pi\u00f9 in l\u00e0, a \"Chita\", dove erano rilevati da altri che, dandosi il cambio con altri guerrieri in attesa, portavano il male fino al fiume \"Pisa\".\nLa prima fermata di coloro che si dirigevano a sud, verso il \"Contisuyo\" venifa fatta a \"Churicalla\", a due leghe dal Cuzco. La corsa di questa fazione proseguiva, per\u00f2, con i medesimi intenti delle altre, fino al fiume \"Cusibamba\".\nNel frattempo, tutta la popolazione rimasta in citt\u00e0, accompagnava la loro corsa con alte grida e invocazioni contro il male, poi, intrecciava balli gioiosi a cui partecipava lo stesso Inca e che duravano tutta la notte. Al mattino tutti andavano a lavarsi ritualmente a delle fonti o a dei fiumi e, al ritorno, accendevano grossi fasci di paglia, trainati con corde, che venivano passati di mano in mano con grande abilit\u00e0.\nRientrata nelle proprie dimore, la popolazione si dedicava ad un rito propiziatorio. Ognuno si cospargeva il viso con una speciale farinata di mais, detta \"sanco\" gi\u00e0 preparata allo scopo e sfregava accuratamente stipiti delle porte, vestiti e dispense.\nIl resto della giornata veniva trascorso mangiando e bevendo le cose migliori che avevano a disposizione.\nDurante la notte venivano portate nella grande piazza le statue delle principali divinit\u00e0, quella di Viracocha, del Sole e del Tuono e, al mattino, quando l'Inca faceva la sua comparsa nella spianata con la sua consorte legittima, venivano schierate anche tutte le spoglie mummificate dei sovrani defunti.\nL'intero corpo sacerdotale, comprese quelle figure che, normalmente, esercitavano la loro attivit\u00e0 cultuale nel pi\u00f9 stretto riserbo, prendeva posto accanto all'Inca e alla nobilt\u00e0 che lo accompagnava.\nQuando tutti i maggiorenti si erano assisi ai loro posti, entrava nella piazza la popolazione, divisa per circoscrizioni e separata in due parti distinte, \"Hanan\" e \"Hurin\".\nLa giornata trascorreva, cos\u00ec, tra balli rituali in costume e cerimonie officiate dai massimi sacerdoti.\nL'indomani la piazza veniva occupata nello stesso ordine del giorno precedente, ma questa volta venivano introdotti anche numerosi capi di bestiame destinati al sacrificio. Il sacerdote del Sole era deputato al sacrificio di quattro animali, uno per Viracocha, uno per il \"Tuono\", uno per il Sole e l'ultimo per \"Huanacauri\", la \"huaca\" principale degli Inca. Col sangue degli animali venivano aspersi dei grandi bacili di \"sanco\" e la farina cos\u00ec trattata veniva suddivisa fra tutti gli astanti. Anche le carni delle vittime erano divise in piccoli pezzi e distribuite a tutti, ma, prima di far ci\u00f2, il sacerdote esaminava i polmoni per trarne degli auspici per l'anno futuro.\nI singoli ordini di sacerdoti recitavano delle orazioni, ognuno per gli dei a cui era consacrato, poi venivano sacrificate le numerose bestie rimanenti e la loro carne veniva distribuita tra i presenti assieme a grandi quantit\u00e0 di \"chicha\", nel frattempo, portata nella piazza. La giornata continuava, tra banchetti e balli e la festa riprendeva all'indomani con lo stesso rituale e, cos\u00ec ininterrottamente per un totale di quattro giorni. Il terzo giorno, per\u00f2, erano ammessi anche gli estranei che venivano condotti nella piazza con le loro \"huaca\", appositamente trasportate al Cuzco.\nCrist\u00f3bal de Molina ci assicura che l'ideatore di questa festa fu l'Inca Pachac\u00fatec che avrebbe ampliato e reso grandiosa una ricorrenza simile, gi\u00e0 in uso presso i suoi predecessori."}
{"id": "699095", "revid": "466539", "url": "https://it.wikipedia.org/wiki?curid=699095", "title": "Alta Via dei Monti Liguri", "text": "L'Alta Via dei Monti Liguri (AVML o pi\u00f9 semplicemente \"Alta Via\") \u00e8 un itinerario escursionistico lungo circa 440\u00a0km che si sviluppa sullo spartiacque delimitante il versante costiero ligure.\nStoria.\nL'Alta Via nasce ufficialmente nel 1983 da un progetto congiunto del Centro Studi Unioncamere Liguri, del Club Alpino Italiano e della Federazione Italiana Escursionismo. L'Alta Via \u00e8 tutelata dalla legge regionale 25 gennaio 1993, n. 5 che ne ha affidato la gestione ad una associazione omonima appositamente costituita. Un itinerario che ha anticipato l'Alta Via era gi\u00e0 stato segnalato dalla F.I.E. (Federazione Italiana Escursionismo) tra il colle del Giovo (SV) e il colle Cento Croci (SP) nei primi anni del dopoguerra su un percorso quasi del tutto coincidente con l'attuale Alta Via.\nPercorso.\nIl percorso \u00e8 suddiviso in 44 tappe di diversa lunghezza e difficolt\u00e0 ed \u00e8 segnalato con un segnavia rosso-bianco-rosso con la scritta \"AV\" nella parte bianca. Il terminale occidentale \u00e8 posto a Ventimiglia, mentre il terminale orientale si trova a Ceparana, nella piana di Bolano, al confine con la Toscana.\nIl sentiero attraversa il Parco naturale regionale del Beigua, il Parco naturale regionale delle Alpi Liguri, il Parco naturale delle Capanne di Marcarolo e il Parco naturale regionale dell'Aveto. Il punto di massima quota toccato dall'Alta Via \u00e8 il monte Saccarello (2201\u00a0m s.l.m.).\nL'Alta Via \u00e8 percorribile interamente a piedi e per lunghi tratti a cavallo ed in \"mountain bike\". Alcune delle tappe o parti di esse sono percorribili in auto e moto su strada asfaltata o sterrata.\nTappe.\nEsistono alcune varianti al percorso individuato nel 1983, la pi\u00f9 importante delle quali \u00e8 il collegamento diretto tra il passo della Cappelletta ed il passo Calzavitello (tappe 38 e 39), percorribile in un'unica tappa.\nSentiero Italia.\nL'Alta Via de Monti Liguri fa parte del progetto escursionistico chiamato Sentiero Italia, itinerario lungo oltre 6000\u00a0km che, partendo da Trieste, attraversa tutto l'arco alpino, gli Appennini, la Sicilia e la Sardegna fino a Santa Teresa di Gallura utilizzando anche le Alte Vie Valdostane, la rete piemontese GTA, la rete toscana GEA e i sentieri umbri."}
{"id": "699097", "revid": "28941", "url": "https://it.wikipedia.org/wiki?curid=699097", "title": "Telescopio Zeiss dell'osservatorio astronomico di Merate", "text": ""}
{"id": "699099", "revid": "297059", "url": "https://it.wikipedia.org/wiki?curid=699099", "title": "Missioni cristiane in America", "text": "Etimologia.\nIl termine missione prende corpo verso la met\u00e0 del Cinquecento e sono i Gesuiti a promuoverne l'utilizzo, esso proviene dall'introduzione del quarto voto da parte di Ignazio De Loyola durante la costituzione della Compagnia di Ges\u00f9.\nLe prime missioni.\nLa situazione iniziale.\nLa scoperta del nuovo continente pose l'occidente di fronte ad una realt\u00e0 inimmaginabile. L'America, oltre che terreno ricco di risorse che scarseggiavano in occidente, presentava infatti una variet\u00e0 culturale di popolazioni pi\u00f9 o meno sviluppate. \nTra queste possiamo ricordarne alcune come i Toltechi, all'epoca in fase di conquista sugli Aztechi; i Maya, I Ticuna, gli Assunti e i Moreni.\nTuttavia l'immaturit\u00e0 e la cultura dell'epoca pose i conquistadores, spagnoli e non, di fronte a qualcosa che non riuscivano a comprendere a fondo. Girolamo Imbruglia parler\u00e0 di \"Irruzione dell'alterit\u00e0 radicale che aveva sconvolto la storia facendo divenire quella conosciuta sino ad allora incredibilmente obsoleta\".\nLa differenza culturale venne percepita come inferiorit\u00e0, anche a causa di alcuni fattori contingenti, che causa l'ingenuit\u00e0, ad esempio dei Toltechi, che scossi da premonizioni di sventura videro nell'arrivo degli spagnoli, l'incarnazione dei loro Dei, e per aggiudicarsene il benvolere ricoprirono di doni i nuovi arrivati i quali non poterono che approfittarne.\nLa situazione dei missionari.\nIn questo contesto venne inserita la Chiesa cattolica e protestante chiamata ad aiutare, laddove fosse possibile, la corona spagnola, che puntava sull'ispanizzazione dei nativi; nel caso in cui questi si fossero mostrati belligeranti o non disposti ad accettare lo stile di vita occidentale (in questo erano comprese tutte le branche della cultura in senso antropologico), queste sarebbero state eliminate fisicamente.\nQuesta risultava a tutti gli effetti una missione, epica, se vogliamo. La variet\u00e0 culturale e linguistica, e soprattutto la totale diversit\u00e0 da ci\u00f2 che si conosceva in Europa mise i missionari in una condizione estremamente difficile. \nA loro era chiesto di entrare in contatto fisicamente con queste popolazioni, imparare a comunicare con questa gente, e soprattutto convincerle ad abbandonare di punto in bianco tutte quelle che erano le loro tradizioni, usi, costumi, schemi mentali di strutturazione del pensiero, ed imporgliene uno nuovo.\nA parte le difficolt\u00e0 pratiche date dalla quasi totale assenza di infrastrutture(le uniche erano quelle delle civilt\u00e0 pi\u00f9 sviluppate, le quali ovviamente tentarono di combattere contro i Conquistadores), significava imbattersi in un ambiente culturale del tutto diverso, dalla politica, alla lingua, al modo stesso di pensare. Oltre questo, quello che non potevano dimenticare \u00e8 che il loro primo obiettivo fosse quello di cristianizzare queste popolazioni pagane.\nMotivi e strategie dell'azione missionaria.\nLa considerazione degli indios da parte degli europei: L'umanit\u00e0 tripartita.\n\u00c8 facile immaginare quale fosse stata la reazione del mondo europeo di fronte a questi uomini che andavano in giro seminudi, ignari della parola di Dio, e delle regole della civilt\u00e0.\nDopo lunghi dibattiti sulla questione se questi fossero o meno uomini, questione che in realt\u00e0 si trascin\u00f2 per secoli, Jos\u00e8 De Acosta nel 1590 mise d'accordo le divergenti opinioni parlando di un \"umanit\u00e0 tripartita\", al vertice vi erano collocati i popoli Europei, insieme ai Cinesi ed agli orientali, in quanto in possesso della \"Ratio\", e delle sue manifestazioni politiche e religiose. Subito sotto egli poneva i popoli Peruviani e Messicani, i quali manifestavano una \"ratio\" la quale appariva tuttavia rozza, da educare. Infine, nel gradino pi\u00f9 basso, i selvaggi, che sebbene fossero simili a belve feroci e non conoscessero leggi, re o istituzioni avevano sentimenti umani.\nAltro fattore importante per Acosta era il grado di \"Policia\", un termine molto ampio che includeva in s\u00e9 la conoscenza delle norme igieniche, il riconoscimento dell'autorit\u00e0; Borges descriver\u00e0 tale termine con \"modellamento umano dell'indio\".\nLe \"riduzioni\".\nQuesta tripartizione dell'umanit\u00e0 deline\u00f2 tre differenti strategie di azione missionaria. \nIl progetto era quello di un modellamento delle varie forme di vita e di riduzione delle molteplicit\u00e0 linguistiche e culturali presenti, teologicamente riconosciute come simbolo della maledizione babelica, affinch\u00e9 si potesse procedere poi con la diffusione vera e propria del \"Verbo\". In ci\u00f2 era sottinteso che prima si doveva insegnare agli indios ad essere uomini, inserire in loro le strutture mentali tipiche del pensiero cristiano, nonch\u00e9 il modo di essere occidentale, quindi il riconoscimento gerarchico per investitura divina, la \"policia\", insegnadogli quindi norme igieniche e il senso del pudore.\nLe riduzioni erano dei luoghi fisici in cui i missionari, con metodi pi\u00f9 o meno legittimi, in alcuni casi potevano addirittura arrivare a rapire i bambini dai villaggi; ammassavano gli indios per partire con l'azione di riduzione linguistica-culturale la quale si articolava in tre momenti fondamentali: il primo agiva sulla vita quotidiana, prevedeva la sedentarizzazione in insediamenti urbani tra popolazioni diverse; il secondo momento consisteva nella grammaticalizzazione della lingua, sottratta al quotidiano, ed analizzata in termini logici; il terzo momento prevedeva la scelta e la costruzione di una lingua comune, chiamata \"lengua general\" risultato di un'operazione di coordinamento tra le varie presenti all'interno.\nTuttavia quest'azione entrava in conflitto con la corona di Spagna la quale era del parere che si dovesse insegnare loro il castigliano.\nDa un certo punto di vista questo metodo evitava l'etnocidio totale, d'altro canto tendeva ad isolare le popolazioni, che una volta persa l'assistenza gesuitica, si trovarono in una situazione di incomunicabilit\u00e0 con l'invasore spagnolo. Sicuramente questa fu una scelta protezionistica da parte dei missionari i quali non volevano ricreare lo stesso degrado morale europeo tra quelle genti, ma senza rendersi conto di quanto stessero in realt\u00e0 contribuendo all'etnocidio di quelle popolazioni.\nTecniche di conversione: Accomodamento e comunicazione.\nSe quello della lingua pu\u00f2 sembrare un problema piuttosto difficile da superare, \u00e8 nulla paragonato alla solitudine del missionario che tenta di comunicare il messaggio cristiano a popolazioni con credenze radicalmente diverse e radicate da secoli.\nIl problema principale \u00e8 che il missionario tentava di dimostrare che il vero Dio fosse il suo ponendo agli indigeni come prova le narrazioni dei miracoli; tuttavia i missionari non erano supportati in questo dall'effettivo manifestarsi di alcun miracolo. A questo si aggiungeva il facile fraintendimento di concetti astratti, della metafisica romana, fondamentali nella morale cristiana: come spiegare la Trinit\u00e0, lo Spirito Santo?\nLa soluzione fu di riprendere le tradizioni europee del periodo medioevale, vale a dire la rappresentazione teatrale degli eventi sacri, celebrazioni, accompagnate da musiche e danze che avevano lo scopo secondario di ridurre l'impatto scatenato dalla perdita della tradizione nel nativo, e lo scopo primario di rendere familiare la narrazione sacra.\nSi era passati quindi da un rifiuto della cultura locale in quanto dimentica della Parola di Dio, ad un suo uso strumentale attraverso un'operazione di accomodamento.\nLe riduzioni musicali del Paraguay.\nTra le foreste del Paraguay i missionari che attraversavano in canoa i corsi d'acqua si resero conto che quando suonavano la chitarra o altri strumenti musicali europei dal suono raffinato, l'approccio con l'indio risultava pi\u00f9 pacifico e produttivo.\nDi qui nacque l'idea di far divenire questa una prassi.\nQuesta si divideva in tre fasi:\nLa prima \u00e8 quella dell'approccio, che avveniva di solito con i missionari accompagnati da indios gi\u00e0 facenti parte della riduzione, questo per il conseguimento di due scopi: impressionare gli abitanti con la musica europea, e suscitare in loro il desiderio di imparare questa arte.\nLa seconda fase consisteva una volta organizzata la riduzione nel creare un complesso con particolare attenzione ai giovani, i quali erano maggiormente plagiabili, e potevano influire positivamente sugli adulti se non comportarsi da spie verso chi nella famiglia non desse credibilit\u00e0 al messaggio cristiano, o non ne rispettasse le imposizioni. Oltretutto lo status di musicista era visto come elitario, e chi praticava quest'arte diveniva un membro rispettabile, l'orgoglio della famiglia.\nLa terza fase prevedeva la stabilizzazione della cultura musicale, che una volta insegnata diveniva peculiarit\u00e0 dei giorni festivi, nei quali veniva accuratamente studiata la spettacolarit\u00e0 dei riti.\nIl sincretismo.\nUn'altra tecnica usata dai missionari per riuscire a far comprendere il messaggio cristiano fu quella di compiere delle relazioni sincretiche tra il Vangelo e la cultura popolare delle popolazioni native, associando santi cristiani a figure mitologiche locali.\nSi \u00e8 arrivati addirittura a scrivere copie apocrife del Vangelo che sostituivano i nomi cristiani con quelli delle divinit\u00e0 autoctone. Tuttavia quest'operazione nonostante riuscisse a creare delle figure riconoscibili all'indio, era comunque sottoposta all'azione che le conoscenze preliminari dell'individuo su quella data figura mitologica, esercitavano sulla configurazione mentale che si creava sul personaggio cristiano, creando una mescolanza di concetti e credenze che fin\u00ec per innescare reazioni e credenze negli indigeni che mai i missionari stessi avrebbero voluto.\nL'uso, ostentazione, rinnegamento della forza.\nAltro elemento che non si pu\u00f2 eludere della storia delle missioni \u00e8 quello dell'uso della forza il quale ha attraversato tre momenti: quello della fase iniziale che prevedeva, sempre nel caso in cui gli indigeni si opponessero alla segregazione nelle riduzioni, tecniche repressive ed inquisitorie. Tuttavia ci si rese presto conto che se si volevano ottenere dei veri risultati fosse necessario cambiare approccio, si pass\u00f2 quindi all'ostentazione di forza: si metteva a conoscenza l'indio della potenza distruttiva delle armi europee e gli si poneva la scelta se essere con o contro di loro.\nSolo molto pi\u00f9 tardi, con le missioni salesiane della met\u00e0 dell'ottocento vedremo un approccio basato su una diversa concezione della vita umana, nonostante gi\u00e0 nel 1622 con l'istituzione della Congregazione di Propaganda Fide avesse dichiarato che fosse ormai necessario \"rinunciare all'uso dell'inquisizione e rassegnarsi alle arti della persuasione\", dichiarazione che non prevedeva tuttavia la sparizione degli inquietanti \"Tribunali della Coscienza\", ne tantomeno un approccio umano da parte della Chiesa nei confronti dei suoi fedeli e non. Propaganda Fide che si occupava di reclutare nuovi missionari allettandoli con, per l'appunto, propagandistici messaggi, fu solita abbandonare a se stessi in remote zone preti scomodi, o a dimenticarsi di missionari mandati in zone ostili lontani dalla famiglia privati di rifornimenti e sussidi di ogni tipo."}
{"id": "699101", "revid": "287204", "url": "https://it.wikipedia.org/wiki?curid=699101", "title": "Giorgio Giudici", "text": "Biografia.\nOriginario di Giornico, nasce a Lugano nel 1945, ottenuta la maturit\u00e0 al liceo di Lugano, effettua i suoi studi al Politecnico federale di Zurigo, dove si laurea in architettura nel 1971.\nLa sua carriera politica inizia quando alcuni amici lo inseriscono a sua completa insaputa nella lista per il Consiglio comunale di Lugano nelle elezioni del 1972. Nel 1978 diventa municipale della Citt\u00e0 di Lugano e nel 1980 viene eletto vicesindaco.\nDal 1984 al 2013, quando ha perso le elezioni contro Marco Borradori, \u00e8 stato sindaco di Lugano, il comune pi\u00f9 popoloso del Cantone Ticino, come esponente del Partito Liberale Radicale.\nMassone dal 1977, \u00e8 membro della Loggia massonica luganese \"Il Dovere\", appartenente alla Gran Loggia svizzera Alpina"}
{"id": "699110", "revid": "39692", "url": "https://it.wikipedia.org/wiki?curid=699110", "title": "Parco di Migliarino, San Rossore, Massaciuccoli", "text": ""}
{"id": "699113", "revid": "1342115", "url": "https://it.wikipedia.org/wiki?curid=699113", "title": "Gelasio Adamoli", "text": "Fu anche sindaco di Genova nei primi anni del dopoguerra.\nBiografia.\nProtagonista di rilievo di Genova e rappresentante carismatico del comunismo genovese, Gelasio Adamoli nacque il 30 marzo 1907 a San Potito Ultra (Avellino). Trascorsa l'infanzia e la prima giovinezza a Teramo, luogo di origine della sua famiglia, si iscrisse al Partito Comunista nel 1926 (il padre Vincenzo fu tra i fondatori della sezione teramana). Conseguita a Genova la laurea in Economia e Commercio si stabili definitivamente nel capoluogo ligure, iniziando a lavorare presso la locale Cassa di Risparmio.\nPartecip\u00f2 al secondo conflitto mondiale con il grado di tenente di artiglieria, e dopo l'8 settembre inizi\u00f2 una lunga attivit\u00e0 clandestina insieme al fratello Altobrando, prima in Abruzzo, dove partecip\u00f2 a Teramo alla battaglia di Bosco Martese, il primo scontro in campo aperto della Resistenza italiana ai tedeschi; quindi nel 1944 a Genova dove fu dapprima capo delle Squadre di Azione Patriottica (SAP) della citt\u00e0 e in seguito comandante di brigata. Arrestato dalle SS nel dicembre del 1944 venne rinchiuso in prigione dove rimase fino al 1945.\nNel dopoguerra inizi\u00f2 la sua brillante carriera politica: dopo la Liberazione era stato gi\u00e0 nominato vicequestore di Genova per i meriti acquisiti nella lotta partigiana; divent\u00f2 quindi membro della direzione provinciale del Partito Comunista, e nel 1948 venne eletto sindaco di Genova, rimanendo in carica fino al 1951. Come primo cittadino fu notevole il suo impegno per la ricostruzione della citt\u00e0. Particolare attenzione rivolse alla ricostruzione del Teatro Carlo Felice, un progetto che negli anni difficili del dopoguerra incontr\u00f2 notevoli ostacoli, ma che comunque egli difese strenuamente anche dai banchi dell'opposizione.\nNel 1951 collabor\u00f2 attivamente all'edizione ligure de \"l'Unit\u00e0\" della quale divenne direttore fino al 1957.\nNel 1958 inizi\u00f2 la sua lunga esperienza in Parlamento: venne eletto deputato e nel 1963 senatore, per poi essere rieletto nelle legislature nel 1968 e nel 1972. Questi importanti impegni politici non allentarono il legame verso la sua citt\u00e0 di adozione e fu presente per oltre un ventennio ai consigli comunali. L'ultimo incarico che ricopr\u00ec nel 1977 fu quello di sovraintendente del Teatro Comunale dell'Opera, una sorta di riconoscimento per la sua infruttuosa battaglia per la ricostruzione del Teatro Carlo Felice.\nAlla sua morte, avvenuta a Genova il 30 luglio 1978, il Presidente della Repubblica Sandro Pertini ne sottoline\u00f2 le doti umane e morali:\nLa sua ricca biblioteca e il cospicuo carteggio sono stati donati dagli eredi al centro ligure di storia sociale. Al suo nome \u00e8 intitolato un circuito che dal centro di Genova termina nel quartiere di Molassana di cui ultimo vincitore un pilota noto come Fausto Witner, Italo-tedesco nel 1998."}
{"id": "699114", "revid": "181699", "url": "https://it.wikipedia.org/wiki?curid=699114", "title": "Fatti di Oaxaca", "text": "I fatti di Oaxaca furono le proteste montate nel corso del 2006 nella citt\u00e0 messicana. Negli scontri tra la polizia e i manifestanti morirono ventuno persone.\nStoria.\nL'inizio delle proteste risale alla primavera del 2006, periodo in cui si svolse uno sciopero organizzato dal SNTE a causa della scarsit\u00e0 dei fondi destinati alle scuole e degli stipendi bassi degli insegnanti. Il governatore dello Stato, Ulises Ruiz (PRI), ha risposto reprimendo la manifestazione con l'azione degli agenti in assetto anti-sommossa. A seguito di questa repressione, il 22 maggio i manifestanti hanno occupato alcuni quartieri della citt\u00e0 di Oaxaca; il governo statale ha inviato circa 2000 celerini per reprimere anche l'occupazione, ma i manifestanti sono riusciti a resistere alle cariche della polizia.\n\u00c8 stato in questo periodo che agli insegnanti si sono poi aggiunte varie associazioni politiche, sindacali, studentesche e contadine dando vita ad un ampio fronte di protesta, unitosi poi nell'APPO (\"Asamblea Popular de los Pueblos de Oaxaca\", Assemblea Popolare della gente di Oaxaca).\nGli atti di protesta dell'APPO sono continuati, chiedendo le dimissioni di Ulysses Ruiz, ma alla fine l'esercito ha sgomberato la citt\u00e0 nonostante i numerosi manifestanti che si sono stesi per terra per manifestare pacificamente.\nNel settembre 2006 si \u00e8 svolta la \"Marcia per la dignit\u00e0 dei popoli di Oaxaca\" che ha attraversato tutto il Messico per andare a protestare davanti al Senato nella capitale.\nIl 16 ottobre 2006 era la data fissata come ultimo giorno utile per l'ultimatum dettato dal governo centrale agli insegnanti in sciopero ormai da 5 mesi perch\u00e9 riprendano le normali attivit\u00e0 delle scuole.\nIl 27 ottobre 2006 Brad Will, un giornalista statunitense di Indymedia New York City, ha perso la vita durante gli scontri avvenuti tra i manifestanti e la polizia, raggiunto da un colpo di arma da fuoco. Dopo quest'uccisione, i media hanno spostato maggiormente la loro attenzione sui fatti che stanno accadendo ad Oaxaca. Oltre al giornalista americano sono morti anche il professor Emilio Alonso Fabi\u00e1n e Esteban L\u00f3pez Zurita. Il 28 ottobre il presidente del Messico Vicente Fox ordina il ripristino della sicurezza nello stato di Oaxaca. La repressione continua. l 2 novembre la polizia federale preventiva cerc\u00f2 invano di chiudere l'Autonoma Universit\u00e0 di Oaxaca Benito Juarez, da dove veniva trasmessa Radio Universidad, radio legata all'APPO.\nIl 25 novembre 2006, a seguito della settima \"Megamarcha\", si sono verificati scontri tra i manifestanti e la polizia, con il pesante risultato di sei morti e centinaia di feriti."}
{"id": "699117", "revid": "31886", "url": "https://it.wikipedia.org/wiki?curid=699117", "title": "Gran Premio Bruno Beghelli 2006", "text": "Il Gran Premio Bruno Beghelli 2006, undicesima edizione della corsa, si svolse l'8 ottobre 2006, per un percorso totale di 206,9\u00a0km. Venne vinto dall'italiano Sergio Marinangeli che termin\u00f2 la gara in 4h43'45\"."}
{"id": "699120", "revid": "12290", "url": "https://it.wikipedia.org/wiki?curid=699120", "title": "Miguel Le\u00f3n Portilla", "text": ""}
{"id": "699127", "revid": "287204", "url": "https://it.wikipedia.org/wiki?curid=699127", "title": "Miguel Leon Portilla", "text": ""}
{"id": "699130", "revid": "1851848", "url": "https://it.wikipedia.org/wiki?curid=699130", "title": "Maurice Bardonneau", "text": "Professionista dal 1907, si ritir\u00f2 dalle corse nel 1910. Fu campione del mondo nel mezzofondo nel 1906 e, nello stesso anno, due volte medaglia d'argento (individuale su strada e 20\u00a0km) ai Giochi olimpici intermedi."}
{"id": "699133", "revid": "5376", "url": "https://it.wikipedia.org/wiki?curid=699133", "title": "Cariplo", "text": ""}
{"id": "699139", "revid": "76963", "url": "https://it.wikipedia.org/wiki?curid=699139", "title": "Edisud", "text": "Editrice del Sud Edisud S.p.A. \u00e8 stata la casa editrice de \"La Gazzetta del Mezzogiorno\", il pi\u00f9 importante quotidiano in Puglia e in Basilicata.\nStoria.\nNel 2004, Edisud vende per circa 5 milioni il pacchetto di maggioranza (90% delle quote) dell'emittente Antenna Sud a un gruppo di imprenditori pugliesi facenti capo all'avvocato Fabrizio Lombardo Pijola. La partecipazione del 10% in Antenna Sud in seguito \u00e8 scesa a poco pi\u00f9 del 2% a causa di aumenti di capitale non sottoscritti. \nIl 30 aprile 2008, la Societ\u00e0 Editrice Sud Spa, con un'operazione da 35 milioni di euro cede il proprio pacchetto azionario (il 30% di Edisud), tramite Bari Editrice, alla Fimco spa di Noci di propriet\u00e0 del Gruppo imprenditoriale Fusillo (settore edile). L'operazione, seguita sul piano finanziario dalla Banca Popolare di Bari ha variato l'assetto societario che pure continua a rimanere saldamente in mano a Mario Ciancio Sanfilippo.\nIl 9 febbraio 2011 Finanziaria Tosinvest (Angelucci) ha acquistato per 17 milioni di euro dalla famiglia Fusillo di Noci il 51% di Bari Editrice s.r.l., proprietaria del 30% di Edisud.\nNel giugno del 2011 Edisud vende l'emittente albanese \u00abNews 24\u00bb e il quotidiano albanese \"Gazeta Shqiptare\" (terzo quotidiano del Paese per numero di copie vendute) per 6 milioni di euro.\nNel novembre 2011 Musa International, societ\u00e0 del Gruppo Sorgente, ha acquistato tramite una sua controllata il 30% di Edisud Spa detenuto dalla Bari Editrice Srl3.\nIl sequestro e il fallimento.\nIl 24 settembre 2018 il Tribunale di Catania dispone il sequestro delle quote di Edisud di propriet\u00e0 della Domenico Sanfilippo Editore S.p.A (il 69% del totale). Nei mesi successivi Finanziaria Tosinvest (editore di \"Libero\", \"Il Tempo\" ed il \"Corriere dell'Umbria\") e Musa International (editore del quotidiano \"Il Foglio\" e del mensile \"Tempi\") si dichiarano disponibili all'acquisto delle quote sequestrate. \nIl 15 giugno 2020 il Tribunale di Bari ha dichiarato fallita la societ\u00e0 ."}
{"id": "699141", "revid": "1026699", "url": "https://it.wikipedia.org/wiki?curid=699141", "title": "Societ\u00e0 Editrice Sud", "text": "S.E.S. Societ\u00e0 Editrice Sud S.p.A., gi\u00e0 Societ\u00e0 Editrice Siciliana, \u00e8 un gruppo editoriale italiano con sede a Messina.\nAttivit\u00e0.\nLa Societ\u00e0 Editrice Siciliana (oggi Societ\u00e0 Editrice Sud) fu fondata a Messina nel 1952 dal senatore Uberto Bonino, industriale, politico e banchiere. \u00c8 presieduta da Pasquale (Lino) Morgante, che ne \u00e8 anche amministratore delegato e direttore editoriale, e che ne ha raccolto il testimone dal padre Giovanni, alla presidenza dal 1988 al 2019. Azionista di maggioranza \u00e8 la Fondazione Bonino-Pulejo, ente no profit. \nOltre al quotidiano \"Gazzetta del Sud\" (per tiratura e diffusione il pi\u00f9 importante giornale della provincia di Messina e della Calabria, nelle edizioni Messina-Sicilia; Cosenza; Reggio; Catanzaro-Crotone-Lamezia-Vibo) alla societ\u00e0 fanno capo anche il sito web gazzettadelsud.it, l'emittente televisiva RTP e la radio Antenna dello Stretto.\nIl 4 agosto 2017 la S.E.S. assume il controllo anche del \"Giornale di Sicilia\" (con le edizioni di Palermo e Trapani-Agrigento-Caltanissetta), del sito web gds.it, dell'emittente televisiva TGS e di quella radiofonica RGS, acquisendo il 51% del gruppo editoriale palermitano Giornale di Sicilia Editoriale Poligrafica, del quale oggi possiede il 100% delle quote azionarie. Alla Ses fa capo anche il mensile Gattopardo.\nI quotidiani del gruppo vengono stampati nel polo produttivo di Messina, unitamente ad altre sei testate nazionali.\nAzionariato e Consiglio d'Amministrazione.\nEnti morali:\nSociet\u00e0 di capitali:\nPersone fisiche:"}
{"id": "699142", "revid": "76963", "url": "https://it.wikipedia.org/wiki?curid=699142", "title": "Giornale di Sicilia Editoriale Poligrafica", "text": "Giornale di Sicilia Editoriale Poligrafica S.p.A. \u00e8 la societ\u00e0 editrice del \"Giornale di Sicilia\", il pi\u00f9 importante giornale della Sicilia occidentale. Il 4 agosto 2017 la Societ\u00e0 Editrice Sud di Messina, proprietaria della Gazzetta del Sud, acquista il 51% della Giornale di Sicilia Editoriale Poligrafica S.p.A..\nAzionisti di Giornale di Sicilia Editoriale Poligrafica (fino al 2017).\nDa agosto 2017, la Societ\u00e0 Editrice Sud detiene il 51% delle quote."}
{"id": "699143", "revid": "363629", "url": "https://it.wikipedia.org/wiki?curid=699143", "title": "Domenico Sanfilippo Editore", "text": "Domenico Sanfilippo Editore S.p.A. \u00e8 una casa editrice italiana con sede a Catania.\nStoria.\n\u00c8 stata fondata dal giornalista Mario Ciancio Sanfilippo nel 1975, proprietario della casa editrice \"ITES S.p.A.\" (Industria Tipografica Editoriale Siciliana), dalle cui ceneri \u00e8 nata, e la ragione sociale viene intitolata alla memoria di Domenico Sanfilippo, zio del fondatore e proprietario di quella casa editrice, da cui aveva ereditato il controllo dell'azienda, con capitale sociale di 500 milioni di lire, oggi 260.000 euro.\nAziende del gruppo.\nPrincipale azienda del Gruppo Ciancio Sanfilippo, \u00e8 attiva nei settori radio-televisivo, della stampa, e della pubblicazione di libri, in particolare monografie di cultura, storia e fotografia.\nLa Domenico Sanfilippo Editore controlla il quotidiano \"La Sicilia\" - il pi\u00f9 importante della Sicilia orientale - le due principali emittenti televisive catanesi Antenna Sicilia e Telecolor, ma anche \"Retesicilia\", Teletna e Video 3, quelle radiofoniche Radio SIS, Radio Telecolor e \"Radio Video3\" e il centro stampa editoriale \"Etis 2000\".\nPubblica inoltre alcune collane librarie.\nPossiede il 69% della Edisud S.p.A., la societ\u00e0 editrice de \"La Gazzetta del Mezzogiorno\"."}
{"id": "699151", "revid": "1793900", "url": "https://it.wikipedia.org/wiki?curid=699151", "title": "Aalsmeer", "text": "Aalsmeer \u00e8 una municipalit\u00e0 dei Paesi Bassi di 31.284 abitanti situata nella provincia dell'Olanda Settentrionale.\nSituato a circa 15 chilometri a Sud-Ovest da Amsterdam. Le attivit\u00e0 prevalenti sono la floricoltura, \u00e8 sede del pi\u00f9 grande mercato di fiori al mondo la Bloemenveiling Aalsmeer facente ora parte del circuito Flora Holland, e la pesca.\nNella citt\u00e0 si trova la Aalsmeer House, opera degli architetti Bernard Bijvoet e Johannes Duiker, oltre che una chiesa luterana tardogotica risalente alla met\u00e0 del XVI secolo."}
{"id": "699156", "revid": "767487", "url": "https://it.wikipedia.org/wiki?curid=699156", "title": "Io, me &amp; Irene", "text": "Io, me &amp; Irene (\"Me, Myself &amp; Irene\") \u00e8 un film del 2000 diretto da Peter e Bobby Farrelly con protagonisti Jim Carrey e Ren\u00e9e Zellweger.\nTrama.\nCharlie Baileygates presta servizio anima e corpo nella polizia del Rhode Island, \u00e8 felicemente fidanzato con Layla e presto la sposa. Nonostante la promessa di eterno amore, tuttavia, la donna, il giorno stesso delle nozze, comincia una relazione extraconiugale con l'autista di colore molto intelligente e affetto da nanismo che li aveva condotti nella loro nuova casa: il frutto di questo rapporto sar\u00e0 un parto multiplo dal quale nascono Jamal, Lee e Shont\u00e9 Jr.\nL'agente viene lasciato poco dopo ma, anzich\u00e9 reagire, si tiene dentro tutto senza battere ciglio, prendendo con s\u00e9 anche i tre bambini; anni dopo, questa continua repressione gli provoca uno sdoppiamento di personalit\u00e0, che si manifesta un giorno in cui - come sempre - viene trattato male da tutti: Frank Evans \u00e8 il nome con cui si identifica il suo alter ego, che si dimostra essere un soggetto sboccato, violento e molto comico. Per curare questa schizofrenia, i dottori gli prescrivono delle pillole da prendere ogni sei ore, che poi per\u00f2 perder\u00e0.\nIrene Waters \u00e8 una ragazza che \u00e8 stata arrestata per un presunto incidente d'auto, ma poco dopo si scopre che la polizia l'ha fermata per una sua relazione passata con un criminale, Dickie Thurman: dall'interrogatorio emergono molte informazioni compromettenti e, vista la presenza di infiltrati nella polizia, i due agenti che interrogano Irene vengono uccisi e lei scappa da Charlie, che l'aveva accompagnata.\nI due si danno quindi alla fuga, ma la tensione accumulata dagli ultimi eventi provoca una nuova manifestazione di Frank: nelle varie tappe i due cominciano a conoscersi meglio e a piacersi, incontrano un albino di nome Casper (che Frank soprannomina sarcasticamente \"Mozzarella\") e fuggono dalla polizia corrotta che d\u00e0 loro la caccia. Con il tempo Charlie impara a contenere Frank, capendo di poter avere il sopravvento solamente con un po' di forza di volont\u00e0.\nIl viaggio giunge cos\u00ec alla fine: Charlie e Irene vengono braccati da un agente, che viene poi investito da Frank durante un ultimo sfogo; l'ex di Irene la trova e la trascina verso un fiume per ucciderla, ma Charlie li insegue, perdendo poi un pollice per uno sparo e tuffandosi nel fiume per salvarla, mentre il criminale viene ucciso da Casper. Tornati nel Rhode Island, Charlie chiede a Irene di sposarlo tramite una scenografia realizzata dai tre figli e da Casper.\nColonna sonora.\nLa colonna sonora di questo film \u00e8 un vero e proprio tributo agli Steely Dan. Buona parte di brani, infatti, sono cover della band di Donald Fagen e Walter Becker.\nOltre a queste contenute nel CD, nel film sono presenti anche le canzoni \"Fire Like This\" degli Hardknox, \"Hem of Your Garment\" dei Cake e \"I'd Like That\" degli XTC.\nAccoglienza.\nIncassi.\nProdotto con un budget di 51 milioni di dollari, il film debutt\u00f2 al primo posto del botteghino nordamericano con un incasso di oltre 24 milioni nel suo primo weekend. Divenne un successo finanziario, incassando 90.570.999 nei soli Stati Uniti e 58.700.000 all'estero, per un totale di 149.270.999 in tutto il mondo. il film usci nelle sale statunitensi il 23 giugno 2000 e in italia l\u20198 settembre dello stesso anno\nCritica.\nIl film ricevette critiche miste. Il sito Rotten Tomatoes gli ha dato una valutazione pari a 47% basandosi su 99 recensioni, con un punteggio medio di 5.4/10. Il consenso recita: \"Nonostante le capacit\u00e0 comiche di Jim Carrey strappino qualche risata, \"Io, me &amp; Irene\" manda avanti una trama stanca e insoddisfacente\". Su Metacritic ha invece un punteggio di 49 basato su 35 recensioni."}
{"id": "699158", "revid": "767487", "url": "https://it.wikipedia.org/wiki?curid=699158", "title": "007 - Bersaglio mobile", "text": "007 - Bersaglio mobile (\"A View to a Kill\") \u00e8 un film del 1985 diretto da John Glen. \u00c8 l'ultimo film che vede la partecipazione di Roger Moore nei panni dell'agente 007 e di Lois Maxwell in quelli di Miss Moneypenny, segretaria di M.\nTrama.\nBond si trova in Siberia alla ricerca del corpo dell'agente 003 per recuperare un microchip. Mentre recupera il congegno, viene scoperto dalle truppe sovietiche ma fugge in un sommergibile camuffato da iceberg. Dopo che l'agente segreto \u00e8 ritornato in Inghilterra, Q analizza il microchip e informa M, 007 e il ministro della difesa che la struttura interna del microchip corrisponde esattamente a quella dei microchip della Zorin Industries. Bond e i suoi superiori si recano allora all'ippodromo di Ascot per osservare il proprietario dell'azienda, Max Zorin, e il suo cavallo da corsa. Mentre \u00e8 in pista, il cavallo di Zorin vince inaspettatamente la corsa grazie a un improvviso quanto sospetto scatto finale; sir Godfrey Tibbett, un addestratore di cavalli, crede che la vittoria del cavallo di Zorin sia dovuta all'intervento di droghe, anche se nel corso dei controlli effettuati prima dell'inizio della competizione non era stata rilevata alcuna traccia di sostanze dopanti.\nSu indicazione di Tibbett, Bond incontra l'investigatore privato francese Achille Aubergine per scoprire se la vittoria del cavallo di Zorin \u00e8 stata effettivamente irregolare. Tuttavia, durante il loro pranzo nel ristorante della torre Eiffel, Aubergine viene ucciso dalla compagna di Zorin, l'androgina May Day, che scappa dalla torre gettandosi in paracadute. Bond si lancia in un rocambolesco inseguimento a bordo di un taxi rubato per l'occasione ma senza esito: May Day raggiunge Zorin a bordo di un motoscafo sulla Senna e fugge con lui.\nBond e Tibbett vanno a Chantilly, in Francia, dove Bond si propone come James St. John (Syngen) Smythe, un riccone, con al seguito il suo \"chauffeur\" Tibbett. Individuano il laboratorio segreto di Zorin, scoprendo come questi stia utilizzando dei microchip impiantati sotto la pelle dei suoi cavalli, per liberare nel loro corpo la droga. Tibbett pi\u00f9 tardi verr\u00e0 ucciso da May Day, che prover\u00e0 poi ad annegare Bond in un lago mentre era all'interno della sua automobile privo di sensi. Pi\u00f9 tardi Zorin riceve la visita del Generale Gogol, dell'Unione Sovietica, accompagnato da alcuni agenti del KGB, che lo mette in guardia sulla pericolosit\u00e0 delle sue azioni e gli ricorda che, essendo stato anche lui un agente del KGB, ha ancora dei doveri verso di loro, ma Zorin lo forza ad andarsene.\nIl giorno dopo, nel suo dirigibile, l'industriale miliardario rivela a un gruppo di investitori il suo piano per distruggere Silicon Valley in un'operazione che chiama \u201cil grande colpo\u201e per ottenere un monopolio nel mercato dei microchip. Tuttavia, uno degli investitori non desidera partecipare al piano e chiede di andarsene; sar\u00e0 scaraventato subito dopo dal dirigibile da uno scivolo segreto. Bond successivamente scopre che Zorin \u00e8 uno psicopatico, il prodotto di un esperimento medico nazista durante la seconda guerra mondiale effettuato dal Dott. Mortner (che era proprio uno dei medici) e poi addestrato dal KGB.\nPer riuscire, i programmi di Zorin prevedono di fare saltare dell'esplosivo sotto i laghi lungo la faglia di Hayward e quella di Sant'Andrea e fare in modo che si colpiscano inducendoli a sommergersi. Una bomba pi\u00f9 grande \u00e8 inoltre sul luogo nella miniera per distruggere \u201cuna serratura geologica\u201e per impedire alle due faglie di muoversi allo stesso tempo. Una volta distrutta, causerebbe un doppio terremoto che sommergerebbe per sempre Silicon Valley con tutti i suoi giacimenti di silicio e le relative industrie presenti, oltre a causare milioni di vittime innocenti.\nBond presto trover\u00e0 la geologa Stacey Sutton, la cui compagnia petrolifera era stata rilevata da Zorin e ruba i documenti circa il suo programma dal municipio di San Francisco. Zorin arriva, e lo prende come ostaggio e costringe un funzionario della societ\u00e0 a chiamare la polizia. Uccide il funzionario e d\u00e0 fuoco all'edificio cos\u00ec da far sospettare Bond di omicidio. Bond e Stacey vengono salvati dai vigili del fuoco e poi inseguiti dalla polizia. Salgono su un'autoscala e attraversano il ponte Lefty O'Doul, lasciandosi indietro la polizia quando questo si apre.\nIl giorno seguente, Bond e Stacey si infiltrano nella miniera in cui Zorin vuole fare iniziare il terremoto. Il primo gruppo di esplosivi sommerge la miniera; questa azione per poco non uccide Bond e May Day, mentre Stacey scappa. Consapevole di essere stata ingannata da Zorin, May Day aiuta Bond a rimuovere la bomba pi\u00f9 grande che avrebbe distrutto l'intera struttura. Mettono la bomba su un vagone e lo spingono fuori dalla miniera seguendo una linea della ferrovia. Tuttavia, i freni del vagone non funzionano. May Day rimane sul vagone e tiene i freni. Ci\u00f2 le costa la vita ma salva Silicon Valley.\nStacey, che ha assistito da lontano all'esplosione della bomba, corre verso Bond ma viene afferrata al volo e rapita da Zorin che aveva fatto scendere il dirigibile al livello del suolo. Bond riesce ad afferrare una corda di ancoraggio che penzola dal dirigibile e ad aggrapparvisi. Durante il volo, Zorin cerca di far precipitare Bond nel vuoto dirigendosi verso il Golden Gate, ma questi riesce a immobilizzare il dirigibile facendo impigliare la corda nella struttura del ponte.\nL'amico di Zorin, il Dott. Carl Mortner, \u00e8 messo fuori combattimento da Stacey (che esce sul ponte) e rimarr\u00e0 svenuto per la maggior parte della lotta finale. Zorin e Bond combattono quindi sulla cima del ponte, finch\u00e9 Zorin ha la peggio e precipita nella baia di San Francisco, morendo. Mortner riguadagna coscienza e prova a gettare fuori della dinamite ma scivola quando Bond taglia la corda del dirigibile, che esploder\u00e0. Bond e Stacey possono cos\u00ec passare il loro momento di intimit\u00e0 alla faccia del generale Gogol che vuole conferire al \"compagno Bond\" l'Ordine di Lenin.\nProduzione.\n\"007 - Bersaglio mobile\", le cui riprese iniziarono nel luglio 1984, \u00e8 il solo film di James Bond in cui anche il titolo inglese \u00e8 diverso rispetto al racconto di Ian Fleming da cui deriva. Il titolo del racconto avrebbe dovuto essere in origine \"The Rough with the Smooth\" (letteralmente, \"Il ruvido con il liscio\"), ma poi Fleming opt\u00f2 per \"From A View To A Kill\" (trasformato nell'edizione italiana in \"Paesaggio e morte\"). La trasposizione cinematografica avrebbe dovuto conservare il titolo originale del racconto, ma per motivi eufonici la preposizione \"From\" venne eliminata prima delle riprese: il titolo divenne cos\u00ec \"A View to a Kill\", letteralmente \"Uno sguardo su un assassinio\" ma traducibile, a senso, come \"Una vista mozzafiato\"; l'italiano \"Bersaglio mobile\" \u00e8 invece un'arbitraria licenza dei distributori italiani. Fra le prime ipotesi per la sceneggiatura, era prevista quella secondo cui il piano del cattivo sarebbe stato quello di deviare la cometa di Halley contro la Terra.\nQuesta \u00e8 l'ultima pellicola di Roger Moore nel ruolo dell'agente 007. L'attore, in un commento che appare nell'edizione home video, asserisce che questo \u00e8 il capitolo della saga che ha amato meno, non solo per l'eccessiva violenza in esso contenuta, ma anche perch\u00e9 oramai si sentiva troppo vecchio per la parte; ha anche affermato di aver deciso di abbandonare i panni di James Bond dopo aver scoperto che la madre della coprotagonista Tanya Roberts era pi\u00f9 giovane di lui. Moore ha celebrato il suo 57\u00ba compleanno durante le riprese del film, diventando cos\u00ec l'attore pi\u00f9 vecchio ad aver interpretato James Bond: Sean Connery aveva infatti 53 anni quando nel 1983 gir\u00f2 l'apocrifo \"Mai dire mai\".\nEdizione italiana.\nNel doppiaggio in lingua italiana della pellicola risulta abbastanza grossolano l'errore \u2014 che ricorre per tutta la durata del film \u2014 circa la traduzione del termine anglosassone \u00absilicon\u00bb, usato nell'edizione originale per identificare il componente principale dei microchip al centro della trama: quello che sul grande schermo viene mostrato essere silicio (o, nello specifico, silice), un elemento semiconduttore simile alla sabbia, viene erroneamente tradotto nella versione italiana in silicone, un polimero di tutt'altro genere.\nUn altro \"errore\" minore, sempre afferente le traduzioni dall'inglese all'italiano, riguarda le declinazioni al plurale di vari prestiti linguistici, con l'impropria aggiunta della \u00abs\u00bb finale a parole di lingua straniera: secondo le convenzioni italiane ci\u00f2 \u00e8 un errore poich\u00e9 i termini stranieri, quando inseriti all'interno di un testo in italiano, devono obbligatoriamente rimanere invariati; tale traduzione risulta tuttavia \"sbagliata\" solo oggi che questi forestierismi sono entrati nel lessico italiano comune, mentre all'epoca dell'uscita del film era da ritenersi corretta.\nAccoglienza.\nIl film si rivel\u00f2 l'ennesimo successo al botteghino della saga \"bondiana\", ma fu accolto in maniera pressoch\u00e9 negativa da una critica concorde nel ritenere ormai Roger Moore troppo vecchio per il ruolo, soprattutto nelle scene d'azione.\nOpere derivate.\nNel 1985 uscirono due videogiochi per computer tratti con licenza ufficiale da questo film:"}
{"id": "699159", "revid": "196390", "url": "https://it.wikipedia.org/wiki?curid=699159", "title": "007 Bersaglio mobile", "text": ""}
{"id": "699162", "revid": "767487", "url": "https://it.wikipedia.org/wiki?curid=699162", "title": "Beverly Hills Cop II - Un piedipiatti a Beverly Hills II", "text": "Beverly Hills Cop II - Un piedipiatti a Beverly Hills II (\"Beverly Hills Cop II\") \u00e8 un film del 1987 diretto da Tony Scott, sequel di \"Beverly Hills Cop - Un piedipiatti a Beverly Hills\".\nTrama.\nBeverly Hills \u00e8 colpita da una serie di rapine enigmatiche compiute da una banda esperta, che calcola meticolosamente i tempi d'azione e lascia sui luoghi del colpo solo lettere dell'alfabeto, al punto che vengono ribattezzati \"Banda dell'alfabeto\". Andrew Bogomil, che \u00e8 stato appena sospeso dal nuovo capo della polizia, l'antipatico e autoritario Harold Lutz, scopre dei movimenti sospetti intorno a un magazzino federale. Viene per\u00f2 notato, e poco dopo \u00e8 vittima di un attentato da parte di una misteriosa bionda, che lo lascia in fin di vita sulla strada. Contemporaneamente, a Detroit, il poliziotto Axel Foley apprende dalla TV dell'attentato contro l'amico, e vola subito a Beverly Hills, mollando di nascosto le indagini che stava svolgendo nella sua citt\u00e0 e dichiarando di avere ricevuto un urgente incarico federale, mentendo. Giunto a destinazione, Foley collabora coi suoi vecchi amici, John Taggart e Billy Rosewood, all'insaputa di Lutz (che li ha relegati al ruolo di controllori del traffico).\nFoley si mette subito all'opera col suo proverbiale stile, fingendo di essere tutt'altro che un poliziotto e requisisce un'immensa villa in ristrutturazione, dopo avere allontanato gli operai spacciandosi per un ispettore dell'edilizia. Per avere informazioni su alcuni proiettili modificati trovati da Taggart e Rosewood riesce a entrare in un club di tiro a segno, dove incontra, senza saperlo, la donna che voleva uccidere Bogomil. Si tratta di Karla Fry, vicedirettrice del club, che sospetta immediatamente che Axel sia un poliziotto e avvisa gli altri membri della banda, Cain e Dent, i quali decidono di ucciderlo. Dopo essere sfuggiti a un agguato, Axel, Taggart e Rosewood rinvengono delle impronte digitali, che scoprono essere associate a Charles Cain, direttore del club di tiro a segno. Introdottisi di notte nella sua dimora, vi scoprono un foglietto che indica delle coordinate geografiche corrispondenti ad un deposito di banconote. Recatisi l\u00ec di gran carriera, riescono a sventare la rapina in atto, mettendo in fuga i criminali.\nProseguendo le indagini, i tre scopriranno che la mente dell'operazione \u00e8 Maxwell Dent, un ricco uomo d'affari sull'orlo del fallimento, che, aiutato proprio da Karla, sua amante, intende sfruttare il ricavato delle rapine per comprare tonnellate di armi da un losco trafficante, per poi rivenderle in America centrale. L'ultimo colpo, prima di lasciare gli Stati Uniti, consiste nell'organizzare una rapina presso il suo stesso ippodromo, che \u00e8 assicurato per una grande somma di denaro. Durante la rapina Cain viene ucciso da Karla, in modo da permettere alla polizia di risolvere il caso dell'alfabeto, trovare un colpevole e permettere a lei e a Dent di lasciare indisturbati il paese. Ma i tre poliziotti scoprono le intenzioni del duo e, recatisi ai pozzi petroliferi di Dent, dopo un violentissimo conflitto a fuoco uccidono Dent e Karla, fanno arrestare i loro complici e ottengono anche il licenziamento di Lutz da parte del sindaco della citt\u00e0, che nominer\u00e0 al suo posto un convalescente e meritevole Bogomil."}
{"id": "699178", "revid": "486946", "url": "https://it.wikipedia.org/wiki?curid=699178", "title": "Defender (Land Rover)", "text": ""}
{"id": "699181", "revid": "125752064", "url": "https://it.wikipedia.org/wiki?curid=699181", "title": "Caterina va in citt\u00e0", "text": "Caterina va in citt\u00e0 \u00e8 un film del 2003 diretto da Paolo Virz\u00ec.\nIl film ha ottenuto due candidature ai David di Donatello 2004, vincendo il premio per la migliore attrice non protagonista, assegnato a Margherita Buy.\nTrama.\nCaterina lacovoni \u00e8 una timida ed ingenua adolescente, che vive a Montalto di Castro. Suo padre Giancarlo insegna ragioneria alle superiori, mentre sua madre, Agata, fa la casalinga. Il padre per\u00f2, decide di chiedere il trasferimento a Roma. Pochi giorni prima che inizi la scuola Caterina si trasferisce quindi con la sua famiglia a Roma nella casa dei suoi defunti nonni paterni, abitata soltanto da un'anziana zia di suo padre di nome Adelina e dalla sua badante. In questa grande citt\u00e0, Caterina frequenta la terza media nella scuola che il padre aveva frequentato trent'anni prima.\nLa classe dove viene inserita \u00e8 spaccata a met\u00e0: da una parte ragazzi che simpatizzano per la sinistra, capeggiati da Margherita, dall'altra un gruppo di ragazze che simpatizzano per la destra, che hanno come \"leader\" Daniela, figlia di un parlamentare di Alleanza Nazionale. Caterina, che viene a contatto con delle ideologie che prima non aveva neanche sentito nominare, vive una forte amicizia con Margherita, che termina quando il padre le scopre a ubriacarsi e a farsi tatuaggi. Dopo un periodo di smarrimento Caterina, quasi senza accorgersene, passa nel mondo di Daniela, fatto di feste e di lusso. Per Caterina nascono cos\u00ec anche i primi amori: prima un cugino snob di Daniela, con cui si lascia quando la madre di lui, con una scusa, li fa allontanare, poi Edward, ragazzo australiano che abita nell'appartamento di fronte al suo.\nCaterina, per\u00f2, rompe anche col mondo di Daniela quando sente lei e le sue amiche che la considerano una \"sfigata\" per essersi lasciata col cugino di Daniela, e di essere all'antica. A causa di questa vicenda durante l'ora di educazione fisica, avviene una piccola rissa tra Caterina e Daniela, nella quale si immischier\u00e0 anche Margherita per difendere Caterina. Caterina perci\u00f2 scappa e viene cercata dalla polizia. Torna spontaneamente a casa, dopo aver conosciuto finalmente il ragazzo australiano. Intanto Giancarlo, deluso dal mondo in cui vive e dal fallimento dei suoi tentativi di pubblicare dei romanzi erotici (ignorati anche dalla madre di Margherita che fa l'editrice e che avrebbe potuto aiutarlo), scopre che la moglie lo tradisce con l'amico d'infanzia e scappa in moto senza pi\u00f9 dare sue notizie. Alla fine dell'anno, Caterina passa gli esami di terza media e parte in vacanza con la madre dopo aver salutato Edward con un bacio d'addio (lui sarebbe tornato in Australia con la madre per riconciliarsi al padre) e qualche anno dopo lei corona il suo grande sogno: entrare al Conservatorio.\nProduzione.\nLa scuola che appare nel film \u00e8 il liceo di Roma \"Ennio Quirino Visconti\".\nLa protagonista Alice Teghil \u00e8 un'esordiente assoluta. Virz\u00ec l'ha scelta dopo decine di provini effettuati in altrettante scuole perch\u00e9 dimostrava un \"salutare disinteresse per la cinepresa\".\nIl film \u00e8 ricco di camei di personaggi famosi, tra cui Roberto Benigni, Michele Placido, Simonetta Martone, Andrea Pancani, Maurizio Costanzo e la deputata Giovanna Melandri."}
