{"id": "745522", "revid": "599013", "url": "https://it.wikipedia.org/wiki?curid=745522", "title": "Valor civile", "text": "Le onorificenze al valor civile sono le onorificenze concesse dalla Repubblica Italiana al fine di \u00abpremiare atti di eccezionale coraggio che manifestano preclara virt\u00f9 civica e per segnalarne gli autori come degni di pubblico onore\u00bb.\nPossono essere premiati singoli cittadini (eventualmente, alla memoria) o collettivamente \u00abreparti militari, enti e corpi\u00bb (inclusi i Comuni) quando abbiano scientemente esposto la propria vita a manifesto pericolo. La norma che regola la concessione delle medaglie al valor civile \u00e8 la legge del 2 gennaio 1958, numero 13.\nStoria.\nFu Vittorio Emanuele II il 30 aprile 1851 ad istituire per la prima volta la medaglia al valor civile, con il con Regio Decreto 30 aprile 1851, n. 1168. Dopo la nascita della Repubblica Italiana la materia venne disciplinata dalla legge 2 gennaio 1958, n. 13; il relativo regolamento di attuazione venne poi emanato col DPR 6 novembre 1960, n. 1616.\nTipologie di atti.\nLe ricompense al valor civile sono assegnate in relazione a specifici atti, che includono:\nTipologie di ricompensa.\nIn base alle circostanze di tempo e di luogo, nelle quali l'azione \u00e8 stata compiuta, ed agli effetti conseguiti, possono essere assegnate quattro diverse tipologie di ricompensa:\nQuest'ultimo \u00e8 concesso dal Ministro dell'Interno, mentre le medaglie sono assegnate dal Presidente della Repubblica su proposta del Ministro dell'Interno.\nProcedura di concessione.\nLa legge prevede (art. 7) che di norma la concessione dei riconoscimenti segua l'esame dell'atto coraggioso da parte di una commissione composta da un prefetto, un senatore, un deputato, due membri in rappresentanza della Presidenza del Consiglio dei ministri, un generale dei Carabinieri, un rappresentante della Fondazione Carnegie e un componente dell'amministrazione civile del Ministero dell'Interno.\nSe tuttavia \u00abi caratteri dell'atto coraggioso e la risonanza che questo ha suscitato nella pubblica opinione\u00bb sono di per s\u00e9 sufficienti ad attestare l'opportunit\u00e0 dell'onorificenza, il presidente della Repubblica pu\u00f2 procedere al riconoscimento senza la valutazione della prevista commissione (art. 8).\nLa \"Fondazione Carnegie\".\nLa Fondazione Carnegie ha sede presso il palazzo del Viminale, sede del Ministero dell'Interno. \u00c8 presente da quando il filantropo scozzese Andrew Carnegie assegn\u00f2 al Governo italiano, con lettera del 17 giugno 1911 al Presidente del Consiglio, Giovanni Giolitti, un fondo di 750.000 dollari USA in azioni della \u201cSteel Company\u201d le cui rendite annue dovevano garantire i premi in denaro alle persone in difficolt\u00e0 economiche ma che si fossero adoperate, con sprezzo del pericolo, a salvare la vita altrui. Carnegie suggeriva inoltre che nel caso le persone non si fossero trovate in situazione indigente di concedere delle medaglie.\nEnti territoriali decorati al valor civile.\nDi particolare significato sono le medaglie al valor civile assegnate dalla Repubblica Italiana alle citt\u00e0, ai Comuni, alle Province quale riconoscimento degli atti di eroismo fornito dalle intere comunit\u00e0 durante la guerra, le calamit\u00e0 naturali o altre tragedie in vari momenti della storia nazionale."}
{"id": "745535", "revid": "121979775", "url": "https://it.wikipedia.org/wiki?curid=745535", "title": "Rosa Genoni", "text": "Biografia.\nSarta, stilista, giornalista, femminista e molto altro ancora, nacque a Tirano il 16 giugno 1867, una piccola cittadina ai piedi delle Alpi. Di umili origini, primogenita di ben diciotto tra fratelli e sorelle dei quali dodici sopravviveranno all'infanzia, frequenta la terza elementare imparando a leggere e scrivere prima di trovare lavoro come piscinina all'et\u00e0 di dieci anni. Durante questo periodo Rosa decide di prendere la licenza elementare alla scuola serale e si iscrive ad un corso di francese, che le torn\u00f2 molto utile negli anni successivi. Il primo evento documentato della sua vita \u00e8 nel 1884, quando i dirigenti del Partito Operaio Italiano le propongono di recarsi a Parigi per partecipare ad un convegno internazionale sulle condizioni dei lavoratori. L'esperienza acquisita le permetter\u00e0 di diventare maestra nell'at\u00e9lier Dall'Oro nel 1885 e in questa veste organizza il lavoro altrui. \nNel 1886 lascia Milano diretta a Nizza e trova lavoro in un atelier di Rue de la Paix per poi tornare a Milano nel 1888 e impiegarsi nella sartoria Bellotti. Nel 1893 la troviamo impegnata per il miglioramento delle condizioni delle lavoratrici: entra a far parte della Lega Promotrice degli Interessi Femminili per abbracciare poi le posizioni di Anna Kuliscioff, con la quale sosterr\u00e0 le battaglie per l'emancipazione delle donne lavoratrici e per la tutela dei minori, nello stesso anno partecipa con Anna Maria Mozzoni al congresso socialista internazionale di Zurigo.\nA ventotto anni, nel 1895 viene assunta da una delle pi\u00f9 note casa di moda milanesi H.Haardt et Fils che vanta filiali a San Remo, St.Moritz e Lucerna e che ha sede in corso Vittorio Emanuele 28 proprio dirimpetto alla principale concorrente la sartoria Ventura, fornitrice dell'aristocrazia e della famiglia reale. Conformemente all'uso dell'epoca in Italia venivano riprodotti esclusivamente modelli francesi, fedele riproduzione di bozzetti \"rubati\" o acquistati a caro prezzo nei pi\u00f9 famosi at\u00e9lier parigini del tempo quali Paquin, Ch\u00e9ruit, Charles Frederick Worth, Douchet, le Sorelle Callot ecc. \nNel 1903 nasce Fanny, figlia di Rosa Genoni e Alfredo Podreider, un'avvocato che lei frequentava e che sar\u00e0 impossibilitata a sposare fino al 1924, anno della morte della madre di lui, che si opponeva strenuamente alla loro unione. E nel mentre viene promossa direttrice a capo di circa duecento persone. \nSuccessivamente assume il ruolo di docente alla scuola professionale femminile della Societ\u00e0 Umanitaria di Milano dove lavorer\u00e0 fino al 1931, quando si dimetter\u00e0 per non giurare fedelt\u00e0 al fascismo. (fu una fervente oppositrice del regime fascista)\nPersonalit\u00e0 poliedrica e vivace, grazie anche ad esperienze di lavoro in Francia, riusc\u00ec a cogliere le potenzialit\u00e0 del settore moda in Italia e propose soluzioni di grande modernit\u00e0 per riorganizzare l'industria dell'abbigliamento italiana. Ottenne un grande successo con il padiglione presentato all'Esposizione internazionale di Milano del 1906, dove propose abiti di grande pregio ispirati alla tradizione dell'arte pittorica italiana Rinascimentale. Per le sue creazioni la Genoni impieg\u00f2 esclusivamente tessuti italiani e dichiar\u00f2: \"\u00abil nostro patrimonio artistico potrebbe servire di modello alle nuove forme di vesti e di acconciature, che cos\u00ec assumerebbero un certo sapore di ricordo classico ed una vaga nobilt\u00e0 di stile [\u2026] Come mai nel nostro paese da pi\u00f9 di trent'anni assurto a regime di libert\u00e0, in questo rinnovellarsi di vita industriale ed artistica, come mai una moda italiana non esiste ancora?\u00bb\". \nTra le sue creazioni il celebre abito da ballo ispirato a Flora dalla \"Primavera\" del Botticelli, realizzato in raso di seta pallido, con sopravveste in tulle color avorio, impreziosita da ricami a motivo floreale di perline, canutiglia, paillette e cordoncini dorati e il Manto da Corte tratto da un disegno del Pisanello, questi due abiti che ne valsero il Gran Premio per la sezione Arte Decorativa da parte della Giuria Internazionale, sono stati donati dalla figlia Fanny alla Museo della Moda e del Costume di Palazzo Pitti a Firenze nel 1983.\nNel 1908 tiene una relazione sul tema della nascita di una moda nazionale al primo congresso delle donne italiane organizzato a Roma da due associazioni femminili da poco istituite il Consiglio Nazionale delle Donne Italiane e l'Unione delle Donne Italiane. Il suo intervento, molto apprezzato, espresse la necessit\u00e0 nell'affrancamento della Moda francese, auspicando la nascita e lo sviluppo di una Moda Italiana con l'affermazione sempre pi\u00f9 rilevante sia dal punto di vista artistico che economico dell'alto potenziale dell'artigianato italiano. \nL'influenza della Genoni port\u00f2 alla fondazione del comitato per una moda di pura arte italiana fondato in Lombardia nel 1909, cui aderirono importanti imprenditori legati al tessile e all'abbigliamento. In concomitanza la pubblicazione del suo libro \"Per una moda italiana\" che propone disegni e immagini fotografiche delle toilettes da lei ideate in quegli anni ispirati per lo pi\u00f9 all'arte rinascimentale, medievale e classica.\nNel 1910 promuove dalle pagine della rivista \"Vita d'arte\" con la quale collabora il Concorso Nazionale per un Abito Femminile da Sera. Indossano i suoi modelli attrici famose come Lyda Borelli e Dina Galli, nobildonne come la principessa Letizia di Savoia Duchessa d'Aosta, la baronessa D.Linder-berger, Luisa Casati Stampa, Carla Erba e molte altre e le veste con entusiasmo affinch\u00e9 siano testimoni illustri della Nuova Moda Italiana.\nInizia a collaborare alla stampa femminile emancipazionista, soprattutto dopo il 1911, da quando nasce \"La Difesa delle lavoratrici\" il giornale della Kuliscioff per cui scrive numerosi articoli. Nel 1914 progetta di creare l'Accademia di Pura Arte Italiana, una scuola superiore della moda.\nCon lo scoppio della Prima Guerra Mondiale \u00e8 sostenitrice della \"neutralit\u00e0\" e promuove la pubblicazione del periodico \"Per la guerra o per la pace?\" ed \u00e8 la fondatrice e presidente, dell'Associazione Pro e Umanit\u00e0.\nTenne nella citt\u00e0 meneghina una conferenza dal titolo \"La donna e la guerra\" (1914), in cui si appellava alle donne affinch\u00e9 rafforzassero il fronte per la pace; dal 1915 al 1922 fu la delegata italiana del Women's International League for Peace and Freedom (Wilpf) e fece parte del gruppo di donne capeggiate da Jane Addams e Aletta Jacobs che nel 1915 incontr\u00f2 i ministri degli esteri di Austria-Ungheria, Belgio, Gran Bretagna, Francia, Germania, Italia e Svizzera per proporre la realizzazione di una commissione di esperti per la cessazione della Grande guerra, prospettiva poi naufragata con l'intervento degli Stati Uniti d'America.\nNel 1925 pubblica il primo volume del manuale \"Storia della Moda Italiana attraverso i secoli a mezzo dell'immagine\" che prevedeva tre tomi dei quali solo il primo \u00e8 stato pubblicato. Nel 1928 la figlia Fanny dar\u00e0 alle stampe a partire dalla sua tesi di laurea il volume \"Storia dei tessuti d'arte in Italia\". \nNello stesso anno Alfredo (suo marito) ispirato da Rosa, sovvenziona nel Carcere di San Vittore a Milano un laboratorio di sartoria per le detenute organizzato da Rosa; seguiranno anche un asilo nido e un gabinetto ginecologico, rimasti in funzione a cura della famiglia Podreider fino ai bombardamenti del 1943. \nNel 1932 si trasferirono a San Remo, dove Alfredo morir\u00e0 nel 1936. Rosa fa coltivare un terreno seguendo la metodica dell'agricoltura biodinamica di Rudolf Steiner, precorrendo di decenni l'interesse per le colture biologiche.\nNel 1940 si trasferisce a Varese con la figlia Fanny nella villa che il marito aveva comprato per sua madre. Nel 1948 scrive una appassionata lettera al conte Folke Bernadotte, mediatore dell'ONU, per la questione palestinese. Nello scritto, Rosa Genoni auspica la pace tra arabi ed ebrei. Muore a Varese il 12 agosto del 1954.\nRiconoscimenti.\nRiposa in un'edicola del Cimitero Monumentale di Milano; nel 2015 il Comune di Milano ha deciso che il suo nome venga iscritto nel Famedio del cimitero."}
{"id": "745536", "revid": "459956", "url": "https://it.wikipedia.org/wiki?curid=745536", "title": "Nonni", "text": ""}
{"id": "745538", "revid": "446353", "url": "https://it.wikipedia.org/wiki?curid=745538", "title": "Na\u011fayb\u00e4k", "text": "I Na\u011fayb\u00e4k () conosciuti anche come i cosacchi tartari, sono un gruppo etnico indigeno della Russia.\nLa lingua na\u011fayb\u00e4k \u00e8 un dialetto della lingua tatara. I Na\u011fayb\u00e4k si considerano come un gruppo etnico separato mentre i popoli vicini li considerano parte dell'etnia tatara. Le loro origini non sono chiare. Secondo una delle teorie, essi sono originari del gruppo Nogai. Secondo altri, un tempo erano baschiri soggiogati da un \"beg\" (nobile) chiamato Na\u011fay. Ed ancora sarebbero un gruppo finno-ugrico \"tatarizzato\" nel periodo del Khanato di Kazan. La teoria pi\u00f9 popolare, comunque, \u00e8 quella che vede i Na\u011fayb\u00e4k come appartenenti alla classe dei servi dei Tatari del Khanato di Kazan, forzatamente battezzati da Ivan IV e trasferiti ai confini dell'impero, nelle zone occupate dai nomadi baschiri e kazaki.\nI Na\u011fayb\u00e4k adottarono poi molti usi e costumi cosacchi e per questo sono stati spesso descritti come \"Cosacchi Tartari\" (o \"Cosacchi Tatari\"). Gli uomini dei Na\u011fayb\u00e4k, tra l'altro, vestivano in maniera molto simile ai Cosacchi."}
{"id": "745539", "revid": "287204", "url": "https://it.wikipedia.org/wiki?curid=745539", "title": "Nagaybak", "text": ""}
{"id": "745540", "revid": "46931", "url": "https://it.wikipedia.org/wiki?curid=745540", "title": "Cosacchi Tartari", "text": ""}
{"id": "745541", "revid": "46931", "url": "https://it.wikipedia.org/wiki?curid=745541", "title": "Cosacchi Tatari", "text": ""}
{"id": "745542", "revid": "46931", "url": "https://it.wikipedia.org/wiki?curid=745542", "title": "Cosacchi tatari", "text": ""}
{"id": "745543", "revid": "775372", "url": "https://it.wikipedia.org/wiki?curid=745543", "title": "Democrazia e Libert\u00e0", "text": "Democrazia e Libert\u00e0 \u00e8 stata una lista elettorale italiana con cui si present\u00f2 alle elezioni politiche del 1996 l'ex segretario della Democrazia Cristiana, Ciriaco De Mita, nel collegio uninominale di Mirabella Eclano per la Camera dei deputati, in provincia di Avellino.\nIl politico irpino, gi\u00e0 Presidente del Consiglio e in quel periodo oggetto di varie inchieste giudiziarie e avvisi di garanzia, era visto in varie regioni italiane come uno dei principali simboli della Prima Repubblica, il sistema politico crollato appena due anni prima sotto il peso delle inchieste di Tangentopoli. De Mita era dunque un candidato scomodo: estremamente noto a livello nazionale, dove poteva far perdere molti voti alla coalizione che l'avesse ricompreso, era invece una garanzia di successo a livello locale, dove godeva ancora di ampio seguito. I dirigenti dell'Ulivo, la nuova aggregazione di centrosinistra, decisero dunque di presentarlo ma di accompagnare il suo nominativo da un simbolo specifico, in un patto di desistenza rispetto alla coalizione nazionale.\nCiriaco De Mita ottenne voti e il 47,7%, superando abbondantemente il candidato del Polo per le Libert\u00e0 che prese il 30,9%, quello del Partito della Rifondazione Comunista che ottenne il 17,8%, e quello della Fiamma Tricolore che prese il 3,6% e riusc\u00ec cos\u00ec a essere eletto a Montecitorio."}
{"id": "745544", "revid": "46931", "url": "https://it.wikipedia.org/wiki?curid=745544", "title": "Cosacchi tartari", "text": ""}
{"id": "745546", "revid": "1904508", "url": "https://it.wikipedia.org/wiki?curid=745546", "title": "John Churchill, I duca di Marlborough", "text": "La sua carriera si estese lungo il regno di cinque sovrani, da Carlo II Stuart a Giorgio I di Hannover. Inizi\u00f2 a farsi notare durante il regno di Carlo II, ma fu con re Giacomo II, suo protettore quando era \"Duca di York\", che ottenne i primi veri riconoscimenti, divenendo il maggior generale dell'esercito regio. Nel 1685, quando Giacomo II divenne re, Churchill gioc\u00f2 un ruolo fondamentale nel soffocare la ribellione di Monmouth ed assicurare l'autorit\u00e0 del re ma nel 1688 trad\u00ec il sovrano schierandosi dalla parte dei protestanti e di Guglielmo d'Orange e Maria II Stuart.\nGuglielmo d'Orange, divenuto re con il nome di Guglielmo III, lo nomin\u00f2 conte di Marlborough e lo incaric\u00f2 di comandare le truppe inglesi in Irlanda durante la guerra della Grande Alleanza; la posizione del Conte rimase di una certa importanza a corte, sebbene non avesse ricevuto incarichi militari di grande rilevanza, sino alla scoperta di un carteggio che provava i contatti che Churchill teneva con l'esiliato Giacomo II e con i giacobiti: venne cos\u00ec arrestato ed imprigionato nella Torre di Londra, ma vi rimase per breve tempo. Liberato nel 1694 grazie anche all'influenza della moglie Sarah, amica e confidente della futura regina Anna Stuart, Churchill venne reintegrato nei suoi possedimenti e titoli, ricevendo inoltre il titolo di Capitano Generale dell'esercito inglese e partecipando alla guerra di successione spagnola, contro re Luigi XIV ottenendo le brillanti vittorie che lo immortalarono come uno dei maggiori generali della storia.\nRicevuto il titolo di Duca di Marlborough e la residenza di Blenheim Palace (luogo di nascita del suo discendente Sir Winston Churchill), si ritir\u00f2 a vita privata nel 1711, a causa dell'opposizione di molti membri della corte. Tuttavia torn\u00f2 sulla scena pubblica sotto il regno di Giorgio I. Colpito da un ictus, si spense nel 1722, all'et\u00e0 di settantadue anni.\nL'ambizione insaziabile di Marlborough lo rese il pu\u00f2 ricco dei sudditi della regina Anna, e le sue parentele lo posero al centro della politica europea (sua sorella Arabella fu a lungo l'amante di Giacomo II e il loro figlio, il duca di Berwick divenne uno dei pi\u00f9 abili marescialli di Luigi XIV). La capace leadership di Marlborough, che riusc\u00ec con le sue doti diplomatiche a tenere insieme una eterogenea coalizione sotto la guida britannica, segn\u00f2 il ritorno dell'Inghilterra come potenza europea di primo piano, cosa che non era pi\u00f9 stata dalla fine della Guerra dei cent'anni. Nel corso di dieci successive campagne militari durante la guerra di successione spagnola il Duca, attraverso profonde innovazioni tattiche e logistiche, trasform\u00f2 anche l'esercito inglese, rendendolo per la prima volta dopo secoli una potente forza operativa in grado di operare sul continente europeo. Sebbene non sia riuscito ad ottenere la totale capitolazione del suo grande nemico, il Re Sole di Francia, Marlborough \u00e8 stato una figura di primaria importanza nella storia del suo Paese e dell'Europa, avendo assicurato la fine dei sogni egemonici di Luigi XIV e, cos\u00ec facendo, avendo posto le basi per l'ascesa dell'Inghilterra a potenza globale.\nAssieme ad Alessandro Magno e a Scipione l'Africano fu l'unico condottiero che concluse la carriera imbattuto.\nBiografia.\nInfanzia e giovinezza.\nFamiglia, guerra civile e restaurazione.\nJohn Churchill nacque nel 1650, un anno dopo la decapitazione del re d'Inghilterra Carlo I Stuart in seguito alla guerra civile inglese, da sir Winston Churchill e da sua moglie, Elizabeth Drake. Il padre, durante la guerra civile, era rimasto fedele alla causa realista e si era schierato nelle file dei Cavaliers, contro il Parlamento. Ma con la vittoria dell'esercito parlamentare e l'instaurazione del Commonwealth, la famiglia Churchill era caduta in disgrazia. John e la sorella maggiore, Arabella, crebbero in condizioni assai modeste durante tutta la durata del Commonwealth.\nLa famiglia Churchill viveva all'epoca ad Ashe House, la casa di campagna che era appartenuta a John Drake (m. 1636), padre di Elizabeth, ad Ash, nella parrocchia di Musbury nel Devon. Secondo quanto ritrovato dallo storico del Devon, William George Hoskins (1954), la famiglia Churchill era in realt\u00e0 originaria della parrocchia di Broadclyst, nel Devon, dove le prime sue notizie erano rintracciabili al regno di re Enrico II (1154\u20131189).\nPoco si sa dell'infanzia di John Churchill anche perch\u00e9 non vi sono documenti scritti dell'epoca sulle sue condizioni di famiglia. Il suo discendente e biografo, il primo ministro inglese Sir Winston Churchill, disse che le condizioni di indigenza vissute ad Ashe House \"devono aver impresso nella sua mente due impressioni fondamentali nella sua vita: la prima fu l'odio per la povert\u00e0... la seconda la necessit\u00e0 di nascondere i propri sentimenti\".\nCon la restaurazione di Carlo II Stuart, figlio del re decapitato, le sorti della famiglia Churchill vennero risollevate. Winston venne ricompensato per essere rimasto fedele alla causa realista: nel 1661 entr\u00f2 a far parte del nuovo Parlamento come rappresentante di Weymouth e, segno del favore reale, gli venne restituito tutto ci\u00f2 che aveva perso durante la guerra. Nel 1662, infine, il re lo nomin\u00f2 Commissioner for Irish Land Claims cosicch\u00e9 tutta la famiglia si trasfer\u00ec a Dublino. Nella citt\u00e0 irlandese il giovane John frequent\u00f2 la Dublin Free School ma l'anno seguente, quando suo padre fu richiamato in Inghilterra per ricoprire una carica di prestigio presso Whitehall, inizi\u00f2 la frequentazione della St Paul's School di Londra. Ma la stima del re non si limit\u00f2 a favorire la carriera di Sir Winston; Arabella, sua prima figlia, divenne nel 1665 damigella d'onore della duchessa di York Anne Hyde, cognata del re e poco dopo John divenne paggio del duca di York.\nPrime esperienze militari.\nEntrando a far parte del seguito di Giacomo, duca di York, fratello minore del re e primo nella linea di successione al trono, John ebbe modo di avvicinarsi al mondo militare: ben presto, spinto anche dalla passione dello stesso duca per le armi, John Churchill decise di divenire un soldato. Il 14 settembre 1667 ottenne un incarico nella King's Own Company, venendo inserito nel primo battaglione, ed in seguito entr\u00f2 a far parte del corpo di fanteria dei Grenadier Guards. L'anno seguente, nel 1668, part\u00ec per una spedizione militare nel Mediterraneo, presso la base inglese della citt\u00e0 di Tangeri, da poco acquisita dalla Corona in virt\u00f9 delle nozze di re Carlo II con la principessa portoghese Caterina di Braganza. Rimase nell'Africa del Nord per tre anni, durante i quali affin\u00f2 la sua esperienza militare partecipando a piccoli scontri con i mori.\nNel 1671, ventunenne, fece ritorno a Londra dove, grazie alle recenti esperienze in terre lontane e alle sue maniere descritte da Lord Chesterfield come \"irresistibili\", attir\u00f2 l'attenzione di una delle principali favorite del re, Barbara Villiers, duchessa di Cleveland. Ma la sua relazione con la duchessa si rivel\u00f2 ben presto pericolosa per il giovane soldato, vista la posizione che ricopriva a corte Barbara Villiers. Ciononostante \u00e8 confermato da molte fonti storiche che la prima figlia partorita dalla duchessa fosse nata dalla relazione con Churchill e non con il re.\nL'anno seguente torn\u00f2 sul mare e affront\u00f2 la flotta olandese nella battaglia di Solebay, nell'ambito della terza guerra anglo-olandese. A fianco di Giacomo, duca di York e di Edward Montagu, conte di Sandwich, John Churchill si dimostr\u00f2 un ottimo ufficiale di marina e si merit\u00f2 la carica di Lord High Admiral's Regiment.\nPoco dopo, nel 1673, prese parte all'assedio di Maastricht, che vedeva contrapposte le truppe francesi di Luigi XIV contro l'esercito delle Province Unite. Churchill, che combatteva dalla parte dei francesi, si distinse ancora una volta durante il corso della battaglia. La Casa reale inglese lo ricompens\u00f2 per aver salvato la vita del duca di Monmouth, figlio illegittimo di re Carlo II Stuart, mentre la Casa reale francese gli riconobbe il merito di aver preso e difeso strenuamente una delle parti fortificate della citt\u00e0. Luigi XIV in persona elogi\u00f2 il giovane Churchill.\nIntanto il Parlamento inglese, ostile ai francesi cattolici, impose il ritiro dell'esercito inglese dalla guerra d'Olanda; nonostante questo decreto, alcuni reggimenti inglesi rimasero sul continente, senza rientrare in patria, continuando a combattere. Nel 1674, Churchill, che si trovava ancora a combattere per i francesi, fu nominato colonnello di un reggimento e affianc\u00f2 in battaglia uno dei maggiori generali del tempo, il maresciallo Henri de La Tour d'Auvergne-Bouillon, visconte di Turenne. Secondo lo storico britannico Thomas Babington Macaulay Turenne ebbe parole di confidenza e di apprezzamento nei confronti del giovane John Churchill. Nei mesi che seguirono Churchill partecip\u00f2 a numerose battaglie, compresa la battaglia di Sasbach, del giugno 1675, durante la quale mor\u00ec il maresciallo Turenne.\nMatrimonio.\nConclusasi la guerra, John Churchill pot\u00e9 fare ritorno in patria. Rientrato a Londra, visse presso St. James's Palace, residenza favorita del re e della corte. In questo ambiente conobbe Sarah Jennings, una giovane dama di compagnia, della quale si innamor\u00f2. Sarah veniva da una famiglia della piccola nobilt\u00e0, e la sua storia familiare era per molti versi simile a quella dei Churchill: il padre della giovane era stato un realista e dopo la guerra civile, la sua famiglia era in condizioni economiche precarie. Dopo la morte del padre, Sarah, assieme alla madre ed alla sorella, si spost\u00f2 a Londra, dove il re le premi\u00f2 per la loro fedelt\u00e0 alla Corona: la madre di Sarah riceve una pensione di sostentamento da parte dello Stato, mentre la giovane entr\u00f2 a far parte delle dame di compagnia della principessa italiana cattolica Maria Beatrice d'Este, nuova duchessa di York e futura Regina d'Inghilterra.\nNel 1675, al ritorno di John dalla guerra, Sarah aveva quindici anni ed era nel pieno della bellezza giovanile. Malgrado la sua antica amante Barbara Palmer lo biasimasse per il suo comportamento, Churchill persegu\u00ec nel fare la corte alla giovane dama di compagnia. Suo padre, anch'egli scontento degli atteggiamenti del figlio, gli propose la mano di Catherine Sedley, una contessa che era stata la favorita del duca di York Giacomo. Nonostante questo, tra il 1677 e il 1678 il colonnello John Churchill prese segretamente in sposa la giovane dama di compagnia, con una cerimonia che si svolse probabilmente negli appartamenti privati della Duchessa di York.\nServizio diplomatico.\nNegli anni che seguirono John Churchill ricevette dal re Carlo II un importante incarico diplomatico: accompagnato dall'amico Sidney Godolphin, futuro conte di Godolphin, Churchill si rec\u00f2 sul continente per iniziare trattative d'alleanza fra Inghilterra e Province Unite. A L'Aia, dove gli olandesi, unitamente agli spagnoli, si preparavano alla guerra contro la Francia, Churchill prese contatti con lo Statolder Guglielmo d'Orange e il loro incontro, oltre a dimostrare le capacit\u00e0 di Churchill come diplomatico, sembr\u00f2 confermare una alleanza fra Inghilterra e Paesi Bassi. Tuttavia, a causa dei contatti amichevoli e costanti tra Francia e Inghilterra e l'indisponibilit\u00e0 di re Carlo II a schierarsi contro il cugino Luigi XIV, i tentativi diplomatici di Churchill fallirono. Al suo rientro a Londra Churchill venne accolto con entusiasmo e fu nominato Generale di brigata di un reparto di fanteria, in vista di una imminente guerra campale. Ma il trattato di Nimega del 1678, siglato fra le maggiori potenze europee, mise fine alla guerra.\nMentre in Europa si siglava la pace, in Inghilterra scoppiavano problemi interni: il complotto papale, congiura fittizia organizzata dai cattolici per assassinare il re, aveva portato nel Paese una nuova ondata di odio verso il cattolicesimo romano. Di conseguenza il Parlamento aveva promulgato lExclusion Bill\", legge con la quale si impediva a chiunque non fosse anglicano di esercitare qualsiasi carica pubblica. Cos\u00ec Giacomo, duca di York, fratello del re e protettore di Churchill, dovette rinunciare a gran parte delle sue prerogative e fu costretto ad andare in esilio per tre anni. L'ascesa di Churchill ebbe cos\u00ec una brusca interruzione, ma nel 1682, quando Carlo II riusc\u00ec a mettere a tacere i parlamentari a favore della legge di esclusione, Giacomo pot\u00e9 fare ritorno a Londra e Churchill, il 21 dicembre 1682, venne nominato Pari di Scozia, con il titolo di Barone Churchill di Eyemouth\"'; l'anno seguente divenne colonnello dei Primo Reggimento dei dragoni di Sua Maest\u00e0.\nRegno di Giacomo II: ribellione e rivoluzione.\nNel 1683 Churchill fu inviato come capo della delegazione inglese che accompagn\u00f2 il principe Giorgio di Danimarca dalla sua terra natale a Londra, dove spos\u00f2 la principessa Anna Stuart, nipote di Carlo II. In questo modo l'Inghilterra vedeva assicurata la nascita di eredi protestanti al trono. Intanto Sarah, moglie di Churchill, aveva consolidato la sua amicizia, coltivata sin dall'infanzia, con Anna, che l'aveva fatta nominare sua Lady of the Bedchamber.\nNel 1685 Carlo II era morto e suo fratello Giacomo, cattolico, era salito al trono con il nome di Giacomo II. Il regno del nuovo sovrano fu subito segnato da un movimento di ribellione che si prefiggeva come obiettivo la deposizione di Giacomo e l'insediamento sul trono di James Scott, figlio illegittimo del defunto re Carlo II; il Duca, mandato in esilio nei Paesi Bassi a causa della sua partecipazione al Rye House Plot, congiura volta ad eliminare Carlo e Giacomo, si era alleato con il potente clan scozzese di Argill e si preparava ad una invasione del regno inglese.\nNel giro di pochi mesi il nuovo sovrano fronteggi\u00f2 una serie di ribellioni, una delle quali fu quella di James Scott, I duca di Monmouth.\nChurchill fu promosso Maggior Generale nel luglio 1685 e nominato capo delle truppe lealiste, quindi rapidamente sottoposto all'autorit\u00e0 di Louis de Duras, II conte di Feversham. Si ritiene che questa mancanza di fiducia fosse alla base della decisione, presa pi\u00f9 tardi da Churchill, di concedere la propria lealt\u00e0 ai sovrani del casato Stuart. Churchill nondimeno si distinse durante i combattimenti e divenne un'importante figura nell'esercito.\nNel 1688 Guglielmo III d'Orange invase l'Inghilterra con il sostegno di buona parte della nobilt\u00e0 protestante, dal momento che Giacomo II era cattolico e che si temeva tentasse di reintrodurre la monarchia assoluta nel suo regno, come pure che con la sua ubbidienza al Cattolicesimo romano avrebbe potuto dissestare la Chiesa d'Inghilterra. Giacomo promosse Churchill Tenente Generale in novembre e gli ordin\u00f2 d'impegnarsi a sconfiggere gli invasori. Egli invece disert\u00f2 per unirsi alla causa orangista: la qual cosa comport\u00f2 che l'esercito lo seguisse, ponendo Giacomo in una situazione assai difficile. Churchill prefer\u00ec abbandonare il paese alla volta della Francia piuttosto che combattere quella che era pur sempre una guerra civile. La \"Gloriosa Rivoluzione\" si concluse con uno spargimento di sangue assai minore in Inghilterra di quanto non fosse dato credere (malgrado vi fosse un sollevamento in favore di re Giacomo in Scozia e una prolungata guerra in Irlanda (la cosiddetta \"guerra guglielmina\"). In cambio Churchill fu chiamato a far parte del Consiglio Privato del Regno Unito (chiamato d'ora in avanti \"CP\") nel febbraio 1689 e creato Conte di Marlborough in aprile.\nNel 1689 Marlborough comand\u00f2 il contingente inglese che combatt\u00e9 i francesi nelle Fiandre. L'anno seguente una spedizione sotto il suo comando fu catturata a Cork e Kinsale nella \"Guerra guglielmita\" in Irlanda.\nMarlborough rimase fuori dalla sfera pubblica per gran parte dei successivi anni, dal momento che Guglielmo non si fidava del tutto del vecchio sostenitore degli Stuart. La sospettosit\u00e0 di Guglielmo era ben fondata, dal momento che nel 1692 Churchill fu scoperto tenere una corrispondenza segreta con l'esiliato Giacomo II, e cadde pubblicamente in disgrazia. \u00c8 quasi incredibile che egli non soffrisse ulteriormente per quel suo tradimento. Egli fu in grado di ordire ancora intrighi, inviando novit\u00e0 circa i movimenti delle truppe inglesi alla Francia, nel corso delle guerre di Guglielmo sul continente europeo. Con una doppiezza caratteristica, tuttavia, egli sempre provvide a inviare le informazioni troppo tardi per poterne fare alcun uso. Si deve notare che, mentre Marlborough era in abituale corrispondenza coi nemici dell'Inghilterra, egli non abbandon\u00f2 mai Guglielmo nei momenti di supremo pericolo, come aveva invece fatto con Giacomo II mentre era al suo posto di supremo comando. La sua attivit\u00e0 pi\u00f9 rimarchevole fu allora quella di Governatore della Hudsons Bay Company. La citt\u00e0 canadese di Churchill, un antico avamposto della Compagnia, deve il suo nome a quella sua funzione\nServizio militare nel continente europeo.\nInizio della Guerra di Successione spagnola.\nTorn\u00f2 in primo piano con gli eventi che portarono alla guerra di successione spagnola nel 1701. Filippo, Duca di Anjou, nipote del re di Francia, Luigi XIV, fu proposto come erede al trono di Spagna, ma piuttosto che consentire alla Francia di estendere il suo potere a una cos\u00ec ampia parte del continente europeo, si predispose allo scontro armato una coalizione di potentati europei che comprendevano la Gran Bretagna, i Paesi Bassi, l'Austria e la maggior parte dei piccoli Stati e dei principati dell'Impero, sostenendo il pretendente austriaco, l'Arciduca Carlo. Il Portogallo e la Savoia si unirono all'alleanza poco dopo. Guglielmo d'Orange mor\u00ec nel 1702, ma non prima di aver organizzato con successo l'alleanza anti-francese, e la guerra fu condotta anche senza di lui. A quel punto giunse l'ora fatidica per Marlborough che gli dette il destro per mettersi in mostra sul campo di battaglia come nessun generale britannico aveva fatto prima di lui e anche la sua posizione e la sua carriera in patria raggiunsero il culmine.\nLa successione di Guglielmo con sua cognata la Regina Anna avvenne sotto l'influenza della moglie di Marlborough, ed egli god\u00e9 della fiducia e del favore della nuova sovrana. Immediatamente dopo la sua ascesa al trono Marlborough fu nominato cavaliere dell'Ordine della Giarrettiera (da qui l'abbreviazione post-nominale \"KG\", \"Knight of the Garter\"), fu nominato Capitano-Generale delle truppe inglesi, e nominato Master-General dell'Ordnance (Sussistenza). Lo stesso anno scoppi\u00f2 la guerra di successione spagnola contro la Francia e il Capitano-Generale Lord Marlborough fu nominato comandante in capo delle forze alleate.\nPrime Campagne.\nLa Campagna del 1703 non produsse alcun risultato, ma Marlborough guadagn\u00f2 un vantaggio sostanziale nel frustrare i piani di Luigi XIV d'invadere i Paesi Bassi, occupando le fortezze olandesi nord-orientali dei Paesi Bassi, Venlo e Roermond, e devastando l'Elettorato del Principe-Elettore di Colonia, come pure i domini del Principato vescovile di Liegi, due alleati tedeschi di Luigi. Per queste vittorie fu creato Marchese di Blandford e Duca di Marlborough, il titolo col quale \u00e8 rimasto pi\u00f9 noto. Venne altres\u00ec accreditato della fondazione di una nuova scuola di strategia militare. I generali europei fino ad allora provenivano dalla vecchia scuola, che era convinta assertrice dell'impetuoso attacco armato a ranghi contrapposti secondo una logica \"propria dei gentiluomini\", dove la vittoria era usualmente guadagnata a costo di gravi perdite. Sul campo di battaglia egli era sempre vigile ed energico, anche se era spesso meno vigoroso nelle operazioni precedenti alla battaglia per assicurarsi il minimo vantaggio, come l'aggirare i fianchi e le posizioni degli avversari, e l'ingannare e l'attaccare il nemico quando esso meno se l'aspettava. In una occasione egli costrinse ad arretrare un esercito francese di 60.000 uomini e s'impadron\u00ec di met\u00e0 del Ducato di Brabante (oggi Belgio) con perdite minori di 80 uomini. Anche quando erano necessarie battaglie cruente e aggressive, egli mai si allontanava dai suoi uomini e condusse personalmente i suoi soldati nelle pi\u00f9 infuocate mischie con un coraggio imperturbabile che gli valse l'universale ammirazione.\nMarlborough fu anche un innovatore nel campo della logistica e della sussistenza. In un'epoca in cui gli eserciti spesso vivevano foraggiandosi e alimentandosi a spese delle contrade che li ospitavano, le campagne di Marlborough si distinsero per il fatto che i suoi uomini erano ben nutriti e riforniti.\nBlenheim e altre vittorie.\nIl 1704 port\u00f2 la prima notevole vittoria campale con la quale Marlborough fu in grado di mostrare appieno tutte le sue capacit\u00e0. Al principio il suo esercito era dislocato fra la Mosa e il Basso Reno, a protezione dei Paesi Bassi contro la Francia. Tuttavia Luigi XIV aveva portato un altro esercito in Germania meridionale e lo aveva unito ai suoi alleati bavaresi e la forza cos\u00ec combinata aveva occupato la valle dell'Alto Danubio, minacciando seriamente l'Austria. Marlborough rapidamente cap\u00ec che il teatro d'azione di maggior rilevanza strategica era in Baviera, non sulla Mosa. Di conseguenza celermente marci\u00f2 con le sue forze, compresi i riluttanti olandesi, attraverso la Germania verso la Baviera, mentre lungo la strada portava a compimento una serie di brillanti simulazioni che indussero i francesi a credere che egli si stesse preparando ad attaccare l'Alsazia. Mentre costoro si affrettavano a contrastarlo col\u00e0, egli repentinamente penetr\u00f2 nel W\u00fcrttemberg e giunse nella vallata del Danubio. Qui attacc\u00f2 il campo fortificato bavarese a Schellenberg, vicino Donauw\u00f6rth, si frappose fra il nemico e l'Austria e ostacol\u00f2 ogni ulteriore avanzata su Vienna. Egli si congiunse cos\u00ec all'esercito austro-tedesco comandato dal Principe Eugenio di Savoia e la forza combinata era abbastanza consistente per scontrarsi con successo con l'intero esercito franco-bavarese, che contava 56.000 uomini. Attaccandola egli consegu\u00ec una grande vittoria nella battaglia di Blenheim. Conquist\u00f2 l'intera Baviera e l'Austria fu cos\u00ec salva. La sconfitta fu cos\u00ec devastante che Luigi XIV fu obbligato a ritirarsi dietro il Reno e non fu pi\u00f9 in condizione di minacciare la Germania. Rapidamente come era giunto, Marlborough s'affrett\u00f2 a muoversi verso la frontiera olandese e si present\u00f2 ancora sulla Mosa in primavera, minacciando i Paesi Bassi spagnoli e la loro frontiera orientale.\nUltime battaglie.\nNel 1705 Marlborough fu costretto a rinunciare a un ambizioso attacco contro la Francia attraverso la vallata della Mosella, perch\u00e9 il Principe Eugenio era stato inviato a combattere in Italia. Nondimeno decise un'offensiva nei Paesi Bassi spagnoli. I francesi, sotto il comando del Maresciallo Villeroi, s'erano concentrati in una lunga linea che andava da Anversa a Namur, coprendo ogni punto vulnerabile con fortificazioni.\nMarlborough voleva impegnare una battaglia campale a Waterloo, ma il governo olandese sgomber\u00f2 le sue forze e si defil\u00f2 da ogni impegno determinante. La sua occasione si present\u00f2 tuttavia in primavera, quando egli indusse Villeroi a concentrare tutte le forze francesi nei Paesi Bassi spagnoli per difendere la fortezza di Namur. La conseguente battaglia di Ramillies (1706) rappresent\u00f2 una devastante sconfitta per i francesi e come risultato Bruxelles, Anversa, Gand, Bruges, tutte le Fiandre e la Contea di Hainaut caddero nelle mani di Marlborough. Tutto ci\u00f2 che rimaneva ai francesi sul territorio erano le fortezze di Mons e di Namur.\nMarlborough fu parimenti abile come diplomatico, oltre che come generale. Nessun altro personaggio dell'alleanza anti-francese avrebbe potuto mantenere unito un assortimento di eserciti tanto diversi e frazionati. Senza la sua guida astuta, essi sarebbero piombati in una litigiosa disunione. Egli aveva tutte le qualit\u00e0 dell'uomo di Stato: paziente, geniale, raffinato e pratico. Nel 1707 Carlo XII di Svezia, un antico alleato della Francia, invase la Germania da settentrione, perseguendo una contesa che lo contrapponeva all'Elettore della Sassonia. In grande apprensione per il timore che la Svezia potesse interferire nella guerra a aiutare la Francia, Marlborough s'affretto alla volta della Sassonia, visit\u00f2 Carlo nel suo accampamento e lo bland\u00ec persuadendolo a ritirarsi senza sparare neppure un colpo. Sopport\u00f2 la periodica intransigenza delle sue truppe olandesi e l'erculeo compito di condurre cos\u00ec tanti eserciti e nazionalit\u00e0 alla vittoria. I successi di Marlborough continuarono a sommarsi e portarono alla sua nomina, nell'ambito dell'Impero, a Principe del Sacro Romano Impero e a Principe di Mindelheim.\nIl principe Eugenio di Savoia, feldmaresciallo imperiale, ebbe del pari successo in Italia, conquistando Milano e il Piemonte nel settembre 1707 e obbligando i francesi a ritirarsi al di l\u00e0 delle Alpi. Anche Luigi sub\u00ec rovesci nella stessa Spagna, in cui i Catalani insorsero in favore dell'Arciduca Carlo, e le invasioni anglo-austriache portarono alla perdita di buona parte della Spagna orientale, incluse Madrid e Barcellona. Luigi infine chiese la pace, offrendo di rinunciare alle pretese di suo nipote al trono di Spagna, come pure a tutti i Paesi Bassi spagnoli, se gli fosse stato permesso di mantenere i domini spagnoli in Italia. Mentre olandesi e tedeschi erano favorevoli ad accettare, la proposta fu respinta essenzialmente perch\u00e9 l'Imperatore asburgico mirava a ottenere Milano e anche perch\u00e9 Marlborough bramava le ricchezze e la gloria che la guerra gli avrebbe offerto e convinse Londra a respingere la proposta francese. La controffensiva francese che ne deriv\u00f2 nel 1708 cost\u00f2 agli alleati assai pi\u00f9 dei loro guadagni in Spagna e una nuova invasione nelle Fiandre che permise la riconquista di Gand da parte di Luigi XIV. Allo stesso tempo la duchessa di Marlborough ritenne che la propria influenza sulla regina stesse venendo meno e che la posizione del duca stesse diventando per questo meno salda.\nNondimeno Marlborough riun\u00ec le sue forze e attacc\u00f2 i francesi, sconfiggendoli nella battaglia di Oudenaarde. L'11 luglio del 1708 ci\u00f2 che rimaneva dell'esercito francese si ritirava nei confini francesi. Marlborough, rinforzato dalle truppe austriache del Principe Eugenio, le insegu\u00ec, spingendosi fino in Francia e conquistando la piazzaforte settentrionale di Lilla al termine d'un lungo assedio (9 dicembre 1708). Luigi fu umiliato, anche pi\u00f9 che nel 1706. Ancora una volta avanz\u00f2 le sue condizioni per una pace ma gli Alleati resero impossibile il loro accoglimento, chiedendogli di consegnare loro Strasburgo e numerose fortezze di confine, come pure di assicurare l'invio d'un esercito in Spagna per ostacolare suo nipote qualora questi avesse rifiutato di rinunciare alla Corona spagnola. Luigi non poteva andar contro il suo stesso sangue. . Si appell\u00f2 alla nazione perch\u00e9 rimanesse salda e resistesse agli invasori. I suoi eserciti erano affamati e le casse del tesoro vuote, ma con un supremo sforzo la Francia rispose al suo appello e un nuovo esercito di 100.000 uomini, al comando del Maresciallo Villars, fu levato e inviato per costringere Marlborough a togliere l'assedio di Mons. Malgrado le forti difese francesi, Marlborough attacc\u00f2 e li sconfisse nella battaglia di Malplaquet nel 1709, sebbene al costo di pesanti perdite. Come conseguenza Mons cadde e Marlborough procedette a porre l'assedio alle fortezze di Artois e delle Fiandre francesi.\nAllontanamento da Corte.\nTuttavia, nel 1710, due avvenimenti posero fine agli \"exploit\" militari di Marlborough e alla sua preminenza a Corte. In primo luogo, la regina Anna si liber\u00f2 del tutto della duchessa di Marlborough, allontanandola dai suoi incarichi e bandendola dalla Corte. In secondo luogo si verific\u00f2 la caduta del Gabinetto Whig che aveva a lungo sostenuto la prosecuzione della guerra. Incidentalmente il Primo Ministro Whig, Sidney Godolphin, I conte di Godolphin, era strettamente solidale con i Churchill, dal momento che il figlio di Godolphin era sposato con la figlia di Churchill. Il nuovo Gabinetto Tory cominci\u00f2 subito a negoziare con la Francia. Marlborough, che abilmente era riuscito a irrompere attraverso le linee fortificate di Villars, aveva appena conquistato Bouchain e si preparava ad avanzare in Piccardia, quando fu richiamato in Inghilterra e sostituito dal Duca di Ormonde. Al suo arrivo, fu accusato di corruzione, cosa della quale egli era senza ombra di dubbio colpevole.\nNel 1711 si dimostr\u00f2 che egli aveva incamerato una tangente del 2.5% dall'Imperatore Giuseppe I su tutti i sussidi britannici pagati all'Austria, ammontanti alla somma di 150.000 sterline. Aveva anche preso bustarelle per pi\u00f9 di 60.000 sterline dai fornitori che avevano rifornito i suoi eserciti. Invano egli riconobbe le somme e protest\u00f2 che esse erano pagamenti propri e consueti in tempi di guerra. Malgrado i suoi sostenitori fra gli Alleati avessero difeso le azioni di Marlborough, la sua reputazione ne soffr\u00ec grandemente ed egli si ritir\u00f2 sul continente europeo. Gli inglesi siglarono la pace con la Francia nel 1713 (Trattato di Utrecht).\nIl principale legato delle vittorie di Marlborough fu la distruzione dell'egemonia francese in Europa.\nRitorno alla ribalta e morte.\nLa regina mor\u00ec il 1\u00ba agosto 1714. Dopo la successione di Giorgio I, Marlborough torn\u00f2 in Inghilterra, fissando la sua residenza alla Great Lodge nel Windsor Great Park (Berkshire) in cui sua moglie era la Sovraintendente. A quel tempo i Whigs tornarono ancora al potere. La sua reputazione fu irrimediabilmente rovinata dalle rivelazioni del 1711 circa i suoi misfatti finanziari e perci\u00f2 rifiutarono di servirsi di lui ed egli non fu quindi in grado di tornare al potere. Tuttavia i Whigs gli attribuirono la carica assai lucrosa, bench\u00e9 nominale, di Comandante in Capo. And\u00f2 in pensione e pass\u00f2 la massima parte del tempo che gli rimase da vivere nell'edificazione della sua nuova residenza di Blenheim Palace. Alla sua morte nel 1722 era stato colpito da paralisi e da disturbi cerebrali. Sebbene il Duca e la Duchessa si trasferissero nel loro palazzo, esso non fu completato fino alla morte del Duca. Nel 1730 la moglie Sarah ordin\u00f2 una tomba comune per la cappella e il corpo del marito fu fatto tornare dalla Westminster Abbey.\nMarlborough acquist\u00f2 una notevole collezione di opere d'arte, che fu venduta dai suoi discendenti nel XIX secolo per pagare i debiti.\nDiscendenza.\nDiscendenti diretti.\nMarlborough e sua moglie Sarah ebbero sette figli:\nPrima del suo matrimonio Marlborough aveva avuto una relazione anche con Barbara Villiers, duchessa di Cleveland. Si presume, da parte di molti storici, che il padre naturale della giovane figlia di quest'ultima, Barbara, fosse John Churchill.\nDiscendenza successiva.\nQuando i figli di Churchill gli premorirono, il titolo fu concesso per uno speciale Atto del Parlamento alla loro figlia primogenita. Il titolo pass\u00f2 cos\u00ec a Lady Henrietta Churchill.\nLady Anne Churchill, spos\u00f2 Charles Spencer, III conte di Sunderland e da questo matrimonio discendono i moderni Duchi di Marlborough.\nImportanti discendenti di Marlborough sono Georgiana Spencer, duchessa del Devonshire, Winston Churchill, Diana, principessa di Galles, omonima di Lady Diana Spencer, vissuta nel XVIII secolo.\nWinston Churchill, che fu anche suo biografo, era assai fiero di essere un discendente di Marlborough. Al paragone fattogli una volta secondo cui la Battaglia d'Inghilterra era stata la sua Waterloo (vale a dire una grande vittoria britannica), egli replic\u00f2 affermando, \u00abNo, \u00e8 la mia Blenheim\u00bb.\nTitoli, onorificenze e stemma.\nTitoli e trattamento.\nIn Inghilterra:\nNel Regno di Gran Bretagna:\nNel Sacro Romano Impero:\nJohn Churchill nella cultura di massa.\nGiudizio storico.\nLo storico John H. Lavalle ha commentato a proposito della figura del Duca di Marlborough:\nIl posto di Marlborough \u00e8 quello riservato a uno dei migliori soldati che la Gran Bretagna abbia mai dato alla luce. Dotato di coraggio personale, immaginazione, senso civico, autocontrollo e ingegno come per i migliori comandanti in armi. Egli aveva l'innata capacit\u00e0 di percepire la debolezza dei nemici ed aveva l'abilit\u00e0 di utilizzare stratagemmi per sbilanciare le forze a lui opposte... Era nel campo della strategia, ad ogni modo, che Marlborough appariva particolarmente versato. Come comandante in capo dell'esercito di coalizione, fu in grado di tollerare politici, alleati e pazzi in maniera gentile. Vide anche il potenziale di introdurre fucili ad acciarino e baionette per l'offensiva... fare la guerra in un'epoca in cui le estese fortificazioni, i magazzini e le difese dominavano il pensiero militare. L'attenzione di Marlborough alla logistica gli permise di liberarsi dai legami del sistema dei magazzini ed assicurare ai suoi soldati cibo, vestiti e una paga regolari, guadagnandosi la fedelt\u00e0 assoluta delle sue truppe ed il soprannome di \"Corporal John\".\nMarlborough era versato sia in battaglia che nell'assedio. Robert Parker scrisse:\nPer gli storici militari David Chandler e Richard Holmes, Marlborough \u00e8 da considerare il pi\u00f9 grande comandante militare inglese di tutti i tempi, opinione condivisa anche da altri tra cui il duca di Wellington il quale disse \"non conosco nulla di pi\u00f9 grande di ci\u00f2 che fece Marlborough con l'esercito\". Ad ogni modo, lo storico whig, Thomas Macaulay, denigr\u00f2 Marlborough nelle pagine del suo \"History of England\" nel quale perseguit\u00f2 il duca, nelle parole dello storico John Wilson Croker, con \"una ferocia inaudita tipica di un mastino\". Secondo lo storico George Trevelyan, Macaulay \"istintivamente fece risaltare il genio di Marlborough dietro lo sfondo della sua cattiveria\". Fu proprio in risposta alla \"History\" di Macaulay che il discendente del duca, Winston Churchill, scrisse una biografia del generale dal titolo \"\" (4 vol. 1933\u20131938).\nMarlborough era inoltre ambizioso e sfrenato nella ricerca di ricchezza, potere e posizioni sociali, fatto che gli appiopp\u00f2 l'immagine di avaro e senza scrupoli. Questi tratti sono stati probabilmente esagerati dalle fazioni politiche a lui opposte, come denotato da Trevelyan, come pure contro di lui si scontrarono probabilmente altre grandi famiglie inglesi che non poterono come nel suo caso accumulare grandi ricchezze o realizzare una grande residenza a spese dello stato. Nella sua ricerca di fama e interessi personali pot\u00e9 apparire senza scrupoli, come testimonia del resto la sua diserzione dalla causa di Giacomo II. Secondo Macaulay questa azione venne motivata dallo stesso duca come una lezione impartita al suo mentore; in un'analisi proposta dallo storico G. K. Chesterton: \"Churchill, per aggiungere alla sua figura qualcosa di simile ad un Iscariota, si port\u00f2 da Giacomo con le migliori professioni d'amore e lealt\u00e0... e poi con tutta calma consegn\u00f2 l'esercito all'invasore\". Secondo Trevelyan, il comportamento di Marlborough durante la rivoluzione del 1688 fu un chiaro segno della sua \"devozione alle libert\u00e0 dell'Inghilterra e nei confronti della religione protestante\". Ad ogni modo, la sua continua corrispondenza con Saint-Germain non venne ben vista. Anche se sicuramente Marlborough non vedeva di buon occhio una restaurazione giacobita, il suo comportamento ambiguo con Guglielmo III e Giorgio I non lo rese mai completamente degno di fiducia.\nLa debolezza del duca di Marlborough durante il regno della regina Anna segn\u00f2 l'uscita della sua persona dalla scena politica inglese. La sua determinazione a preservare l'indipendenza dell'amministrazione della regina dal controllo delle fazioni dei partiti inizialmente gli fece guadagnare punti a corte, ma quando il favore reale si rivolse altrove, il duca, come pure il suo alleato chiave Godolphin, si trov\u00f2 isolato; in un primo momento divenne poco pi\u00f9 di un servo per i whigs, e poi vittima dei tories.\nNella letteratura e nella musica.\nIl ruolo svolto da Marlborough nella guerra di successione spagnola \u00e8 ricordato con accenti cinici nel poema \"The Battle of Blenheim\" di Robert Southey e nella canzone popolare \"Lord Marlborough\".\nIn Spagna Marlborough \u00e8 ricordato a livello popolare in una canzoncina infantile: \"\"Mambr\u00fa se fue a la guerra, mire usted, mire usted, qu\u00e9 pena...\". In una variante \"mire usted\" \u00e8 sostituito da \"qu\u00e9 dolor\"\". Questa \u00e8 senza dubbio una traduzione della canzone dei soldati del XVIII secolo \"Marlbrough s'en va-t-en guerre...\". In questa canzone la moglie di Marlbrough \u00e8 invitata a indossare un abito nero, perch\u00e9 sta per diventare assai presto vedova... La melodia della canzone fu adottata in Gran Bretagna, dove la si canta con le parole \"For he is a jolly good fellow...\"."}
{"id": "745547", "revid": "1543377", "url": "https://it.wikipedia.org/wiki?curid=745547", "title": "Renault Type C", "text": "La Type C \u00e8 una piccola autovettura prodotta nel 1900 dalla Casa francese Renault.\nStoria e profilo.\nLa terza autovettura in ordine cronologico prodotta dall'allora neonata Renault fu realizzata nell'autunno 1899, ma fu presentata nell'aprile 1900 al Salone dell'Auto di Parigi, in Francia. La Type C fu realizzata sul telaio delle precedenti Type A e Type B, ma opportunamente allungato in maniera tale da poter dare posto a 4 occupanti. Fu la prima Renault con carrozzeria a 4 posti e fu la prima Renault presentata dalla Renault in qualit\u00e0 di vera e propria Casa costruttrice. La Type C era disponibile come cabriolet, come coup\u00e9 o come tonneau. Solo in quest'ultima configurazione, per\u00f2, si potevano avere effettivamente 4 posti. Le altre due versioni offrivano abitabilit\u00e0 per un massimo di 3 persone. Il motore era di derivazione De Dion, in particolare era lo stesso montato sulla Type B, vale a dire un monocilindrico da 450 cm\u00b3 in grado di erogare 3 CV di potenza massima. La velocit\u00e0 massima era di circa 35\u00a0km/h.\nCon questa vetturetta, la giovane casa automobilistica Renault riusc\u00ec a togliersi delle soddisfazioni in campo agonistico, in particolare nella Parigi-Tolosa e nella Parigi-Bordeaux.\nFu realizzata in 179 esemplari nel solo anno 1900."}
{"id": "745549", "revid": "6923", "url": "https://it.wikipedia.org/wiki?curid=745549", "title": "Austin Ado 16", "text": ""}
{"id": "745550", "revid": "453768", "url": "https://it.wikipedia.org/wiki?curid=745550", "title": "Mario Lodi", "text": "Le sue metodologie educative furono inizialmente ispirate da quelle di C\u00e9lestin Freinet, seguendo un indirizzo che lo fece diventare esponente del Movimento di cooperazione educativa.\nLa vita di Mario Lodi ha interpretato culturalmente la ricostruzione dell'Italia sulla pedagogia e sul mondo della scuola e dei bambini attraverso un impegno concreto e quotidiano. In questo contatto quotidiano con i bambini, con la loro osservazione partecipe, Lodi ha ridisegnato il valore educativo della scuola, cambiandone aspetti e metodologie.\nBiografia.\nInsegnamento e attivit\u00e0 culturali.\nSi diploma maestro all'Istituto magistrale di Cremona nel 1940. Da studente si ribella alle manifestazioni per la guerra organizzate dai fascisti: da quel \"no\" verr\u00e0 la presa di coscienza che lo porter\u00e0 poi, dopo la fine della seconda guerra mondiale, all'impegno pedagogico per una scuola nuova in una societ\u00e0 democratica. Durante la guerra subisce il carcere per motivi politici e nel 1945, dopo la Liberazione, aderisce a Piadena alla sezione del Fronte della giovent\u00f9 per l'indipendenza nazionale e per la libert\u00e0 e organizza le prime attivit\u00e0 libere: un giornale aperto a tutti, il teatro, le mostre dell'artigianato locale, una scuola professionale gestita con docenti volontari.\nNel 1948 \u00e8 nominato maestro di ruolo a San Giovanni in Croce, dove scopre le capacit\u00e0 creative dei bambini e la sua incapacit\u00e0 di maestro, formato dall'Istituto magistrale, a svilupparle e organizzarle nel lavoro scolastico con una metodologia coerente. Comincia un periodo di esperienze, incontri, dibattiti, seminari nel Movimento di Cooperazione Educativa, che ogni anno, nel convegno nazionale, si traducevano in una sintesi pedagogica. Nasceva cos\u00ec, con l'introduzione critica nella scuola italiana delle tecniche del pedagogista francese Celestin Freinet, un'impostazione pedagogica nuova e alternativa alla scuola trasmissiva di nozioni: il testo libero, il calcolo vivente, le attivit\u00e0 espressive (pittura, teatro, danza, ecc.), la ricerca sul campo, la corrispondenza interscolastica, la stampa a scuola, la scrittura individuale di storie e di veri e propri libri (come \"Cip\u00ec\").\nEra un'impostazione che, insieme a quella dei bambini, liberava e formava la cultura del maestro. Parallelamente si dedica ad attivit\u00e0 extrascolastiche, come la Biblioteca Popolare della Cooperativa di Consumo nella quale introduce la tecnica della stampa e pubblica i \"Quaderni di Piadena\", documenti sulla ricerca sui vari problemi sociali realizzati dagli stessi giovani soci. All'interno della Biblioteca Popolare, nel 1957, si costituisce il \"Gruppo Padano\" per la ricerca dei documenti dell'espressivit\u00e0 popolare in ogni sua forma tra i quali i canti popolari e i burattini. Il Gruppo Padano parteciper\u00e0 poi a spettacoli a livello nazionale come \"Bella Ciao\" di Crivelli (presentato al festival di Spoleto nel 1967) e \"Ci ragiono e canto\" di Dario Fo.\nNel 1956 ottiene il trasferimento alla scuola elementare di Vho, suo paese natale. Qui, in ventidue anni di insegnamento, realizza molti libri: alcuni, scritti insieme ai suoi alunni, di fiabe e racconti (\"Bandiera\", \"Cip\u00ec\", \"La mongolfiera\", ecc.), altri che documentano le sue esperienze pedagogiche: \"C'\u00e8 speranza se questo accade al Vho\" (1963), \"Il paese sbagliato\" (Premio Viareggio 1971, sezione Opera prima saggistica), \"Cominciare dal bambino\" (1977) e \"La scuola e i diritti del bambino\" (1983). Nel \"Pioniere dell'Unit\u00e0\" furono pubblicati tre suoi racconti: \"Pesce vivo pesce morto, Il lupo della prateria e Lo spaventapasseri,\" Dal 1970, per dieci anni, dirige il gruppo di ricerca della Biblioteca di Lavoro che produce 127 libretti di letture, guide e documenti. \nDopo il pensionamento.\nDa questo periodo diventa il punto di riferimento di tanti maestri di scuola elementare: da tutta Italia gli scrivono, lo invitano a convegni e dibattiti, i giovani insegnanti si ispirano al suo metodo didattico ed educativo. Nel 1978 va in pensione e inizia altre attivit\u00e0 nel campo educativo: per tre anni dirige a Piadena la Scuola della creativit\u00e0 nell'ambito di un progetto della Regione in cui i bambini dai 3 ai 14 anni e gli adulti sperimentano le pi\u00f9 diverse tecniche creative. Nel 1980, con un'indagine sul territorio nazionale, raccoglie e classifica 5000 fiabe inventate dai bambini, documentando cos\u00ec che la creativit\u00e0 infantile, nonostante l'avvento della televisione, \u00e8 ancora viva se i bambini si trovano nelle condizioni di esercitarla e svilupparla.\nSulla spinta di questa indagine nasce nel 1983 \"A&amp;B\", un giornale interamente scritto e illustrato dai bambini in quanto cittadini che hanno il diritto costituzionale di esprimersi e di comunicare. Dal 1988 A&amp;B diventa \"Il giornale dei bambini\". \nNel 1988, su richiesta di vari Comuni, insieme al gruppo redazionale di A&amp;B riscrive la Costituzione Italiana in forma adatta ai bambini. Nello stesso anno in Piadena costituisce il Gruppo artisti piadenesi, con il fine di valorizzare le capacit\u00e0 creative di giovani e anziani nei vari campi per mezzo di mostre e pubblicazioni.\nCon i proventi del premio internazionale LEGO, ricevuto nel 1989, fonda in una cascina a Drizzona, vicino a Piadena, dove Lodi si trasferisce, la Casa delle Arti e del Gioco, della cui cooperativa \u00e8 presidente: un laboratorio dove si sperimentano, con la guida di esperti, tutti i linguaggi dell'uomo. Nella stessa sede sorge un \"Centro di Studi e Ricerche sulla cultura del bambino\" e una \"Pinacoteca dell'et\u00e0 evolutiva\". Nel 1992 viene realizzata, in collaborazione con la Galleria Gottardo di Lugano, la mostra \"L'arte del bambino\", esposta in numerose citt\u00e0, che dimostra quali alti livelli espressivi pu\u00f2 raggiungere il linguaggio grafico autonomo.\nDai primi scarabocchi fino alla scoperta dell'astrattismo, le opere raccolte sono documenti della cultura del bambino spesso ignorate o distrutte dagli adulti. Negli anni successivi la Casa delle Arti e del Gioco pubblica 67 libretti di racconti, favole, poesie di bambini elaborati con il computer che esprimono atteggiamenti e sentimenti positivi come la collaborazione, il rispetto per la natura e per l'uomo, la felicit\u00e0. Una serie \u00e8 dedicata a racconti e leggende di bambini extracomunitari. Dal 1994 affronta il problema sociale dell'influenza negativa della televisione sui giovani, prima con il romanzo \"La TV a capotavola\" e poi con la campagna \"Una firma per cambiare la TV\" (oltre 550.000 firme raccolte e consegnate, tramite il Ministero della P.I. al Capo dello Stato).\nIn seguito alla raccolta di firme nasce il libro \"Cara TV con te non ci sto pi\u00f9\", scritto in collaborazione con il dottor Alberto Pellai e con la psicologa Vera Slepoj. Pubblica con La Casa delle Arti e del Gioco \"Alberi del mio paese\" (1992) e \"Rifiuti. La lezione della natura\" (1996): due libri guida, scritti in collaborazione con G. Maviglia e A. Pallotti, che sono una sintesi operativa di due corsi e uno strumento per l'educazione ambientale, per promuovere una cultura del comportamento responsabile. Dal 1995, per conto dell'Editoriale Scienza, dirige la collana Laboratorio Minimo che ha edito diversi testi guida per i ragazzi e gli educatori che intendono introdurre nella pratica scolastica l'atteggiamento scientifico. Nel 1998 cura, insieme alla figlia Cosetta, una nuova mostra di pitture di bambini dal titolo \"Alberi\" ed il relativo catalogo.\nIn collegamento alla mostra conduce i laboratori di educazione ambientale per i bambini e per gli operatori scolastici. Uno degli strumenti utilizzati \u00e8 il libro-bianco \"Io e la natura\" (1999), che invita i bambini dai tre anni in su, con la guida di maestri, genitori e nonni, ad osservare direttamente l'ambiente naturale pi\u00f9 vicino, conoscere il nome e il comportamento degli esseri viventi e disegnarli sulle pagine bianche del libro. Si vogliono cos\u00ec gettare le fondamenta di una cultura ambientale e aiutare i bambini a staccare lo sguardo passivo dal televisore.\nUltimi anni.\nUna delle attivit\u00e0 della Casa della Arti e del Gioco, \u00e8 la ricerca sui linguaggi multimediali, con un gruppo di lavoro di cui Mario Lodi \u00e8 animatore, che si propone l'individuazione di opere di qualit\u00e0, la loro presentazione critica nelle scuole e l'uso della telecamera da parte dei bambini per realizzare film. Negli ultimi anni della sua vita, con una scelta radicale, abbandon\u00f2 la televisione, di cui criticava la bassa qualit\u00e0 determinata dalla logica dell'auditel, per circondarsi invece di persone vive, creative, che pensano e coltivano interessi culturali.\nDocument\u00f2 questo mondo reale, contrapposto al mondo virtuale televisivo, in forma di diario. Negli ultimi tempi, inoltre, Mario Lodi tenne, con bambini delle scuole elementari, medie e con allievi dell'Istituto Magistrale, corrispondenze scritte che, dal settembre 1999, sono pubblicate nella rivista \"La Vita Scolastica\". Nel 1999, in collaborazione con Editoriale Scienza e il Centro Gioco Natura Creativit\u00e0 \"La lucertola\" di Ravenna ha realizzato, con la consulenza di G. Maviglia, la mostra itinerante \"La scienza in altalena\". Si tratta di una mostra di giocattoli \"scientifici\" costruiti dai bambini elaborando leggi fisiche.\nNel giugno 1999 ha pubblicato \"I bambini della cascina\", premio Penne 1999: \u00e8 la rievocazione della vita dei bambini e delle loro famiglie in una grande cascina padana, dal 1926 fino allo scoppio della seconda guerra mondiale. Nell'ottobre 1999 \u00e8 stato inaugurato a Cremona il Museo della citt\u00e0 sottosopra realizzato dalla Azienda Energetica Municipale e dal Comune di cui Mario Lodi con G. Maviglia ha curato il progetto didattico. Nel giugno 2000 viene nominato dal Ministro della Pubblica Istruzione Tullio De Mauro membro della Commissione ministeriale per il riordino dei cicli scolastici.\nNel settembre 2000, cura, in collaborazione con la figlia Cosetta, la nuova mostra di pittura infantile \"I ritratti dei bambini\" che viene esposta per la prima volta dal FAI presso la villa Porta Bozzolo a Casalzuigno, in provincia di Varese. Nel novembre 2000 viene edito il libro \"La citt\u00e0 sottosopra\", per il sistema museale di Cremona. Dal 29 dicembre 2000 cura la rubrica quotidiana \"Il giornale dei bambini\" del quotidiano \"La Cronaca\" di Cremona: una pagina di letture e opere d'arte. Nel maggio del 2001 \u00e8 stato nominato dal Ministero della Pubblica Istruzione membro del consiglio di amministrazione dell'INDIRE (ex biblioteca didattico-pedagogica) che si occupa della documentazione di esperienze realizzate nella scuola italiana, di aggiornamento dei docenti, ricerca e valutazione dei progetti.\nNel novembre 2001 comincia l'esperienza dello scambio di scritti autobiografici con bambini. Il 26 febbraio 2002 \u00e8 pubblicato il libro \"A TV spenta. Diario del ritorno\" nel quale sono ripresi i motivi della critica alla televisione iniziata con la petizione \"Una firma per cambiare la TV\" (1994). Insieme al giovane ricercatore Yuri Meda ha prodotto una ricerca sul rapporto tra il potere fascista e la stampa per l'infanzia dal titolo \"Il Corriere dei Piccoli va alla guerra\" che si propone anche come ricerca sulla formazione dei bambini attraverso i media oggi e che diventer\u00e0 una mostra.\nNell'ottobre del 2002 esce \"Il drago del vulcano e altre storie\" libro di favole per bambini. Nel novembre del 2004 in occasione dell'inaugurazione della galleria di Arte Moderna di Genova viene pubblicato \"Il castagno\" favola di Mario Lodi con illustrazioni di Alfredo Giovent\u00f9 dedicato al dipinto di Antonio Discovolo. Dopo numerose pubblicazioni e collaborazioni prestigiose nel 2004 viene insignito della onorificenza di Cavaliere di Gran Croce dell'ordine al Merito della Repubblica, in considerazione delle mete conseguite in campo culturale e pedagogico.\nNel novembre 2005 esce il libro \"Favole di pace\", una raccolta di favole per bambini.\nNel marzo 2006 gli viene assegnato il Premio Unicef 2005 Dalla parte dei bambini \"per aver dedicato tutta la sua vita ai diritti dei bambini perch\u00e9 avessero la migliore scuola possibile e per aver realizzato la Casa delle Arti e del Gioco\" attraverso la quale promuove e valorizza la formazione degli insegnanti e le potenzialit\u00e0 espressive dei bambini.\nIn ottobre 2006 esce il libro \"Il cielo che si muove\" 15 racconti per adulti e bambini.\nNel novembre 2006, esce il libro \"Il pensiero di Brio\" con le illustrazioni di Emanuele Luzzati.\nLodi muore il 2 marzo 2014 nella sua casa di Drizzona; negli ultimi dieci giorni di vita le sue condizioni di salute erano gravemente peggiorate. Riposa nel cimitero di Piadena."}
{"id": "745553", "revid": "126257", "url": "https://it.wikipedia.org/wiki?curid=745553", "title": "Morris 1100", "text": ""}
{"id": "745554", "revid": "6923", "url": "https://it.wikipedia.org/wiki?curid=745554", "title": "MG 1100", "text": ""}
{"id": "745555", "revid": "6923", "url": "https://it.wikipedia.org/wiki?curid=745555", "title": "Wolseley 1100", "text": ""}
{"id": "745556", "revid": "6923", "url": "https://it.wikipedia.org/wiki?curid=745556", "title": "Riley Kestrel 1100", "text": ""}
{"id": "745558", "revid": "6923", "url": "https://it.wikipedia.org/wiki?curid=745558", "title": "Vanden Plas Princess 1100", "text": ""}
{"id": "745559", "revid": "6923", "url": "https://it.wikipedia.org/wiki?curid=745559", "title": "Innocenti IM3", "text": ""}
{"id": "745560", "revid": "22475", "url": "https://it.wikipedia.org/wiki?curid=745560", "title": "Innocenti I4", "text": ""}
{"id": "745561", "revid": "6923", "url": "https://it.wikipedia.org/wiki?curid=745561", "title": "Innocenti I5", "text": ""}
{"id": "745564", "revid": "6923", "url": "https://it.wikipedia.org/wiki?curid=745564", "title": "Vanden Plas Princess 1300", "text": ""}
{"id": "745566", "revid": "6923", "url": "https://it.wikipedia.org/wiki?curid=745566", "title": "Riley Kestrel 1300", "text": ""}
{"id": "745567", "revid": "95049", "url": "https://it.wikipedia.org/wiki?curid=745567", "title": "Merito Civile", "text": ""}
{"id": "745569", "revid": "6923", "url": "https://it.wikipedia.org/wiki?curid=745569", "title": "Wolseley 1300", "text": ""}
{"id": "745570", "revid": "6923", "url": "https://it.wikipedia.org/wiki?curid=745570", "title": "MG 1300", "text": ""}
{"id": "745571", "revid": "126257", "url": "https://it.wikipedia.org/wiki?curid=745571", "title": "Morris 1300", "text": ""}
{"id": "745572", "revid": "6923", "url": "https://it.wikipedia.org/wiki?curid=745572", "title": "Austin 1100", "text": ""}
{"id": "745574", "revid": "6923", "url": "https://it.wikipedia.org/wiki?curid=745574", "title": "Austin 1300", "text": ""}
{"id": "745576", "revid": "17204", "url": "https://it.wikipedia.org/wiki?curid=745576", "title": "NOLF", "text": ""}
{"id": "745580", "revid": "767487", "url": "https://it.wikipedia.org/wiki?curid=745580", "title": "Le ragazze di piazza di Spagna", "text": "Le ragazze di piazza di Spagna \u00e8 una commedia del 1952, diretta da Luciano Emmer ed interpretata da Lucia Bos\u00e8, Cosetta Greco e Liliana Bonfatti.\nNel film Marcello Mastroianni \u00e8 doppiato da Nino Manfredi e Lucia Bos\u00e8 da Gabriella Genta.\nNel 1998 il film \u00e8 stato fatto oggetto di un remake televisivo andato in onda in tre mini-serie su Rai 2, intitolato anch'esso \"Le ragazze di piazza di Spagna\". \nLe tre protagoniste sono state interpretate da Romina Mondello, Vittoria Belvedere e Alice Evans.\nTrama.\nTre ragazze di estrazione popolare lavorano come sarte presso un'importante casa di moda romana. Il loro obiettivo \u00e8 quello di sposarsi e il lavoro \u00e8 solo un mezzo per farsi la dote nel modo pi\u00f9 veloce.\nMarisa \u00e8 bella e slanciata e grazie al suo aspetto le viene offerto di fare la modella. Nonostante il parere contrario del padre e del burbero fidanzato Augusto, ma con la complicit\u00e0 della madre, accetta e scappa di casa per non lasciarsi sfuggire questa opportunit\u00e0. Elena \u00e8 fidanzata con Alberto, un ragioniere schivo che tiene molto alla propria onorabilit\u00e0. Proprio per questa ragione decide di lasciarla quando viene a sapere che il ferroviere Vittorio si offre di sposare la madre di lei, perch\u00e9 entrambi vedovi. Lucia, ossessionata dalla bassa statura di un amico fantino, \u00e8 alla ricerca di un fidanzato molto alto.\nEntra poi nelle loro vite un tassista che le osserva ogni giorno da lontano, invaghito di una delle tre. Il tutto \u00e8 narrato da un giovane professore, interpretato dallo scrittore Giorgio Bassani, doppiato, che segue le loro giornate con curiosit\u00e0."}
{"id": "745581", "revid": "2153076", "url": "https://it.wikipedia.org/wiki?curid=745581", "title": "You Can Dance", "text": "You Can Dance \u00e8 il primo album di remix della cantautrice statunitense Madonna, pubblicato il 18 di novembre del 1987 dalla Sire Records. Contiene i remix delle canzoni dei suoi primi tre album in studio: \"Madonna\" (1983), \"Like a Virgin\" (1984) e \"True Blue\" (1986). Contiene inoltre una canzone inedita, \"Spotlight\". Negli anni Ottanta i remix erano un concetto nuovo e tecnologico, per mezzo del quale una particolare frase poteva copiarsi senza limite, ripetersi, frammentarsi, diminuire il suo tono, si poteva aggiungere l'eco e cambiare le chiavi. Madonna si interess\u00f2 a questo processo e afferm\u00f2 che odiava quando qualcun altro remixava le sue canzoni, e voleva farlo lei stessa.\nPer questo disco la cantante collabor\u00f2 con un suo amico ed ex collaboratore, John Jellybean Benitez, e Patrick Leonard, produttore di \"True Blue\". I remix di \"You Can Dance\" furono realizzati con tecniche particolari: i passaggi strumentali vennero allungati per aumentare il tempo per ballare, furono ripetute alcune frasi con l'aggiunta di echi e suoni stereofonici. In alcuni punti si sentono solo le percussioni, e in altri l'Hi-hat mantiene il ritmo.\nLa copertina dell'album mostra ancora l'interesse di Madonna per la cultura ispanica. Qui Madonna indossa un abito da torero con un corpetto di pizzo, un bolero ricamato e una cintura con fronzoli. Jeri Heiden, che realizz\u00f2 il progetto fotografico di \"True Blue\", adatt\u00f2 le fotografie per la copertina dell'album. Il servizio fotografico fu realizzato da Herb Ritts, e mostra ancora una volta Madonna con i capelli biondo platino.\nAll'interno, il disco contiene un poster e le note sono scritte con inchiostro d'oro. Le note indicano la durata di ogni traccia per sottolineare la differenza tra il remix e la canzone originale. Brian Chin, giornalista di \"Rolling Stone\", scrisse le note dell'album e spieg\u00f2 il processo di rimescolamento e il motivo per cui furono scelti quei brani.\nDopo la sua pubblicazione, \"You Can Dance\" ricevette critiche miste: alcuni critici notarono come alcune canzoni, tra le pi\u00f9 conosciute, avessero ora una struttura completamente nuova, ideale per essere suonate ad una festa.\nIl disco fu un successo commerciale ed ottenne un disco di platino dalla Recording Industry Association of America. Inoltre giunse alle prime dieci posizioni in Francia, Italia, Giappone, Paesi Bassi, Nuova Zelanda, Norvegia e Regno Unito.\nDescrizione.\nMadonna si rivolse al suo amico ed ex collaboratore John \"Jellybean\" Benitez per lavorare sui remix, cercando inoltre l'aiuto di Patrick Leonard, che aveva prodotto, insieme a lei, True Blue. Insieme hanno scelto le sei tracce da includere nell'album, ovvero \"Holiday\", \"Everybody\" e \"Physical Attraction\", contenute nell'album \"Madonna\" (1983); \"Into the Groove\" e \"Over and Over\" contenute nell'album \"Like a Virgin\" (1984); e, infine, \"Where's The Party\" contenuta nell'album \"True Blue\". Madonna ha poi aggiunto un brano inedito, chiamato \"Spotlight\". Scritta da Madonna, Stephen Bray e Curtis Hudson, \"Spotlight\" \u00e8 stata originariamente registrata per l'album \"True Blue\", ma \u00e8 stata poi omessa dall'album perch\u00e9 la cantante sentiva che la canzone era molto simile per composizione e struttura a \"Holiday\". Nella produzione della canzone, Madonna afferm\u00f2 di essersi ispirata alla canzone \"Everybody Is a Star\" (1970) del gruppo rock statunitense Sly &amp; the Family Stone.\nIl disco \u00e8 mixato in modo da non avere nessuna pausa tra una canzone e l'altra (ad eccezione dei bonus), quasi a voler sottolineare l'impronta prettamente dance della raccolta. Una soluzione, tra l'altro, che verr\u00e0 adottata anche 18 anni dopo, per la versione CD dell'album in studio \"Confessions on a Dance Floor\" della cantante.\nLa prima canzone dell'album, \"Spotlight\" inizia con il suono dei tamburi, del synth, accompagnato dal suono degli applausi. Madonna canta la frase \"Spotlight, Shine Bright\". Dopo la prima strofa, il suono della tastiera si sente durante il ritornello. Continua nello stesso modo anche nella seconda strofa, seguita da una parentesi nel quale le voci fanno eco a un segmento di pianoforte e violino. Madonna segue la melodia del pianoforte e canta le parole \"Pa-da-da-da-pappa pappa pa pa\" alla stessa velocit\u00e0.\nCon il testo Madonna dice al suo pubblico che \"ognuno \u00e8 una stella\" e che se uno vuole essere famoso e stare \"sotto i riflettori\" dovrebbe cantare e forse un giorno si avverer\u00e0.\nLa seconda traccia \u00e8 \"Holiday\". Benitez afferm\u00f2 che aveva sempre avuto il desiderio di farne un remix. Egli accentu\u00f2 il suono della chitarra nella pista, aggiunse un intermezzo di pianoforte e una sezione intermedia con solo percussioni.\nIl remix di \"Everybody\" inizia con quattro replicazioni del gancio. Come per \"Holiday\", la sezione centrale di \"Everybody\" comprende un intermezzo di percussioni e con il sintetizzatore sullo sfondo. Si aggiunsero degli eco alla parola \"dance\" mentre la velocit\u00e0 diminuisce verso l'intermezzo, mentre Madonna ripetendo la frase \"get up and do your thing\"\"\" che si estende fino ad introdurre il brano successivo, \"Physical Attraction\". Questa traccia inizia con l'arrangiamento originale fino all'ottava media, in cui cambia la composizione. Al termine della canzone si ascolta un suono che sfuma per far posto a \"Over and Over\".\nIl remix di \"Into the Groove\" presenta un overdubs con ripetizione continua della frase \"c'mon\".\nIl primo verso non inizia se non dopo 90 secondi di remix. Dopo aver cantato la prima volta il verso: \"Now I know You're mine\", troviamo un intermezzo di percussioni, e si ripete la frase \"step to the beat\" e la frase \"c'mon\". L'ultimo verso incorpora echi, con una sovrapposizione di frasi. La canzone si conclude con strumentazioni che danno alla canzone uno stile simile alla musica messicana.\nDal punto di vista dei formati promo, esistono delle versioni dell'album con i 7 brani (senza dub version) in versione EDIT e non uniti tra loro, alcune anche commercializzate, come ad esempio un'edizione brasiliana del 1988. Questi formati hanno come sottotitolo o sono denominati come \"SINGLE EDITS\" o \"REMIX EDITS\". L'unica traccia inedita di \"You Can Dance\" \u00e8 \"Spotlight\". Per promuovere il disco \u00e8 stata diffusa la canzone \"Where's the Party\", traccia dell'album \"True Blue\". L'album raggiunse la posizione numero 1 in Italia e Canada. Con oltre 6 milioni di copie vendute \"You Can Dance\" \u00e8 il secondo album di remix pi\u00f9 venduto nel mondo, dietro a \"\" di Michael Jackson.\nSecondo alcune voci, il nome dell'album \u00e8 stato scelto in base al fatto che il cugino di secondo grado di Madonna non sapesse ballare.\nIl disco contiene anche \"Physical Attration\", traccia dell'album \"Madonna\" pubblicata come singolo solo in Brasile."}
{"id": "745584", "revid": "1543377", "url": "https://it.wikipedia.org/wiki?curid=745584", "title": "Autocostruzione (astronomia)", "text": "L'autocostruzione \u00e8 una branca dell'astronomia amatoriale che si occupa della progettazione e della costruzione di strumenti per l'astronomia.\nIn ambito astrofilo l'autocostruzione \u00e8 sviluppata tra coloro che abbiano particolari conoscenze tecniche di strumentazione onde abbattere i costi alti del settore. Essa viene applicata sia per la semplice modifica di uno strumento, sino alla completa costruzione di un osservatorio astronomico. Di questi ultimi ne sono stati realizzati anche controllati a distanza .\nIn quest'ambito \u00e8 possibile trovare moltissime soluzioni con un costo dei materiali a volte irrisorio. Esistono esempi di autocostruzione di telescopi, specchi e lenti, filtri solari, meridiane e persino camere CCD.\nNel 1996 fu costruito \"Hercules\", il pi\u00f9 grande telescopio trasportabile autocostruito con obiettivo di 41,2 pollici.\nStoria dell'autocostruzione.\nFra i primi astronomi che scrutarono il cielo con uno strumento, molti dovettero costruirlo con le proprie mani, in tutto o in parte, ma solo nel XX secolo l'astronomia amatoriale diventa un fenomeno di massa.\nPrima dell'avvento delle produzioni in serie, anche il prezzo degli strumenti pi\u00f9 modesti era proibitivo per l'aspirante astronomo dilettante, perci\u00f2 costruirsi il proprio strumento era l'unico modo economicamente fattibile per osservare il cielo con un telescopio. Negli anni Venti del XX secolo, comparvero diverse pubblicazioni, che stuzzicarono l'interesse di chi desiderava costruire un telescopio . In seguito altre occasioni provennero dal mercato surplus di componenti ottici e meccanici dismessi dopo la seconda guerra mondiale e pi\u00f9 tardi col lancio dello Sputnik e l'avvio della corsa allo spazio.\nNegli anni Cinquanta del Novecento John Dobson realizz\u00f2 un tipo di telescopio che prese il suo nome: il telescopio dobsoniano, formato da un tubo ottico newtoniano, appoggiato su una forcella dalla base ruotabile, con la funzione di un'elementare montatura altazimutale. Pur non essendo particolarmente innovativo in nessuno degli elementi usati in questo design, nell'insieme fu l'uovo di Colombo che permise di costruire telescopi amatoriali di grande diametro e contemporaneamente economici e facili da usare per l'uso visuale.\nPi\u00f9 tardi, Mel Bartels con le sue prime schede elettroniche realizz\u00f2 il sogno di molti astrofili, consentendo di automatizzare il proprio telescopio, grazie a motori ed elettronica per l'inseguimento siderale ed il puntamento automatico."}
{"id": "745589", "revid": "775372", "url": "https://it.wikipedia.org/wiki?curid=745589", "title": "Lezgini", "text": "I Lezgini, chiamati anche Lesghi, Lesgi, Lesgini, Lezgi (in lingua lesga \u043b\u0435\u0437\u0433\u0438\u044f\u0440) sono un gruppo etnico del sud del Daghestan e del nord dell'Azerbaigian. Parlano la lingua lesga.\nQuesto popolo \u00e8 noto, nella storia russa, per aver resistito agli attacchi dell'impero per pi\u00f9 della met\u00e0 del XIX secolo.\nNel censimento russo del 2002 furono registrati 412.000 Lezgini. In quello azero del 1999 ne furono censiti 178.000.\nI Lezgini sono in gran parte sunniti."}
{"id": "745594", "revid": "46931", "url": "https://it.wikipedia.org/wiki?curid=745594", "title": "Lezgi", "text": ""}
{"id": "745595", "revid": "46931", "url": "https://it.wikipedia.org/wiki?curid=745595", "title": "Lesgi", "text": ""}
{"id": "745596", "revid": "46931", "url": "https://it.wikipedia.org/wiki?curid=745596", "title": "Lesgini", "text": ""}
{"id": "745598", "revid": "1856513", "url": "https://it.wikipedia.org/wiki?curid=745598", "title": "Aeroflot", "text": "Aeroflot o Aeroflot \u2014 Russian Airlines, in russo \u0410\u044d\u0440\u043e\u0444\u043b\u043e\u0442 \u2014 \u0420\u043e\u0441\u0441\u0438\u0439\u0441\u043a\u0438\u0435 \u0410\u0432\u0438\u0430\u043b\u0438\u043d\u0438\u0438 (A\u0117roflot \u2014 Rossijskie Avialinii) \u00e8 la principale compagnia aerea russa, fondata il 9 febbraio del 1923. Ha il suo quartier generale e la base tecnica all'aeroporto \u0160eremet'evo nell'Oblast' di Mosca, nella Russia europea. L'Aeroflot \u00e8 stata la compagnia di bandiera dell'URSS, ed \u00e8 membro dell'alleanza SkyTeam dal 2006. Al tempo dell'Unione Sovietica era la compagnia aerea pi\u00f9 grande del mondo.\nStoria.\nNel 1921, poco dopo la Rivoluzione Russa, il nuovo governo costitu\u00ec \"L'Amministrazione per l'Aviazione Civile\", che si occupava di studiare nuove possibili rotte aeree.\nUna delle prime sue attivit\u00e0 fu quella di finanziare la \"Deutsch-Russische Luftverkehrs (Deruluft)\", una joint venture Russo - Tedesca che si occupava di assicurare servizi aerei tra la Russia e l'ovest Europeo.\nI servizi aerei nazionali cominciarono con la \"Dobrolet\", fondata il 9 febbraio 1923, che cominci\u00f2 le operazioni il 15 luglio dello stesso anno con collegamenti tra Mosca e Ni\u017enyj Novgorod.\nNel 1932 tutte le aviazioni civili furono riunite sotto il nome di \"Gra\u017edanskij Vozdu\u0161nyj Flot\" (Flotta Aerea Civile), conosciuta anche come \"Aeroflot\", i suoi voli internazionali cominciarono nel 1937, prima di quella data i voli erano effettuati da Deruluft.\nVerso la fine degli anni trenta, la Aeroflot era la pi\u00f9 grande compagnia aerea del mondo.\nDurante l'era dell'Unione Sovietica, Aeroflot era sinonimo di Aviazione Civile Russa, uno dei rari esempi di pubblicit\u00e0 della Aeroflot aveva come slogan: \"Vola sugli aerei dell'Aeroflot!\"(in russo: \"\u041b\u0435\u0442\u0430\u0439\u0442\u0435 \u0441\u0430\u043c\u043e\u043b\u0435\u0442\u0430\u043c\u0438 \u0410\u044d\u0440\u043e\u0444\u043b\u043e\u0442\u0430!\").\nLa pubblicit\u00e0 in realt\u00e0 mirava a far preferire l'aereo ai lenti treni per le lunghe distanze (nonostante fossero pi\u00f9 economici).\nNel 1971 Aeroflot fu l'unica compagnia aerea Russa a poter effettuare voli internazionali (secondo le direttive IATA).\nLa compagnia fu conosciuta anche come \"Aeroflot Soviet Airlines\".\nNel 1976 Aeroflot trasport\u00f2 per la prima volta pi\u00f9 di 100 milioni di passeggeri. I suoi voli erano concentrati in particolare negli stati intorno all'URSS, ma la compagnia aveva collegamenti con tutti e cinque i continenti, il network comprendeva: USA, Canada, Regno Unito, Spagna, Cuba, Messico e Cina.\nDal 1970 molti voli transatlantici furono effettuati facendo scalo all'aeroporto di Shannon in Irlanda, esso infatti era l'aeroporto Non-NATO pi\u00f9 a ovest che esisteva in Europa.\nL'Aeroflot inoltre effettuava i servizi pi\u00f9 disparati nel suolo sovietico, Servizi Aeromedici, Sgancio di fertilizzante sui campi, trasporti pesanti per l'Agenzia Spaziale Sovietica, supporto alle piattaforme petrolifere, trasporto di truppe, trasporti cargo, Aeroflot inoltre possedeva centinaia di elicotteri.\nLa compagnia aerea sovietica aveva anche la funzione di trasporto VIP, infatti possedeva l'equivalente dell'Air Force One Americano e altri aerei per trasportare i membri importanti del PCUS.\nL'Aeroflot entr\u00f2 nella IATA nel 1989.\nI servizi di Aeroflot per gli USA furono interrotti dal 15 settembre 1983 al 2 agosto 1990 per ordine esecutivo del Presidente degli Stati Uniti Ronald Reagan, che revoc\u00f2 all'Aeroflot la licenza di volo sugli USA a seguito dell'abbattimento da parte delle forze aeree Sovietiche del Volo KAL 007 della Korean Air entrato involontariamente nello spazio aereo Sovietico, azione che provoc\u00f2 269 vittime.\nAll'inizio del 1990 Aeroflot fu riorganizzata dividendola in divisioni territoriali molto autonome, nel 1992 era divisa in pi\u00f9 di 500 compagnie aeree regionali, i voli internazionali erano invece operati dall\"'ARIA\" (\"Aeroflot Russian International Airlines\").\nMolte compagnie nate dal disgregamento di Aeroflot sono ora compagnie di bandiera di numerosi Stati della CSI (Comunit\u00e0 degli Stati Indipendenti), ad esempio la Belavia Belarusian Airlines.\nMolte compagnie regionali fuoriuscirono dalla vecchia Aeroflot, molte volte operando con un solo aereo, queste compagnie furono chiamate \"Babyflots\".\nDal 1990 Aeroflot si orient\u00f2 verso i voli internazionali da e per l'aeroporto di Mosca-\u0160eremet'evo.\nNel 1994 Aeroflot divenne societ\u00e0 per azioni, il governo vendette il 49% delle azioni Aeroflot ai lavoratori della stessa.\nNel 2000 Aeroflot cambia nome in ARIA (Aeroflot Russian International Airlines), riflettendo cos\u00ec il cambio della strategia manageriale della compagnia.\nA partire dal 2002 \u00e8 lo sponsor principale dell'importante evento scacchistico Open Aeroflot.\nIl 19 aprile 2006 fu fondata la divisione Aeroflot-Cargo per il trasporto merci con la base e l'hub principale all'aeroporto di Mosca-\u0160eremet'evo.\nNel 2009, Skytrax, societ\u00e0 di ricerca britannica nel campo dell'aviazione civile, ha consegnato il certificato di qualit\u00e0 ad Aeroflot con un rating di tre stelle.\nIl 2 febbraio 2010, il Primo ministro Vladimir Putin ha approvato la proposta del Ministero dei Trasporti circa la trasformazione della \"GTK \"Rossiya\"\" in una joint-stock company, la compagnia sar\u00e0 aziendalizzata insieme alle altre imprese di trasporto aereo regionale dello Stato federale sotto la supervisione della societ\u00e0 \"\u0420\u043e\u0441\u0442\u0435\u0445\u043d\u043e\u043b\u043e\u0433\u0438\u0438\" (\"Russian Technologies\"), prima della successiva fusione con la compagnia Aeroflot.\nNel dicembre 2010 l'Aeroflot \u00e8 stata multata dall'Ufficio di Krasnojarsk del Servizio Federale Antitrust della Russia (in russo: \u041a\u0440\u0430\u0441\u043d\u043e\u044f\u0440\u0441\u043a\u043ee \u0423\u043f\u0440\u0430\u0432\u043b\u0435\u043d\u0438\u0435 \u0424\u0435\u0434\u0435\u0440\u0430\u043b\u044c\u043d\u043e\u0439 \u0410\u043d\u0442\u0438\u043c\u043e\u043d\u043e\u043f\u043e\u043b\u044c\u043d\u043e\u0439 \u0421\u043b\u0443\u0436\u0431\u044b \u0420\u043e\u0441\u0441\u0438\u0438) per aver usufruito della sua posizione dominante sul mercato interno e per aver inflitto i danni economici ai passeggeri della rotta Krasnojarsk - Noril'sk - Krasnojarsk. In effetti, la causa del procedimento erano degli aumenti ingiustificati dei prezzi sulla rotta che collega l'aeroporto Emel'janovo e l'aeroporto Alykel' nel 2008. La compagnia aerea \u00e8 stata condannata alla multa di 137 milioni di RUR. pari alla differenza tra le tariffe esistenti sulla rotta 8.500 RUR e il prezzo usato dalla compagnia aerea sulla rotta 36.000 RUR dopo un processo durato due anni. Inoltre, contemporaneamente la compagnia aerea moscovita \u00e8 stata multata dall'Ufficio di Kaliningrad del Servizio Federale Antitrust della Russia (in russo: \u041a\u0430\u043b\u0438\u043d\u0438\u043d\u0433\u0440\u0430\u0434\u0441\u043a\u043ee \u0423\u043f\u0440\u0430\u0432\u043b\u0435\u043d\u0438\u0435 \u0424\u0435\u0434\u0435\u0440\u0430\u043b\u044c\u043d\u043e\u0439 \u0410\u043d\u0442\u0438\u043c\u043e\u043d\u043e\u043f\u043e\u043b\u044c\u043d\u043e\u0439 \u0421\u043b\u0443\u0436\u0431\u044b \u0420\u043e\u0441\u0441\u0438\u0438)) per aver usufruito della sua posizione dominante sul mercato interno e per aver inflitto i danni economici ai passeggeri della rotta Mosca-\u0160eremet'evo - Kaliningrad-Chrabrovo - Mosca-\u0160eremet'evo nel periodo maggio - giugno del 2010.\nNel settembre 2012 l'Aeroflot \u00e8 stata multata per 60\u00a0000 USD dal Ministero di Trasporti degli Stati Uniti per la mancata trasparenza di prezzi dei biglietti e delle condizioni di loro vendita monitorate nel periodo 24 gennaio - 13 marzo 2012. In particolare, nelle condizioni di vendita negli Stati Uniti non \u00e8 stato previsto un cambio gratuito del biglietto acquistato entro 24 ore dall'ora di vendita, come impone dal gennaio 2012 la legge sui trasporti aerei degli Stati Uniti.\nComposizione societaria.\nL'Aeroflot S.p.a. \u00e8 quotata nel settore industriale nell'indice RTS in Index della Borsa di Mosca (RTS Index: AFLT), ed \u00e8 controllata per il 51% dallo Stato.\nDa settembre 2018 Aeroflot effettua voli di linea verso 146 destinazioni in 52 paesi e, nel 2018, ha trasportato 35,8 milioni di viaggiatori.\nTra i suoi pi\u00f9 famosi ex aerei di linea, il \"Concordski\", il Tupolev Tu-144, un aereo di linea supersonico costruito in Unione Sovietica, somigliante al Concorde.\nDestinazioni.\nAccordi commerciali.\nAl 2022 Aeroflot ha accordi di code-share con le seguenti compagnie:\nAlleanze.\nIl 14 aprile 2006 Aeroflot \u00e8 entrata a far parte di SkyTeam.\nFlotta.\nA Giugno 2021 la flotta di Aeroflot ha un'et\u00e0 media di 4,4 anni e comprende i seguenti velivoli:\nFlotta storica.\nNel corso degli anni Aeroflot ha operato con i seguenti tipi di aeromobili:"}
{"id": "745601", "revid": "77358", "url": "https://it.wikipedia.org/wiki?curid=745601", "title": "Robert B. Laughlin", "text": ""}
{"id": "745605", "revid": "1793900", "url": "https://it.wikipedia.org/wiki?curid=745605", "title": "Contea di Hamilton (New York)", "text": "Hamilton \u00e8 una contea del nord-est dello Stato di New York negli Stati Uniti.\nGeografia fisica.\nLa contea confina a nord con le contee di St Lawrence e di Franklin, ad est confina con le contee di Essex, Warren e di Saratoga, a sud confina con la contea di Fulton ed a sud-ovest ed a ovest con la contea di Herkimer.\nIl territorio \u00e8 montuoso e rientra per tutta la sua estensione nel parco statale dei monti Adirondack. Nella contea nascono i fiumi \"Beaver\" e \"Moose\" che scorrono verso occidente per sfociare nel fiume \"Black\". Nel sud-est scorrono i due rami del fiume \"Sacandaca\". I laghi sono molto numerosi. I maggiori sono il \"Long Lake\", il \"Raquette\" e l\"'Indian Lake\".\nLa contea con i suoi 5.375 abitanti ha la pi\u00f9 bassa densit\u00e0 di popolazione tra le contee dello Stato ma per le sue bellezze naturali \u00e8 un'importante meta turistica e durante la stagione estiva la popolazione arriva anche a quintuplicarsi con l'arrivo dei turisti.\nStoria.\nCon l'istituzione delle \"Province di New York\" nel 1683 l'area dell'attuale contea faceva parte della contea di Albany. In seguito il territorio della contea fece parte della contea di Tryon che fu rinominata Montgomery nel 1784. La contea venne istituita nel 1816 separandola dalla contea di Montgomery ma per la scarsit\u00e0 di popolazione la contea venne effettivamente istituita nel 1846.\nLa contea prende il nome da Alexander Hamilton che firm\u00f2 la dichiarazione di indipendenza quale delegato dello Stato di New York nel 1787 e fu il primo Ministro del tesoro degli Stati Uniti."}
{"id": "745606", "revid": "101768", "url": "https://it.wikipedia.org/wiki?curid=745606", "title": "Inno al Trentino", "text": "L'Inno al Trentino \u00e8 un popolare canto alpino associato al territorio del Trentino, scritto da Ernesta Bittanti Battisti, moglie di Cesare Battisti, e musicato da Guglielmo Bussoli, direttore della \u00abBanda cittadina\u00bb di Trento, nel 1911.\nIl testo descrive con precisione e ispirazione lirica i caratteri paesaggistici, umani ed economici della terra trentina, con forti cenni patriottici all'italianit\u00e0 della popolazione e delle sue radici.\nStoria.\nIl primo ritornello realizzato dalla Bittanti, apprezzato dallo stesso Bussoli, era un richiamo ai colori della bandiera italiana: \"Bianco di nevi / Rossi di fiori / Verde di prati / Vaghi colori\". Questo non sarebbe mai stato accolto dalle autorit\u00e0 austriache e pertanto fu sostituito da quello attuale: \"Puro bianco di cime nevose [...]\".\nIl testo autorizzato fu pubblicato per la prima volta sul quotidiano socialista \"Il Popolo\" il 28 giugno 1911.\nNella prima edizione dell'opera viene indicato come autore del testo G. B. Cesari, uno pseudonimo, ma gi\u00e0 a partire dalla seconda edizione compare il nome della Bittanti.\nL'Inno al Trentino fu composto in occasione del 25\u00ba anniversario di fondazione della \u00abBanda cittadina\u00bb di Trento. Il brano fu eseguito per la prima volta nel giugno del 1911 durante le feste vigiliane, tuttavia fu censurato dagli austriaci, con una notifica del 2 aprile 1916, per i suoi tratti irredentisti. Guglielmo Bussoli fu portato in questura e gli fu ordinato di non poter pi\u00f9 suonare l'inno in pubblico se non che \"in occasioni eccezionali e ristrette\".\nIl compositore Antonio Pedrotti si dedic\u00f2 all'armonizzazione dell'inno per il coro della SAT.\n\"Inno di Trento\".\nL'\"Inno al Trentino\" non fu il primo canto di questo tipo, gi\u00e0 nel 1896, in occasione dell'inaugurazione del Monumento a Dante, venne presentato ufficialmente l'\"\", composto da Antonio Stefenelli e musicato dal maestro mantovano Cesare Rossi.\nEdizioni.\nLa prima edizione del 1911, per canto e pianoforte, fu pubblicata dallo Stabilimento musicale M. Gottardi a Trento e dalla Stamperia C. Venturi a Bologna. Sulla copertina sono raffigurati la citt\u00e0 di Trento con gli stemmi comunali delle citt\u00e0 di Arco, Trento, Rovereto, Ala e Levico; i nomi degli autori \"\"Musica di Guglielmo Bussoli - su parole di G. B. Cesari\" e la dicitura \u00abXXV Anniversario Banda Cittadina di Trento\u00bb.\nLa seconda edizione stampata nel 1915 dalla C. Venturi di Bologna fu realizzata per canto, per piano e canto, per Banda, per piccola orchestra e per complesso mandolinistico. In copertina \u00e8 ritratto il Monumento a Dante e la citazione di Giosu\u00e8 Carducci \u00ab\"Ed or s\u2019\u00e8 fermo, e par ch\u2019aspetti, a Trento.\"\u00bb tratta dalla poesia \"\". Anche in questa edizione sono presenti gli stemmi delle citt\u00e0 trentine e la scritta \"Sanzionato dalle autorit\u00e0 austriache\"\", voluta da Bussoli dopo che la musica e il testo furono accettati in seguito al giudizio del commissario di polizia Wildauer.\nLa terza edizione del 1924 fu dapprima pubblicata da Umberto Pizzi a Bologna e in seguito da edizioni musicali Carisch a Milano. Questa pubblicazione \u00e8 molto simile a quella precedente con alcune differenze: il verso carducciano \u00e8 stato rimosso e lo stesso \u00e8 stato fatto per il titolo di \"Maestro della Banda Cittadina di Trento\" al Bussoli."}
{"id": "745607", "revid": "1718925", "url": "https://it.wikipedia.org/wiki?curid=745607", "title": "Rose Byrne", "text": "Nel corso della sua carriera ha ottenuto 2 candidature al Golden Globe, 2 candidature al Premio Emmy, una candidatura allo Screen Actors Guild Award e ha vinto la Coppa Volpi per la migliore interpretazione femminile alla 57\u00aa Mostra internazionale d'arte cinematografica di Venezia per \"La dea del '67\"..\nBiografia.\nLe origini e gli studi.\nByrne \u00e8 nata a Balmain, un sobborgo di Sydney, da una famiglia di origini irlandesi e scozzesi. Il padre \u00e8 uno statistico in pensione, la madre amministratrice in una scuola elementare. Rose \u00e8 l'ultima di quattro figli: ha due sorelle e un fratello. Fin da quando \u00e8 una bambina vuole recitare: dall'eta di 8 anni prende lezioni di recitazione alla scuola Australian Theatre for Young People e anni dopo all'Universit\u00e0 di Sydney. Nel 1999 studia alla Atlantic Theater Company fondata da David Mamet e William H. Macy.\nI primi ruoli.\nRose esordisce come attrice all'et\u00e0 di 15 anni nel film \"Dallas Doll\" (1994), in seguito partecipa ad alcuni show televisivi australiani e alcuni film per la tv come \"Two Hands\" (1999) accanto ad Heath Ledger.\nDal 2000 al 2005.\nNel 2000 torna sul grande schermo con \"My Mother Frank\" e \"La dea del '67\", mentre nel 2002 \u00e8 protagonista di \"City of Ghosts\". Alla Mostra internazionale d'arte cinematografica di Venezia del 2000 riceve la Coppa Volpi per la migliore interpretazione femminile per il ruolo di B.G. ne \"La dea del '67\". Appare nel kolossal \"\" (2002) e nel 2003 \u00e8 protagonista di \"Il profumo delle campanule\" di Tim Fywell. Nel 2004 interpreta Briseide nel film di Wolfgang Petersen, \"Troy\" con Brad Pitt e Orlando Bloom. Il film, pur avendo ricevuto critiche negative, \u00e8 un successo al botteghino e incassa pi\u00f9 di 497 milioni di dollari. Nello stesso anno, interpreter\u00e0 anche il ruolo di Alex nel film Appuntamento a Wicker Park al fianco di Josh Hartnett.\nDal 2006 al 2010.\nNel 2006 \u00e8 sotto la direzione del Premio Oscar Sofia Coppola nel film \"Marie Antoinette\" al fianco di Kirsten Dunst. Il film vince il Premio Oscar e il Nastro d'argento per i migliori costumi. Ha lavorato in \"Sunshine\" (2007) e nell'horror \"28 settimane dopo\" (2007). Dal 2007 \u00e8 impegnata nel ruolo della giovane avvocata Ellen Parsons nella serie televisiva \"Damages\" al fianco di Glenn Close. La serie TV ottiene ottime critiche e si classifica come uno dei telefilm di maggior successo degli ultimi anni ricevendo candidature ai pi\u00f9 importanti premi quali Golden Globe, Emmy Awards e Screen Actors Guild Award. Nel 2009 recita in \"Adam\", film che tratta il delicato tema della sindrome di Asperger e nel 2010 \u00e8 nel cast di \"In viaggio con una rock star\".\nDal 2011 a oggi.\nNel 2011 recita in tre film: \"Insidious\", \"Le amiche della sposa\" (per il quale riceve la candidatura al Premio Oscar e al Golden Globe) e \"X-Men - L'inizio\". Nel 2012 \u00e8 nel cast del film \"Come un tuono\" insieme a Ryan Gosling, Bradley Cooper ed Eva Mendes.\nIl 2013 la vede co-protagonista del film \"A prova di matrimonio\" e della commedia \"Gli stagisti\" con Vince Vaughn e Owen Wilson. La Byrne \u00e8 anche nel sequel di \"Insidious\" uscito nel settembre 2013. Nel 2015 \u00e8 nel cast dell'action comedy di spionaggio \"Spy\".\nVita privata.\n\u00c8 stata fidanzata dal 2003 al 2010 con l'attore Brendan Cowell.\nDal 2012 \u00e8 compagna dell'attore Bobby Cannavale da cui ha avuto un figlio, Rocco, nato nel febbraio 2016. Nel novembre 2017 la coppia ha il secondo figlio, Rafa.\nDoppiatrici italiane.\nNelle versioni in italiano dei suoi film, Rose Byrne \u00e8 stata doppiata da:\nDa doppiatrice \u00e8 sostituita da:"}
{"id": "745611", "revid": "216739", "url": "https://it.wikipedia.org/wiki?curid=745611", "title": "Provinzial", "text": "La Provinzial \u00e8 una societ\u00e0 finanziaria ed assicurativa tedesca divisa in tre filiali: la Provinzial NordWest, la Provinzial Rheinland con sede a D\u00fcsseldorf, la Provinzial Hannover (con sede appunto ad Hannover).\nLa Provinzial NordWest s'\u00e8 formata a seguito della fusione tra Provinzial Nord con sede a Kiel e Westf\u00e4lische Provinzial con sede a M\u00fcnster.\nLa Provinzial, in Germania, \u00e8 famosa anche nella pallamano: \u00e8 sponsor della squadra di Flensburg e di una delle pi\u00f9 forti squadre europee di tale sport, il THW Kiel."}
{"id": "745612", "revid": "1192245", "url": "https://it.wikipedia.org/wiki?curid=745612", "title": "Vainachi", "text": "I vainachi (o vainakh) furono quelle trib\u00f9, stanziate nelle regioni del Caucaso, che diedero origine all'attuale popolo ceceno e al gruppo etnico degli ingusci, insieme ad altri gruppi della regione. Tra questi ultimi si possono trovare: kisti, cumucchi, avari, dargin, laki, lezgini, tabassarani, agul, rutul, tsakhur, balcari, carachi, nogai, tatari, cabardini, adighi, circassi, abazi, batsbi e gli arshtin.\nSi tratta per lo pi\u00f9 di trib\u00f9 indigene che hanno abitato il Caucaso per secoli lasciando evidenti tracce nelle culture odierne di questi popoli, soprattutto dei ceceni e degli ingusci."}
{"id": "745614", "revid": "6923", "url": "https://it.wikipedia.org/wiki?curid=745614", "title": "Common Rail", "text": ""}
{"id": "745617", "revid": "161374", "url": "https://it.wikipedia.org/wiki?curid=745617", "title": "Strada Nord-Sud", "text": ""}
{"id": "745681", "revid": "1243", "url": "https://it.wikipedia.org/wiki?curid=745681", "title": "Stazione di Novara FS", "text": ""}
{"id": "745686", "revid": "22475", "url": "https://it.wikipedia.org/wiki?curid=745686", "title": "Anthropornis", "text": "Anthropornis \u00e8 un genere estinto di pinguini. L'unica specie conosciuta \u00e8 \"Anthropornis nordenskjoeldi\".\nQuesto gigantesco pinguino (fino a 1,70 m di altezza e 90 kg di peso) visse all'incirca 43-47 milioni di anni fa, quindi durante il tardo Eocene e l'inizio dell'Oligocene, su quelle terre che oggi sono l'Antartide, la Nuova Zelanda e Seymour Island.\nCi\u00f2 che lo contraddistingue dai pinguini odierni, oltre alle grandi dimensioni (se si pensa che il pinguino imperatore, il pi\u00f9 grande pinguino vivente, raggiunge al massimo 1,20 m di altezza) \u00e8 la presenza di un legamento piegato nell'ala, eredit\u00e0 di un passato da uccello volatore. Questo legamento si \u00e8 poi perso con l'evoluzione, a favore di un maggiore adattamento all'ambiente acquatico."}
{"id": "745702", "revid": "33689", "url": "https://it.wikipedia.org/wiki?curid=745702", "title": "Antioco XII", "text": "Quinto figlio di Antioco VIII \"Filometore Gripo\" a prendere il potere. Regn\u00f2 dall'87 all'84 a.C., succedendo al fratello Demetrio III \"Euchero Filopatore\" (catturato dai Parti) come sovrano separatista delle zone meridionali di ci\u00f2 che restava dei possedimenti seleucidi, che ruotavano attorno a Damasco. Supportato all'inizio dall'Egitto, fece anche molti raid nel territorio degli Asmonei. Fu l'ultimo sovrano seleucide ad avere una certa reputazione militare.\nA lui si oppose Filippo I Filadelfo, altro suo fratello, mentre egli combatteva contro i Nabatei. Rioccupata Damasco ne fu presto ricacciato. Riprese la lotta contro i Nabatei e mor\u00ec in battaglia nell'84 a.C. Dopo la rotta dell'esercito seleucide, i Nabatei presero Damasco."}
{"id": "745734", "revid": "367445", "url": "https://it.wikipedia.org/wiki?curid=745734", "title": "Baglioni (famiglia)", "text": "La famiglia Baglioni, nobile casata perugina, govern\u00f2 la citt\u00e0 per pi\u00f9 di un secolo, dal 1438 al 1540.\nStoria.\nLe origini.\nLe prime testimonianze della dinastia, in documenti ufficiali del comune di Perugia, risalgono al XIII secolo. La loro provenienza \u00e8 incerta, ma vengono indicati, dal Maturanzio e dall'antica tradizione popolare, tra le famiglie di nobile stirpe militare di origine germanica che scesero in Italia al seguito dell'imperatore Federico I Barbarossa. Secondo questo filone storiografico il capostipite della dinastia, Ludovico Oddo Baglioni, gi\u00e0 duca di Svevia e cugino del Barbarossa, venne insignito dallo stesso imperatore del vicariato di Perugia a Cagli, nel ducato di Urbino, il 7 settembre 1162.\nLa lotta verso la supremazia.\nTra il Trecento e il Quattrocento furono in lotta con l'antagonista famiglia degli Oddi per il controllo di Perugia e del suo contado, conquistando i possedimenti di Bettona, Bastia, Collemancio, Torgiano. Nel 1416 Braccio da Fortebracci nomin\u00f2 feudatario di Cannara Malatesta I. Il papa Martino V confer\u00ec poi il rango di signori di Spello, il papa Leone X di conti di Bettona, che divenne cos\u00ec il centro amministrativo di quello che fu lo \"Stato Nuovo\" dei Baglioni (Comprendeva gli attuali comuni di Bettona, Cannara, Collazzone, e le frazioni di Collemancio, Rosciano, Canalicchio, Tor Segnarelli, Sorgnano, Castelbuono, Torre del Col). Durante la sua assenza il conte era sostituito da un luogotenente generale, vi erano i giudici ed il bargello. Nel 1584 furono fatti aggiornare e ristampare gli antichi statuti comunali di Bettona (fatto notevole che per l'epoca merita essere sottolineato, consentivano alle donne pieno possesso delle propriet\u00e0, fare testamento, avere denaro proprio senza la tutela del marito, del genitore, dei fratelli o senza altre limitazioni di sorta).\nLa signoria di Perugia.\nPrima della presa del potere da parte dei Baglioni, il territorio di Perugia (che contava 50.000 abitanti, circa) fu sotto il breve dominio di Biordo Michelotti (1393-1398), poi di Braccio da Montone (1416-1424).\nFortissima, infatti, fu sempre la lotta interna tra i vari rami dei Baglioni, ma anche con le altre famiglie perugine e con il papato. L'affermazione dei Baglioni nel territorio della legazione perugina costitu\u00ec un problema ricorrente per l'autorit\u00e0 di Roma, che non poteva per\u00f2 privarsi dell'appoggio politico e militare baglionesco. Al fine di placare le continue dispute cittadine esercit\u00f2 un ruolo decisivo la terziaria domenicana Colomba da Rieti (1467-1501), beatificata nel 1627, ricevuta dal papa Alessandro VI e consigliera soprattutto di Atalanta Baglioni, madre di Grifonetto e committente della Pala di Raffaello Sanzio.\nNel periodo 1438 - 1479 la dinastia esercit\u00f2 su Perugia una \"signoria occulta\" (ovvero non caratterizzata da un totale controllo dei poteri civici): Braccio Baglioni, sfruttando la sua posizione di capitano delle milizie della Santa Sede, essendo egli anche nipote di Braccio da Montone, precedente signore della citt\u00e0, esercit\u00f2 su Perugia un'influenza che ne sanc\u00ec presto la supremazia. Il Baglioni, oltre che \"nascosto\" reggente della citt\u00e0 perugina, fu anche signore di Bastia, Cannara e Sterpeto, territori in parte ereditati dal padre. In quegli anni, il centro umbro visse un periodo di florida crescita, in quanto i Baglioni attuarono una politica di espansione ed abbellimento della citt\u00e0, facendo costruire nuove strade e bei palazzi. Tra il 1429 ed il 1433 venne ampliato il palazzo dei Priori, furono edificate chiese e cappelle private, mentre il mecenatismo dei Baglioni richiam\u00f2 a Perugia artisti come Piero della Francesca, Pinturicchio, Luca Signorelli, Parmigianino e Raffaello Sanzio. Venne costruito un imponente palazzo signorile come residenza privata della famiglia, di cui oggi rimane solo la parte inglobata nella Rocca Paolina. L'edificio fu decorato da Domenico Veneziano con un ciclo di pitture sulle nobili schiatte perugine e sui grandi condottieri del passato. Si possono ancora vedere, invece, i palazzi Baglioni di Spello, Bettona e Torgiano. Molti esponenti della signorile progenie furono sepolti nella basilica di San Domenico di Perugia (fino al secolo XIX vi erano ancora alcuni monumenti funebri intorno all'abside, poi i resti dei Baglioni furono sistemati in una cripta davanti all'altare maggiore), altri, come Atalanta e Grifonetto, nella chiesa di San Francesco al Prato.\nLe \"nozze di sangue\".\nAlla morte di Braccio segu\u00ec un periodo di lotte interne nel casato per la conquista della supremazia, culminato nella sanguinaria faida passata alla storia come quella delle \"nozze rosse\", il 14 luglio 1500. Astorre I Baglioni, subito dopo il matrimonio pubblico con Lavinia Colonna celebrato per sancire la sua scalata al potere, fu ucciso da Grifonetto Baglioni, figlio di Atalanta e di Grifone, secondogenito di Braccio. Incontratosi in maniera casuale con Giampaolo, il giovane Grifonetto venne risparmiato momentaneamente ed invitato ad andarsene, ma il cugino Gentile lo insegu\u00ec uccidendolo a sua volta. Atalanta Baglioni corse in piazza e trov\u00f2 ancora in vita il figlio Grifonetto, che prima di morire chiese perdono per s\u00e9 e per i suoi assassini. Per commemorarlo Atalanta, nipote di Malatesta I, commission\u00f2 un'opera pittorica per la chiesa di San Francesco al Prato, realizzata da Raffaello in cui lei e Grifonetto venivano rappresentati nella deposizione di Cristo, sistemata nella cappella di San Matteo, loro luogo di sepoltura.\nLa fine dello \"Stato baglionesco\".\nNegli anni successivi ad assumere il potere fu Gentile I Baglioni, vescovo di Perugia dal 1501 al 1506. Nel 1520 Giampaolo venne attirato con uno stratagemma a Roma da papa Leone X che, al suo arrivo, lo fece decapitare. Qualche anno dopo Rodolfo II Baglioni contest\u00f2 il potere della Chiesa cacciando il legato pontificio, ma poi venne sconfitto dalle milizie papali guidate da Pier Luigi Farnese. Privato dei propri privilegi e dei soldati, Rodolfo dovette abbandonare la citt\u00e0 segnando la fine della signoria perugina, nel 1540. La residenza di Braccio fu, in quello stesso anno, abbattuta per far posto alla fortezza progettata da Antonio da Sangallo il Giovane su richiesta del papa Paolo III. Il figlio di Gentile, Astorre II, difese la cristianit\u00e0 nella guerra di Cipro e mor\u00ec insieme con Marcantonio Bragadin a Famagosta. A sua volta l'erede di Astorre, Guido, si distinse al seguito dell'imperatore e visse a Verona e Brescia. Il ramo principale si estinse con la morte di Malatesta V Baglioni, conte di Spello e di Bettona, nel 1648, che soleva firmarsi con la dicitura \"ultimus ex suis\".\nI Baglioni attuali.\nGli attuali Baglioni discendono da Percivalle di Guido, dimorano a Firenze, Ferrara e nell'avita Perugia. Oggi dediti alle arti e alle scienze, hanno da tempo smesso i panni del condottiero. Si citano tra questi Pietro \"alias\" Melindo Turrenio (letterato), Benedetto (filosofo), Astorre (storico), Enzo (incisore - pittore). All'origine della recente partizione della famiglia, con la nascita del ramo degli Oddi-Baglioni, vi \u00e8 lo sposalizio nel 1782 di Alessandro con Caterina, l'ultima della casata Oddi (da non confondersi con i quasi omonimi degli Oddi, antichi nemici dei Baglioni). Pietro, suo fratello primogenito, si attribuisce l'onore di perpetuare il casato Baglioni. Suo figlio Benedetto, in qualit\u00e0 di gonfaloniere della citt\u00e0 all'epoca dei moti d'indipendenza, sar\u00e0 il testimone dell'abbattimento della Rocca Paolina e della ritrovata libert\u00e0 di Perugia. In Francia esiste tuttora un'altra linea della famiglia, i Baglion de la Dufferie, che discende da Michele di Colaccio.\nIl ramo di Ferrara.\nNon c'\u00e8 da dubitare che il ramo dei Baglioni stabilito in Ferrara sia uscito dal ceppo perugino bench\u00e9 usato arma diversa da quella originaria dei Baglioni che \u00e8 una fascia d'oro in campo azzurro. Esattamente il leone \"illeopardito\" d'oro coronato dello stesso, in campo azzurro sia propriet\u00e0 particolare della linea dei Baglioni ferraresi adottato da Rodolfo, che venne a trapiantarsi in questa citt\u00e0.\nRodolfo Baglioni, \"...dopo aver governato con grande prudenza la citt\u00e0 di Perugia, morto il vescovo di Terracina, fu dalla santit\u00e0 di Paolo III necessitato ad espatriare cosicch\u00e9 essendo amicissimo di Ercole II, Duca di Ferrara, venne quivi ricevuto con grande magnificenza alla corte Ducale, dove ebbe affidate ragguardevole cariche da lui tenute per lunghi anni.\""}
{"id": "745735", "revid": "48344", "url": "https://it.wikipedia.org/wiki?curid=745735", "title": "Sette re di Tebe", "text": ""}
{"id": "745737", "revid": "767487", "url": "https://it.wikipedia.org/wiki?curid=745737", "title": "Controvento (film)", "text": "Controvento \u00e8 un film del 2000 del regista Peter Del Monte."}
{"id": "745739", "revid": "74801", "url": "https://it.wikipedia.org/wiki?curid=745739", "title": "Anton Balasingham", "text": "\u00c8 stato capo-negoziatore per il movimento separatista tamil delle Tigri Tamil e un influente consigliere del leader delle Tigri, Velupillai Prabhakaran."}
{"id": "745741", "revid": "287204", "url": "https://it.wikipedia.org/wiki?curid=745741", "title": "Saarbrucken", "text": ""}
{"id": "745742", "revid": "253269", "url": "https://it.wikipedia.org/wiki?curid=745742", "title": "Kaylee DeFer", "text": "Biografia e carriera.\nKaylee DeFer nasce a Tucson, in Arizona, e frequenta la \"Pusch Ridge Christian Academy\" e la \"Desert Christian High School\". Comincia la sua carriera nei musical teatrali all'et\u00e0 di otto anni, continuando durante le superiori con il ruolo della protagonista Kim in \"Bye Bye Birdie\". Nel 2003, si trasferisce a Los Angeles per intraprendere la carriera d'attrice professionalmente; lascia la citt\u00e0 dopo otto anni.\nIl suo debutto televisivo \u00e8 nel 2004 nella sitcom di Nickelodeon \"Drake &amp; Josh\". Da quel momento, compare come guest star in diverse serie televisive quali \"Ghost Whisperer - Presenze\", \"\", \"How I Met Your Mother\" e \"Give Me Five\". Compare anche sulla copertina dell'album \"Touchstone Inferno\" di Reeve Oliver, pubblicato a dicembre 2007. A maggio 2004 entra nel cast della serie televisiva \"The Mountain\", che viene cancellata dopo quattro mesi a causa dei bassi ascolti. Nell'aprile 2005 viene scelta per la sitcom \"The War at Home\", nella quale interpreta la diciassettenne Hillary Gold, che viene cancellata dopo due stagioni. A ottobre 2006, DeFer debutta al cinema in \"Flicka - Uno spirito libero\", ottenendo nel 2011 un altro ruolo cinematografico nel western \"Mattie\".\nAd aprile 2011, entra nel cast della serie televisiva \"Gossip Girl\" nel ruolo di Ivy Dickens; pochi mesi dopo partecipa alle riprese dell'horror indipendente \"Darkroom\" di Britt Napier.\nVita privata.\nDal 2012 ha una relazione con Michael Fitzpatrick, leader dei Fitz and The Tantrums, dal quale ha avuto 3 figli: Theodore Ignatius (20 settembre 2013) Sebastian Danger (11 aprile 2017) e R\u00e9my Lincoln (26 maggio 2019).\nDoppiatrici italiane.\nNelle versioni in italiano dei suoi film, Kaylee DeFer \u00e8 stata doppiata da:"}
{"id": "745743", "revid": "1652635", "url": "https://it.wikipedia.org/wiki?curid=745743", "title": "Michael Bloomberg", "text": " \u00c8 cofondatore e proprietario della societ\u00e0 di servizi finanziari, software e mass media che porta il suo nome, Bloomberg LP, per 12 anni sindaco di New York dal 2001 al 2013. Eletto con il Partito Repubblicano, lo ha poi abbandonato rimanendo indipendente. \nSecondo \"Forbes\", al 17 gennaio 2022, con un patrimonio stimato di 70 miliardi di dollari, \u00e8 uno degli uomini pi\u00f9 ricchi al mondo.\nBiografia.\nBloomberg \u00e8 nato a Boston da una famiglia di immigrati ebrei di nazionalit\u00e0 russa. Bloomberg ha frequentato la Johns Hopkins University di Baltimora, facendo inoltre parte del Phi Kappa Psi, laureandosi nel 1964 in Ingegneria elettronica. Pi\u00f9 tardi ha conseguito un Master in Business Administration alla Harvard University.\nAttivit\u00e0 professionale.\nNel 1973 Bloomberg \u00e8 diventato socio accomandatario di Salomon Brothers, una banca d'investimento di Wall Street, dove ha diretto il trading azionario e, successivamente, lo sviluppo di sistemi. Nel 1981 Salomon Brothers \u00e8 acquistata da Phibro Corporation e Bloomberg viene licenziato. Usando i soldi (10 milioni di dollari) avuti come partner della banca di investimento ceduta, Bloomberg ha fondato una societ\u00e0 chiamata Innovative Market Systems. Il suo piano aziendale si basava sulla consapevolezza che Wall Street (e la comunit\u00e0 finanziaria in generale) era disposta a pagare per informazioni commerciali di alta qualit\u00e0, fornite il pi\u00f9 rapidamente possibile e in quante pi\u00f9 forme utilizzabili possibili, tramite la tecnologia (ad esempio, grafici di tendenze specifiche).\nNel 1982 Merrill Lynch diventa il primo cliente della nuova societ\u00e0, installando 22 terminali Market Master e investendo 30 milioni di dollari nella societ\u00e0 che \u00e8 stata ribattezzata Bloomberg LP nel 1987. Nel 1990 aveva gi\u00e0 installato 8.000 terminali. Nel corso degli anni sono stati poi lanciati prodotti accessori tra cui Bloomberg News, Bloomberg Message e Bloomberg Tradebook. Gi\u00e0 nel 2010 la rivista Forbes aveva classificato Michael Bloomberg al decimo posto tra i 400 uomini pi\u00f9 ricchi d'America con un patrimonio stimato di 18 miliardi di dollari. Nell'ottobre 2015 l'azienda aveva in tutto il mondo oltre 325.000 abbonati ai terminal.\nLa societ\u00e0 di Bloomberg possiede anche una rete di radio tra cui quella pi\u00f9 importante, la radio di New York (1130 WBBR AM). Bloomberg ha lasciato la posizione di CEO quando si \u00e8 candidato a sindaco di New York. Al suo posto \u00e8 subentrato Lex Fenwick e in seguito Daniel L. Doctoroff.\nDopo aver completato il suo ultimo mandato come sindaco di New York, Bloomberg ha trascorso i suoi primi otto mesi fuori sede dedicandosi a tempo pieno alla filantropia. Nell'autunno 2014 ha annunciato il suo ritorno in azienda come CEO succedendo a Doctoroff. Ha scritto anche un'autobiografia, con l'aiuto del caporedattore di Bloomberg, Matthew Winkler, intitolata \"Bloomberg da Bloomberg\".\nAttivit\u00e0 politica.\nBloomberg \u00e8 considerato un personaggio particolarmente atipico nel panorama politico statunitense: infatti, quando ancora apparteneva al Partito Repubblicano veniva considerato da molti un \"repubblicano liberale\", a causa delle sue idee favorevoli all'aborto e alla legalizzazione del matrimonio tra persone dello stesso sesso, molto pi\u00f9 vicine agli ideali democratici. Infatti prima della sua elezione a sindaco apparteneva al Partito Democratico, e vi \u00e8 ritornato nel 2018.\n\u00c8 stato eletto sindaco nel 2001 come successore di Rudolph Giuliani, anche grazie ad una imponente campagna elettorale, sconfiggendo di misura l'avversario, Mark J. Green. Bloomberg nel 2005 \u00e8 stato rieletto con un margine del 20% sull'avversario democratico Fernando Ferrer. Il 19 giugno 2007 ha annunciato di aver lasciato il Partito Repubblicano ed essere cos\u00ec indipendente. Nell'autunno del 2008 ha chiesto e ottenuto un voto del consiglio comunale di New York che abolisse la limitazione di due mandati consecutivi per un sindaco.\nSi \u00e8 quindi ripresentato alle elezioni del 3 novembre 2009, uscendone riconfermato sindaco con il 50,6% dei voti, battendo il candidato democratico Bill Thompson che ha ottenuto il 46%. Il 1\u00ba gennaio 2010 ha avuto quindi inizio il suo terzo mandato. Per tutta la durata dei suoi mandati, Bloomberg non ha risieduto nella tradizionale residenza del sindaco della citt\u00e0, ovvero a Gracie Mansion, bens\u00ec nel suo appartamento nell'Upper East Side, ed era noto per il fatto che raggiungeva quotidianamente il Municipio in metropolitana. Il 1\u00ba novembre 2012 ha annunciato il suo appoggio alla rielezione di Barack Obama.\nIl 23 gennaio 2016, il \"The New York Times\" riporta che Bloomberg potrebbe candidarsi come indipendente alle elezioni per il Presidente degli Stati Uniti nel 2016, mettendo a disposizione della sua campagna oltre un miliardo di dollari di tasca sua. La decisione di Bloomberg sarebbe dovuta alla peggiore campagna elettorale delle primarie nella storia d'America, secondo l'ex sindaco di New York, fatta solo di insulti personali e idee folli che \"umiliano il popolo americano\", che rischiano di fare prevalere due candidati estremisti in entrambi gli schieramenti, da una parte il \"socialista\" senatore del Vermont Bernie Sanders tra i Democratici e dall'altra parte il miliardario radicale newyorkese Donald Trump tra i Repubblicani. La candidatura di Bloomberg avrebbe costituito la terza di un candidato indipendente di peso, dopo quelle del 1992 e 1996 del miliardario texano Ross Perot.\nL'8 marzo 2016, con la ripresa di Hillary Clinton tra i Democratici, annuncia che non si candider\u00e0. Tale decisione \u00e8 frutto della constatazione che un candidato indipendente non potrebbe vincere e invece rischierebbe di favorire la vittoria di Donald Trump o del senatore ultraconservatore del Texas della destra evangelica dei Tea Party Ted Cruz. Dopo avere annunciato nell'ottobre 2018 di essersi iscritto al Partito Democratico pur avendone fatto parte nel 2001, il 5 marzo 2019 Bloomberg rinuncia a candidarsi alle elezioni presidenziali del 2020. Dichiara: \"Penso che avrei battuto Donald Trump, ma sono consapevole delle difficolt\u00e0 di vincere la nomination democratica in un campo cos\u00ec affollato\". Dice anche che non \u00e8 intenzionato a farsi da parte nella battaglia contro Trump (\"Una minaccia per il paese\") ed invita il Partito Democratico a non spostarsi su posizioni \"estremiste\".. La sua rinuncia viene annunciata poche ore dopo quella di Hillary Clinton. Il 24 novembre annuncia tuttavia di volersi candidare alle primarie del Partito Democratico per l\u2019elezione del candidato alla presidenza USA.\nCandidatura alle primarie democratiche 2020.\nIl 24 novembre 2019 annuncia la sua candidatura alle primarie democratiche per l'elezione del candidato alla presidenza degli Stati Uniti, nonostante pochi mesi prima avesse smentito tale ipotesi.\nLa campagna di Bloomberg ha sofferto della sua prestazione poco brillante in due dibattiti televisivi. Quando Bloomberg partecip\u00f2 al suo primo dibattito presidenziale, Elizabeth Warren lo sfid\u00f2 a liberare le donne dagli accordi di non divulgazione relativi alle loro accuse di molestie sessuali alla Bloomberg LP. Warren ha continuato il suo attacco nel secondo dibattito della settimana successiva. Altri hanno criticato Bloomberg per la sua ricchezza, per le spese per la campagna e per la sua precedente affiliazione al Partito Repubblicano.\nCome concorrente sceso in ritardo nella competizione, Bloomberg ha saltato le prime quattro primarie e caucus di stato. Ha speso 676 milioni di dollari della sua fortuna personale per le primarie, stabilendo un record. La sua campagna ha coperto il paese con annunci pubblicitari in televisione e via cavo, Internet, radio e direct mail. Bloomberg ha anche investito molto nella struttura organizzativa con 200 uffici sul campo e pi\u00f9 di 2.400 impiegati. I sondaggi d'opinione a livello nazionale gli avevano dato attorno al 15%, ma sono rimasti stagnanti se non calati prima del Super Tuesday. Bloomberg ha deciso di ritirarsi dalla corsa il 4 marzo 2020 dopo un deludente Super Marted\u00ec in cui ha vinto solo nelle Samoa americane. Ha approvato l'ex vicepresidente Joe Biden.\nVita privata.\nSi \u00e8 sposato nel 1975 con Elisabeth Barbara Brown, cittadina inglese dello Yorkshire, nel Regno Unito. Dal matrimonio due figlie: Emma (nata nel 1979 e sposata con Christopher Frissora, figlio dell'uomo d'affari Mark Frissora) e Georgina (nata nel 1983): entrambe erano presenti in \"Born Rich\", un film documentario sui figli dei pi\u00f9 ricchi. Bloomberg ha divorziato dalla moglie nel 1993. Dal 2000 vive con l'ex sovrintendente bancario di New York, Diana Taylor. Possiede case alle Bermuda, pilota un elicottero AW109 e, sebbene abbia frequentato la scuola ebraica, si considera laico. Da ragazzo \u00e8 stato un radioamatore esperto nel codice Morse.\nHa aderito a \"The Giving Pledge\", una campagna per incoraggiare le persone estremamente ricche a contribuire con la maggior parte delle loro ricchezze a cause filantropiche."}
{"id": "745744", "revid": "287204", "url": "https://it.wikipedia.org/wiki?curid=745744", "title": "Garibaldi (incrociatore)", "text": ""}
{"id": "745746", "revid": "785863", "url": "https://it.wikipedia.org/wiki?curid=745746", "title": "Merak Film", "text": "Merak Film S.r.l. \u00e8 stata una societ\u00e0 cinetelevisiva italiana di doppiaggio, sonorizzazione e post-produzione nata nel 1980 a Cologno Monzese, nella citt\u00e0 metropolitana di Milano, grazie a tre membri gi\u00e0 attivi nel settore dagli anni sessanta. Dal 2006 l'unico proprietario \u00e8 stato Ambrogio Ferrario. \nLa Merak Film era attiva insieme alla societ\u00e0 gemella Deneb Film S.r.l. (1985-1998) soprattutto nell'ambito televisivo. In particolare nel settore dei ragazzi ha realizzato le edizioni italiane di numerosi cartoni animati, per lo pi\u00f9 anime, telefilm e programmi televisivi. Ha collaborato, tra gli altri, con: Mediaset, Rai, Five Record, De Agostini, Publitalia, Rizzoli, Warner Bros., Universal Pictures e Nickelodeon. La societ\u00e0 ha cessato le sue attivit\u00e0 nel 2020."}
{"id": "745747", "revid": "26891", "url": "https://it.wikipedia.org/wiki?curid=745747", "title": "Incrociatore lanciamissili", "text": ""}
{"id": "745751", "revid": "1305772", "url": "https://it.wikipedia.org/wiki?curid=745751", "title": "Virgin Unite", "text": "La Virgin Foundation, sotto il nome di Virgin Unite, \u00e8 la sezione di beneficenza del Virgin Group. La campagna \"Virgin Unite\" \u00e8 iniziata nel 2004. Tra le donazioni vi \u00e8 anche quella fatta alla Wikimedia Foundation."}
{"id": "745755", "revid": "767487", "url": "https://it.wikipedia.org/wiki?curid=745755", "title": "La regola del sospetto", "text": "La regola del sospetto (\"The Recruit\") \u00e8 un film del 2003 diretto da Roger Donaldson.\nTrama.\nJames Clayton, giovane genio dell'informatica, viene notato dal reclutatore della CIA Walter Burke, che lo convince ad entrare a far parte dell'Agenzia. Durante i duri mesi di addestramento passati in un luogo isolato, che gli appartenenti all'organizzazione chiamano \"la Fattoria\", James imparer\u00e0 due fondamentali regole del mestiere, ossia \"\"niente \u00e8 ci\u00f2 che sembra\" e \"non fidarsi di nessuno\", dimostrando di essere uno dei migliori aspiranti al posto di agente segreto, almeno secondo le necessit\u00e0 di Walter Burke. Dopo un test apparentemente fallito, James viene contattato da quest'ultimo, che gli affida la sua prima ed importante missione: investigare sulla collega Layla e sventare una possibile fuga di notizie, che si riveler\u00e0 essere un inganno.\nIl giovane rimarr\u00e0 infatti invischiato fra sospetti e dubbi che lo porteranno a dubitare dello stesso Burke.\nDistribuzione.\nIl film \u00e8 stato distribuito nelle sale cinematografiche degli Stati Uniti il 28 gennaio 2003, e in quelle italiane il 28 marzo 2003."}
{"id": "745756", "revid": "511688", "url": "https://it.wikipedia.org/wiki?curid=745756", "title": "White Star Line", "text": "La White Star Line \u00e8 stata una compagnia navale britannica. Fondata nel 1845 con il nome di White Star, fu tra le pi\u00f9 note del periodo. Tra le navi pi\u00f9 famose della compagnia troviamo la RMS Olympic, RMS Titanic, passata alla storia per via del tragico affondamento, e l'HMHS Britannic, affondato durante la prima guerra mondiale. Nel 1934 a seguito della crisi economica del 1929, e per volere del governo britannico, avvenne la fusione con la Cunard Line, compagnia rivale, dando vita alla Cunard-White Star, fino al 1947, quando la Cunard acquis\u00ec tutta la compagnia, causandone la cessazione nel 1949. Il 4 novembre 1968, ogni riferimento alla White Star era scomparso.\nStoria.\nLa compagnia \u00e8 stata fondata a Liverpool nel 1845 da John Pilkington e Henry Wilson. In origine, la compagnia svolgeva essenzialmente servizio di trasporto merci. A fine Ottocento inizi\u00f2 anche la costruzione di piroscafi per il trasporto di passeggeri tra Europa ed America. Caratteristica dei nomi delle navi, era la desinenza \"-ic\": \"Oceanic\" (1871), \"Atlantic\" (1871), \"Adriatic\" (1872), \"Celtic\" (1872), ad esempio, erano i nomi delle navi pi\u00f9 grandi dell'epoca. Altro segno distintivo era la colorazione dei fumaioli: ocra con la parte superiore fasciata di nero. Quando nel 1906 la concorrente Cunard Line inaugur\u00f2 i lussuosi, grandiosi e veloci transatlantici gemelli \"Lusitania\" e \"Mauretania\", che effettuavano trasporto civile sulle stesse rotte delle White Star, tra le due compagnie si accese una forte rivalit\u00e0. La White Star decise di rispondere con il progetto Classe Olympic: tre transatlantici gemelli di dimensioni immani che avrebbero garantito ai passeggeri lusso e sicurezza. Le tre navi erano L\"'Olympic\", il \"Titanic\" e il \"Gigantic\" (poi \"Britannic\").\nSolo l'Olympic rimase in \"vita\" fino alla sua demolizione del 1935 poich\u00e9 il Titanic affond\u00f2 nel 1912 e il Britannic fu affondato, durante la guerra, nel 1916. I successivi progetti per grandi transatlantici vennero interrotti dalla guerra: tra questi la R.M.S. Ceric, che avrebbe dovuto superare in grandezza la classe Olympic.\nSuccessivamente la White Star Line non invest\u00ec pi\u00f9 nella costruzione di grandi navi ma, in generale, dopo la prima guerra mondiale prese in consegna materiale navale tedesco (tra le navi pi\u00f9 famose vi era la \"SS Bismarck\" ribattezzata \"RMS Majestic\") ottenuto come risarcimento per l'affondamento del Britannic.\nA causa della difficile situazione economica in cui versava ad inizio anni trenta, la compagnia si fuse nel 1934 con la rivale britannica Cunard Line, la quale gest\u00ec i due terzi della nuova societ\u00e0 fino alla sua completa acquisizione nel 1947.\nL'unica nave della flotta \"White Star\" che \u00e8 giunta intatta fino a noi, \u00e8 la SS \"Nomadic\", che fu costruita nel 1911 come nave da supporto alla \"Olympic\" ed al \"Titanic\". Attualmente si trova a Belfast, nello stesso luogo in cui vide la luce, e si prevede la sua trasformazione in un museo oceanografico galleggiante, al termine di un accurato processo di restauro.\nNavi pi\u00f9 celebri della White Star Line.\nLe navi pi\u00f9 celebri costruite per questa compagnia furono:"}
{"id": "745757", "revid": "169529", "url": "https://it.wikipedia.org/wiki?curid=745757", "title": "Valtari", "text": "Biografia.\nFiglio di Vacone, sal\u00ec al trono alla morte del padre verso il 540 quando era ancora minorenne. Assunse la reggenza Audoino, della stirpe dei Gausi; lo stesso reggente alla morte di Valtari, perito ancora giovane nel 547, gli subentr\u00f2 ponendo cos\u00ec fine alla dinastia dei Letingi."}
{"id": "745764", "revid": "767487", "url": "https://it.wikipedia.org/wiki?curid=745764", "title": "Dan Ar Wern", "text": " \nBiografia.\nNato in un paese del distretto di Morbihan vicino alla foresta leggendaria di Broc\u00e9liande.\nHa studiato presso l'universit\u00e0 di Nizza.\nCollabora alla rivista culturale AL LIAMM.\n\u00c8 conosciuto per essere l'autore di una trilogia esoterica ispirata alle leggende celtiche:\nDa un punto di vista politico il poema \"NI HON-UNAN\" (AL LIAMM n\u00b0227-1984) esprime la speranza che vede una Bretagna di nuovo libera, sul modello di altre regioni europee come la Scozia e la Catalogna."}
{"id": "745766", "revid": "30610", "url": "https://it.wikipedia.org/wiki?curid=745766", "title": "Audoino", "text": "Biografia.\nAppartenente alla stirpe dei Gausi, alla morte del sovrano letingo Vacone e dell'ascesa al trono di suo figlio minorenne Valtari, Audoino assunse il ruolo di reggente (540 circa). Quando, da l\u00ec a poco, anche Valtari mor\u00ec ancora giovane (547), Audoino non rispett\u00f2 i diritti degli altri parenti del defunto sovrano e si autoproclam\u00f2 re. Il fatto compiuto, tuttavia, venne accettato senza troppi sconvolgimenti per il popolo longobardo, che in quel periodo di piena ascesa politica era stanziato in Pannonia.\nSe Vacone aveva privilegiato l'amicizia con i Franchi, riuscendo con il loro appoggio ad affrancarsi dagli Eruli e a estendere il proprio dominio sulle aree della Pannonia sgomberate dai Rugi, Audoino rovesci\u00f2 il sistema della alleanze del suo predecessore. Sposando Rodelinda, la figlia del re turingio Ermanafrido assassinato nel 534 circa dai Franchi, e di Amalaberga, principessa ostrogota cresciuta a Bisanzio, Audoino spost\u00f2 decisamente l'asse delle alleanze longobarde, avvicinandosi ulteriormente ai Bizantini (tanto che era stato lo stesso imperatore Giustiniano a combinare il matrimonio) e opponendosi tanto ai Franchi quanto agli stessi Ostrogoti, il cui re, Totila, era un \"homo novus\" potenzialmente minacciato dall'appartenenza della nuova regina dei Longobardi a una prestigiosa stirpe ostrogota. Il matrimonio serv\u00ec anche ad Audoino per rafforzare la propria discutibile autorit\u00e0 regia, legittimando in qualche modo l'usurpazione attraverso il legame con una riconosciuta dinastia reale, e dischiuse nuove prospettive politiche, in particolare verso l'Italia.\nGi\u00e0 nel 547 il nuovo re dovette fronteggiare forte tensioni con i vicini meridionali, i Gepidi, che tra l'altro avevano offerto ospitalit\u00e0 a un rampollo degli spodestati Letingi, Ildechi. Nel 549 lo scontro fu scongiurato, ma nel 551 si arriv\u00f2 a una battaglia sanguinosa, nella quale i Longobardi godettero dall'appoggio di sia pur modesti distaccamenti turingi e bizantini. Sul campo si distinse il figlio di Audoino, Alboino, che uccise il figlio del re dei Gepidi.\nL'anno successivo (552) Audoino ricambi\u00f2 il sostegno ricevuto da Giustiniano contribuendo in forze alla riconquista bizantina dell'Italia, inviando 5.500 soldati alla decisiva battaglia di Narsete contro Totila in Umbria. Nel 553 contingenti longobardi combatterono con i Bizantini anche contro i Persiani.\nA partire da quel momento, Audoino diede per\u00f2 il via a un nuovo giro di valzer nelle alleanze, riavvicinandosi ai Franchi e prendendo le distanze dai bizantini di Giustiniano, che riconquistando l'Italia aveva frustrato le speranze di Audoino e che inoltre seguiva una politica di equilibrio tra Longobardi e Gepidi in Pannonia. Nel 555 Audoino spos\u00f2 suo figlio Alboino a Clodosvinta, figlia del re dei Franchi Clotario I. Audoino mor\u00ec pochi anni dopo, intorno al 560."}
{"id": "745777", "revid": "120269", "url": "https://it.wikipedia.org/wiki?curid=745777", "title": "Aleyan-Baal", "text": ""}
{"id": "745778", "revid": "767487", "url": "https://it.wikipedia.org/wiki?curid=745778", "title": "Connessione (diritto)", "text": "La connessione, nel diritto processuale italiano, \u00e8 un criterio di determinazione della competenza che deroga quelli per materia e territorio, qualora siano presenti elementi di collegamento fra due processi o procedimenti diversi.\nOpera sia nel diritto processuale civile - ove si distingue in connessione oggettiva e connessione soggettiva - sia in quello penale.\nDiritto processuale civile.\nNel diritto processuale civile la connessione \u00e8 disciplinata dall'art.40 cpc e pu\u00f2 dipendere dalla comunanza fra due cause di elementi soggettivi ma anche da almeno uno di quelli oggettivi (stesso petitum o causa petendi).\nLa connessione si pu\u00f2 avere per identit\u00e0 di uno o due degli elementi utili all'individuazione del diritto dedotto in giudizio (parti\\ causa petendi\\ petitum), per un rapporto di pregiudizialit\u00e0 tecnica (pregiudizialit\u00e0 dipendenza), per identit\u00e0 di fatto o identit\u00e0 di questione di diritto.\nNel primo caso si ha \"connessione soggettiva\", dove necessariamente pi\u00f9 cause hanno in comune entrambi i soggetti (uno solo non comporterebbe, com'\u00e8 ovvio, alcuna connessione) e soprattutto che li veda nella stessa posizione di attore e convenuto. In questo caso l'opportunit\u00e0 si ravvisa con la presenza davanti a un medesimo giudice per varie controversie, con un cumulo oggettivo conseguente a connessione soggettiva: le azioni, cio\u00e8, sono varie ma soggetti e giudice i medesimi (eventualit\u00e0 disciplinata dall'art.104 ): contro la stessa parte possono proporsi nel medesimo processo pi\u00f9 domande anche non altrimenti connesse, purch\u00e9 sia osservata l'art. 10 2\u00b0 comma ). Si pu\u00f2 fare l'esempio del vicino che cita in giudizio il suo confinante per chiedere sia la restituzione della falciatrice prestatagli, sia il ripristino dei luoghi per l'albero piantato a distanza non legale. Come si pu\u00f2 ben vedere le due domande giudiziali sono connesse esclusivamente perch\u00e9 vi sono le stesse parti e non di certo per altri motivi. In questo caso il vantaggio per l'ordinamento \u00e8 che la fase introduttiva \u00e8 unica ma la fase di istruzione e decisione \u00e8 diversa e per questo vi \u00e8 l'art 104c.p.c. che consente al giudice lo scioglimento del simultaneus processus quando la trattazione congiunta renda gravosa o dispendiosa la decisione\nNel secondo caso, al contrario si ha una \"connessione oggettiva\", che d\u00e0 luogo ovviamente a cumulo soggettivo: possono, quindi, riunirsi nella stessa causa pi\u00f9 attori o pi\u00f9 convenuti, in quel che viene chiamato litisconsorzio facoltativo (art.103 ). La connessione pu\u00f2 aversi per identit\u00e0 di questione di diritto o di fatto ma anche per incompatibilit\u00e0 cos\u00ec come per pregiudizilaiit\u00e0 dipendenza che si distingue dalla pregiudizialit\u00e0 tecnica che appartiene al fenomeno della continenza.\nDiritto processuale penale.\nLa connessione per la materia penale, una volta disciplinata dall'art. 45 c.p.p. poi abrogato, \u00e8 oggi prevista dall'art.12 gi\u00e0 modificato due volte nel 1991 e 2001.\nSi ha connessione:\nIn caso di procedimenti divisi fra giudici speciali e giudici ordinari o la Corte Costituzionale, giudica quest'ultima.\nSe invece i procedimenti sono uno del tribunale ordinario e l'altro di quello militare, la connessione opera SOLO quando il reato comune \u00e8 pi\u00f9 grave di quello militare, e la competenza spetta al giudice ordinario. Nell'ambito della materia decide il giudice superiore o collegiale. Nell'ambito del territorio, decide il giudice del reato pi\u00f9 grave, se di uguale gravit\u00e0 quello del primo reato, mentre se si verifica la morte di una persona passa tutto al giudice del luogo del decesso."}
{"id": "745783", "revid": "486946", "url": "https://it.wikipedia.org/wiki?curid=745783", "title": "F\u00e4rjestad", "text": ""}
{"id": "745784", "revid": "290098", "url": "https://it.wikipedia.org/wiki?curid=745784", "title": "Storia dell'Uganda", "text": "La storia dell'Uganda comprende la storia dell'attuale stato dell'Uganda e dei regni che lo hanno preceduto.\nI regni dei Bantu e dei Bahima, a causa della mancanza di documentazione scritta, si considerano spesso appartenenti alla preistoria, la tramandazione scritta della storia inizia infatti intorno al XIX secolo, epoca a cui risalgono i regni di Buganda e Bunyoro.\nNel 1896 l'Uganda diviene un protettorato britannico e lo rimane fino al 1962, anno dell'indipendenza. I decenni successivi sono caratterizzati dalle dittature di Milton Obote (dal 1962 al 1971 e dal 1980 al 1985) e di Idi Amin (dal 1971 al 1979) e in seguito dalla, pi\u00f9 moderata, presidenza di Yoweri Museveni (dal 1986).\nStoria precoloniale.\nPreistoria.\nNumerosi ritrovamenti fossili nelle diverse regioni della East African Rift System fanno presumere che processi essenziali dell'evoluzione umana abbiano avuto luogo in queste regioni. Gli antropologi si riferiscono spesso all'area comprendente l'Uganda e i paesi confinanti definendola \"culla dell'umanit\u00e0\".\nNel remoto passato l'Uganda era coperta da fitte foreste equatoriali abitate da trib\u00f9 pigmee di cacciatori e raccoglitori che circa 2000 anni furono scacciate dall'arrivo dapprima di popolazioni di allevatori di lingua cuscitica provenienti da nord e in seguito da popolazioni di agricoltori Bantu. Intorno all'anno 100 vi fu una nuova immigrazione di popolazioni di allevatori nell'ovest dell'Uganda.\nSi svilupparono delle societ\u00e0 nelle quali l'elemento principale era la trib\u00f9. Dopo il IX secolo vi fu un processo di integrazione fra le popolazioni di coltivatori Bantu e quelle di allevatori Bahima.\nL'epoca dei regni.\nA partire dal X/XI secolo la dinastia Batembuzi costitu\u00ec il regno di Kitara con capoluogo a Bigo Bya Mugenyi. Ai Batembuzi seguirono i Bachwezi giunti nel XIV secolo e ai quali si deve l'introduzione nella regione di alcune novit\u00e0, la coltura del caff\u00e8, la lavorazione del ferro e la diffusione dei bovini della specie Ankole. Il regno di Kitara conobbe il suo massimo splendore tra il XIV e il XV secolo; in seguito declin\u00f2 gradualmente fino a lasciare spazio al regno di Bunyoro, chiamato talvolta anche Bunyoro-Kitara.\nFondato nel XV secolo nella parte occidentale dell'Uganda (nell'area del Lago Alberto) da popolazioni di allevatori nilotiche, il regno di Bunyoro divenne il primo dei cinque grandi regni dell'Uganda. Il sovrano, che non aveva una residenza fissa, era detto Omukama. L'amministrazione del territorio avveniva tramite i capitrib\u00f9. \nA partire dal XVII secolo crebbe progressivamente l'influenza del vicino regno di Buganda. Nel XVIII secolo questo prese il sopravvento sul regno di Bunyoro e divenne il principale regno della regione.\nI sovrani di Buganda, chiamati \"Kabaka,\" rafforzarono il loro regno tramite saccheggi e con la vendita dell'avorio ai commercianti arabi insediatisi sulle coste dell'attuale Kenya. Di minore influenza erano i regni di Ankole nella parte sud-occidentale del paese, di Busoga a sud-est e quello di Toro situato tra Ankole e Bunyoro, di cui era inizialmente una provincia e da cui si rese indipendente nel 1822.\nNel meno fertile settentrione del paese, in cui si erano insediate popolazioni nilotiche, la struttura sociale era composta da molteplici trib\u00f9 spesso nomadi, senza organizzazioni pi\u00f9 complesse che le raggruppassero. Nel regno di Buganda la propriet\u00e0 terriera era accentrata nelle mani del sovrano (\"Kabaka\"); alla guida delle singole \"Saza\" (distretti) erano posti dei capitrib\u00f9 responsabili del mantenimento dell'ordine, delle riscossioni fiscali, dell'amministrazione della giustizia e della suddivisione dei terreni ai contadini. I capi facevano parte dell'aristocrazia (\"Bakungu\") e potevano delegare alcuni compiti a membri dell'aristocrazia minore (\"Batongole\").\nI ruoli non erano ereditari e venivano riassegnati dal Kabaka, assistito dal \"Lukiko\", un consiglio composto da aristocratici che, pur non avendo potere decisionale, rivestiva un importante ruolo consultivo. Il Kabaka era anche il comandante dell'esercito e della flotta, composta da diverse centinaia di imbarcazioni da guerra.\nEpoca coloniale.\nL'arrivo degli europei.\nIntorno al 1840 si intensificarono i traffici commerciali con gli arabi che erano alla costante ricerca di avorio e di schiavi. Anche i regni minori come quello di Kitara (che aveva riconquistato l'autonomia dal Bunyoro) e quello di Karagwe nell'est del paese avevano relazioni commerciali con gli arabi. In alcune regioni, a quest'epoca, si era diffuso l'islam.\nAll'epoca del Kabaka Mutesa I, al potere dal 1856, l'Uganda raggiunse il massimo splendore. In quel periodo si ebbero i primi contatti con esploratori europei: nel 1862 il kabaka incontr\u00f2 John Hanning Speke e James Augustus Grant, entrambi alla ricerca delle sorgenti del Nilo; nel 1875 arriv\u00f2 Henry Morton Stanley. Tra il 1860 e il 1870 inizi\u00f2 l'espansione dei Chediv\u00e8 d'Egitto che, guidati da Isma'il Pasha ed Emin Pasha, tentarono di raggiungere il nord dell'Uganda e inviarono nel paese Samuel White Baker, governatore della provincia equatoriale. Baker tent\u00f2 di annettere il regno di Bunyoro ma fu sconfitto dall'Omukama Kabalega e costretto al ritiro. Da quel momento i rapporti fra Inghilterra e Bunyoro rimasero improntati su una reciproca diffidenza.\nCristianesimo e islam.\nNel 1877 giunsero nel Buganda i primi missionari anglicani (\"Church Missionary Society\"), seguiti a distanza di due anni da quelli cattolici (Padri bianchi). I missionari arrivarono in seguito ad una lettera di Stanley pubblicata sul \"Daily Telegraph\" nel 1875. \nStanley era giunto nell'area in un momento in cui il Kabaka Mutesa I stava cercando mezzi per affrontare la progressiva penetrazione dell'Islam proveniente da nord e da est. Nei decenni precedenti era infatti aumentata la diffusione dell'Islam introdotto dagli arabi durante il regno del Kabaka Ssuna II (1836-1856). Mutesa I, nonostante fosse in buoni rapporti con gli arabi e osservasse alcuni riti islamici, non era completamente convertito. Il sovrano fu impressionato dalle risposte offerte da Stanley alle sue domande in materia religiosa e contava sull'aiuto degli europei per contrastare l'antica rivalit\u00e0 con il regno di Bunyoro. Stanley approfitt\u00f2 quindi dell'arrivo di Ernest Linant de Bellefonds, inviato dal generale Gordon, governatore generale del Sudan orientale, per verificare se l'Uganda fosse un territorio appetibile per un'annessione. Stanley consegn\u00f2 a Bellefonds la sua lettera per il \"Daily Telegraph.\" Sfortunatamente Bellefonds venne ucciso nei pressi di Gondokoro durante il suo viaggio di ritorno verso Karthoum; i suoi resti furono ritrovati solo tempo dopo e la lettera giunse infine a destinazione con notevole ritardo. \nL'arrivo dei missionari protestanti (giugno 1877) e successivamente di quelli cattolici (febbraio 1879) cre\u00f2 un certo disorientamento nella popolazione del Buganda. La competizione fra le due fazioni di missionari rifletteva di fatto la rivalit\u00e0 fra Francia e Inghilterra, entrambe volte ad ampliare la loro influenza in Africa. Il sospettoso Mutesa I inizialmente confin\u00f2 i missionari nella capitale e a corte, dove iniziarono la loro opera di conversione e contestualmente iniziarono i contrasti ai quali Mutesa I assisteva attendendo invano che, oltre al verbo, venissero distribuite le tanto attese armi e munizioni.\nDi questa situazione si avantaggiarono gli arabi che proseguirono l'opera di propagazione dell'Islam screditando, agli occhi di Mutesa I, le fazioni cristiane. I leader religiosi locali acquistarono potere e il sovrano perse la fiducia nell'opera dei missionari. Alla sua morte (1884) sal\u00ec al trono Mwanga II. Nello stesso periodo (1884/1885) a Berlino, la Conferenza sul Congo, riconobbe le rivendicazioni britanniche sull'Uganda.\nProtettorato britannico.\nIn Uganda la crescente messa in discussione del potere del Kabaka, sia da parte dei leader locali sia da parte delle rivendicazioni di maggiore \"democraticit\u00e0\" e minore autoritarismo portarono il nuovo sovrano a prendere alcune misure drastiche: imprigionamento e assassinio di un vescovo (James Hannington) e svariate esecuzioni di missionari e di convertiti. Nel 1888 Mwanga II fu deposto con l'aiuto congiunto di cristiani e musulmani, questi ultimi, pochi mesi dopo, scacciarono i cristiani da Kampala. Il sovrano in carica, Kiweewa, al rifiuto di farsi circoncidere venne deposto e al suo posto sal\u00ec al trono il fratello Kalema. I cattolici ripiegarono a sud, nell'attuale citt\u00e0 di Masaka mentre i protestanti si arroccarono a nord.\nVi furono alcuni vani tentativi di rovesciare il regime islamico, i cattolici furono raggiunti dal deposto Mwanga, un nuovo (ottobre 1889) tentativo congiunto cattolico-protestante di reinstarurare il sovrano riport\u00f2 sul trono Mwanga II ma i musulmani, sfruttando la rivalit\u00e0 fra i regni, si allearono con il Bunyoro e un mese dopo rovesciarono nuovamente Mwanga II, reinsediarono Kalema e costrinsero i cristiani e Mwanga II all'esilio sull'isola di Bulingugwe nel lago Vittoria.\nNello stesso periodo si trovava nella regione Carl Peters, inviato dell'Impero tedesco che ebbe dei colloqui e delle negoziazioni con Mwanga II, non riusc\u00ec tuttavia a raggiungere la firma di un trattato (e al suo inviato), d'altronde il 1\u00ba luglio 1890 il trattato di Helgoland-Zanzibar sanc\u00ec un'ulteriore spartizione dei territori della regione, da una parte venne creata l'Africa Orientale Tedesca (attuali Tanzania, Ruanda e Burundi) dall'altra Uganda e Kenya furono assegnati in modo definitivo alla sfera d'influenza britannica.\nNel 1890, dopo aver firmato un trattato con Frederick Lugard in cui accettava la protezione della \"Imperial British East Africa Company\" (IBEAC), Mwanga II torn\u00f2 sul trono, non pi\u00f9 come sovrano potente e incontrastato ma ormai in bal\u00eca delle rivalit\u00e0 religiose ma soprattutto politiche degli stranieri presenti nel paese. Nel regno si crearono due fazioni: i \"Wafaransa\" (i convertiti al cattolicesimo) e i \"Wangereza\" (convertiti al protestantesimo), gli indigeni non si resero conto di essere strumenti in mano alle lotte imperialiste fra le potenze coloniali. Nel 1892 scoppi\u00f2 un nuovo conflitto fra i francesi (cattolici) e i sostenitori degli inglesi. I francesi furono battuti per via dell'intervento armato di Lugard.\nNel 1893 giunse in Uganda l'inviato britannico Sir Gerald Portal che stabil\u00ec la sua sede a Entebbe (che divenne poi capitale del paese) e nel 1894 dichiar\u00f2 il Buganda protettorato britannico firmando con il sovrano Mwanga II un nuovo trattato che trasferiva di fatto l'amministrazione del paese all'Inghilterra. Tramite questo nuovo trattato Mwanga II si impegnava a offrire a Portal supporto militare per la progettata sottomissione dei regni di Toro, Ankole, Busoga e Bunyoro. I britannici sconfissero il Bunyoro e il Toro e occuparono i territori degli Acholi nel settentrione del paese, Busoga e Ankole firmarono invece dei trattati che riconoscevano la sovranit\u00e0 britannica sui loro regni.\nDel 1896 \u00e8 la proclamazione del protettorato britannico sull'intero paese (fatta da Henry Edward Colville). Nel 1897 Mwanga II abbandon\u00f2 il trono, si alle\u00f2 con Kabalega, sovrano del Bunyoro e insieme guidarono una rivolta contro i britannici, furono battuti nell'aprile del 1900 e inviati entrambi in esilio sulle Seychelles. Nel frattempo Lugard insedi\u00f2 sul trono del Buganda il figlio di Mwanga II, Daudi Chwa II che aveva solo un anno, la guida del paese fu affidata a tre reggenti nominati dai britannici.\nNel 1900 viene firmato il cosiddetto \"Buganda Agreement\" in cui viene stabilita l'annessione al Buganda di parte del Bunyoro e viene formalizzata la spartizione del territorio fra gli aristocratici del regno, la propriet\u00e0 dei terreni del Buganda fu spartita tra il kabaka e i capitrib\u00f9 (per un totale di circa 3700 membri della nobilt\u00e0), nel contempo venne istituito un sistema di imposizione fiscale che nel tempo sovvert\u00ec completamente le strutture sociali esistenti fino a quel momento nella regione. Dello stesso anno \u00e8 l'accordo con il regno di Toro (\"Toro Agreement\"), del 1901l'Ankole Agreement e nel 1933 si giunse anche al \"Bunyoro Agreement\"\nAmministrazione britannica.\nNel 1902 una parte dell'Uganda orientale fu annessa al Kenya in modo da mantenere sotto il controllo di un'unica amministrazione coloniale la prima parte della linea ferroviaria, iniziata nel 1896 e completata nel 1901 e che terminava a Kisumu (fondata col nome di \"Port Florence\") sulla costa orientale del lago Vittoria. Qui merci e passeggeri venivano imbarcati per raggiungere il Buganda. Il completamento della ferrovia era considerato essenziale per lo sfruttamento economico dell'area, per coprire gli elevati costi di costruzione fu incoraggiata la coltivazione dei cosiddetti \"cash crops\" ovvero colture ad alto rendimento come il caff\u00e8 ma soprattutto il cotone.\nLa sostituzione delle colture tradizionali fu incoraggiata dall'amministrazione coloniale e ben recepita dai capotrib\u00f9 che, divenuti proprietari dei terreni in seguito al \"Buganda Agreement\" potevano contare su una numerosa manodopera, la coltivazione di cotone crebbe al punto da permettere, all'epoca della prima guerra mondiale, l'autonomia economica della colonia. La popolazione dell'Uganda modific\u00f2 ben presto lo stile di vita tradizionale, nella regione sorsero numerose scuole costruite dai missionari, in rigorosa competizione fra confessioni e chiuse a studenti di confessione diversa dalla propria; a fare le spese di questo sistema furono i musulmani a cui era proibito l'accesso a scuole cattoliche e protestanti.\nL'amministrazione locale era affidata prevalentemente a funzionari dell'etnia dei Buganda che, incaricati di riscuotere le tasse, imposero la lingua Luganda e i loro usi. Essi furono ben presto malvisti dalle altre etnie; in particolare in Bunyoro, il tradizionale regno avversario del Buganda, non mancarono tensioni che portarono ad una rivolta nel 1907. La divisione della popolazione creata sia tramite il sistema educativo che tramite il sistema di amministrazione locale annull\u00f2 le comuni radici tribali creando fra i diversi gruppi confessionali ed etnici tensioni che in seguito si manifestarono sia con la creazione di partiti corrispondenti ai diversi gruppi venutisi a formare sia con la mancanza di una \"coscienza nazionale\" comune.\nEpoca postcoloniale.\nIndipendenza.\nNegli anni cinquanta inizi\u00f2 un processo di democratizzazione del paese che port\u00f2 alla nascita di partiti politici e di un parlamento locale. Il 9 ottobre del 1962 il Regno Unito concesse l'indipendenza all'Uganda. Al momento della nascita della nuova nazione, la costituzione prevedeva un sistema semi-federale, che concedeva sufficiente spazio alle \u00e9lite politiche tradizionali. Il delicato equilibrio tra il re del Buganda, primo Presidente del paese, e il suo primo ministro Milton Obote, un membro dell'etnia lango del nord, dur\u00f2 poco; gi\u00e0 nel 1966 Obote prese d'assalto con l'esercito il palazzo presidenziale.\nIdi Amin Dada.\nIdi Amin Dada, capo di stato maggiore dell'esercito di Obote, originario della regione del West Nile, dopo aver assicurato la sua posizione all'interno delle forze armate, le utilizz\u00f2 nel 1971 per destituire Obote stesso. Amin govern\u00f2 con l'esercito per il decennio successivo.\nIl dittatore temeva il predominio degli acholi e dei lango nell'esercito e ne inizi\u00f2 la persecuzione, con uccisioni in massa. Ordino inoltre l'espulsione degli asiatici dall'Uganda, ed espropri\u00f2 e nazionalizz\u00f2 piantagioni e altre attivit\u00e0 commerciali ancora in mano a cittadini britannici. In questo periodo crebbe anche la tensione fra l'Uganda e la Tanzania (che aveva accolto Obote e altri profughi ugandesi), che sfoci\u00f2 alla fine degli anni settanta nella guerra ugandese-tanzaniana.\nIl dopo-Amin.\nI tanzaniani, sostenuti anche dai ribelli dell'UNLA (\"Uganda National Liberation Army\", \"Esercito di liberazione nazionale dell'Uganda\") presero nel 1979 la capitale Kampala, deponendo Amin. Dopo alcuni mandati presidenziali di breve durata, nel 1980 torn\u00f2 al potere Milton Obote, che apr\u00ec una stagione di vendette contro i sostenitori di Amin. All'inizio degli anni 1980 Yoweri Kaguta Museveni fond\u00f2 un nuovo movimento antigovernativo, il NRA (\"National Resistance Army\", \"Esercito di resistenza nazionale\") con base nella regione di Luwero (a nord di Kampala).\nDiede quindi inizio a un periodo di guerriglia (noto anche come Ugandan Bush War, \"guerra dei boschi dell'Uganda\"), a cui Obote rispose con uccisioni di massa: durante l'\"Operazione Bonanza\" (1983) la Croce Rossa denunci\u00f2 l'uccisione di circa 300.000 persone. Nel gennaio 1985 Obote fu nuovamente destituito dal generale acholi Tito Okello (uno dei leader dell'UNLA), che inizialmente acconsent\u00ec a negoziare la pace con il NRA di Museveni. I negoziati durarono poco e nel gennaio 1986 l'NRA prese Kampala. Le forze dell'UNLA retrocedettero rifugiandosi nel Sudan e nell'Uganda del nord, per riorganizzarsi come UPDA (\"Uganda People's Democratic Army\", \"Esercito democratico del popolo dell'Uganda\").\nAlla situazione caotica del paese contribu\u00ec la nascita di un terzo movimento, l'HSM (\"Holy Spirit Mobile Force\", \"Forza mobile dello Spirito Santo\") di Alice Auma \"Lakwena\", detta \"la strega del nord\", che si diceva messaggera di Dio e affermava di avere poteri sovrannaturali. Sconfitta nel 1987, Lakwena ripar\u00f2 in Kenya. Musuveni esercit\u00f2 una repressione ferrea nei confronti dell'UPDA e dell'HSM. Il 3 giugno 1988 il comandante dell'NRA, il maggiore Salim Saleh, firm\u00f2 un accordo di pace con i comandanti dell'UPDA, offrendo un'amnistia a tutti i ribelli che avessero accettato la smobilitazione.\nLa maggior parte dei combattenti accett\u00f2 l'amnistia e l'UPDA cess\u00f2 di esistere. Verso la fine del 1987 Joseph Kony, un presunto cugino di Lakwena, che ugualmente si dichiarava dotato di poteri soprannaturali, fond\u00f2 il proprio movimento, chiamato inizialmente \"Lord's Salvation Army\" (\"Esercito di liberazione del Signore\"), poi \"United Salvation Christian Army\" (\"Esercito cristiano di salvezza unito\") e infine, dal 1994, LRA o \"Lord's Resistance Army\" (\"Esercito di Resistenza del Signore\"), con l'obiettivo di prendere il potere e governare secondo i dieci comandamenti (introducendo anche alcuni elementi dell'islam).\nGli attacchi dell'LRA, sostenuto dal Sudan, si diressero anche contro le popolazioni civili, specialmente della stessa etnia di Kony, gli acholi; l'esercito ribelle perse perci\u00f2 rapidamente l'appoggio popolare di cui aveva goduto l'HSM e fu costretto a procedere mediante arruolamenti forzati e rapimento di bambini. Dalle testimonianze di giovani fuggiti dall'LRA si parla di numerose atrocit\u00e0, stupri, uccisioni e mutilazioni compiute verso i bambini sequestrati e verso i villaggi attaccati.\nTempi recenti.\nNel 1995 venne approvata una nuova Costituzione, che rinvi\u00f2 al 2001 il passaggio al multipartitismo, effettivamente avvenuto solo grazie ad una consultazione referendaria nel 2005. Il presidente Yoweri Kaguta Museveni venne rieletto nel 1996 e nel 2001, ma nelle province settentrionali continua la guerriglia dell'LRA, appoggiata dal Sudan. Grazie ai nuovi armamenti l'LRA ha esteso la propria sfera di azione creando gravi problemi umanitari.\nNel 1996 l'Uganda oper\u00f2 sostenne fortemente Laurent-D\u00e9sir\u00e9 Kabila nella prima guerra del Congo, e fu a favore della destituzione del dittatore Mobutu. Dal 1998 al 2003 l'Uganda intervenne nella seconda guerra nell'ex Zaire, dando appoggio ai gruppi ribelli del paese, stavolta contro Kabila. Negli anni novanta sono stati molti gli scontri con i paesi vicini, anche con il Sudan, che \u00e8 colpevole di supportare i combattenti dell'LRA. Proprio per questo, il paese ha in passato interrotto le relazioni diplomatiche con il suo vicino. Nel 1999 i presidenti di Kenya, Uganda e Tanzania si sono incontrati per fondare una comunit\u00e0 economica dell'Africa dell'Est.\nNelle elezioni presidenziali del febbraio 2006 Museveni \u00e8 stato confermato per la terza volta nella carica, cosa permessagli in seguito ad una riforma costituzionale del 2005. Queste sono state le prime elezioni aperte a pi\u00f9 partiti, da 26 anni. L'opposizione, guidata da Kizza Besigye (in passato imprigionato e poi scarcerato per ordine di Museveni) non ha ottenuto la vittoria ed ha sollevato numerose proteste per irregolarit\u00e0 nel voto.\nMolti sono stati i progressi in campo economico e del rispetto dei diritti umani dal 1986, ma ancora gravi sono i problemi dell'Uganda, su diversi fronti. L'economia resta in condizioni generalmente precarie e il sistema dei servizi, dall'istruzione alla sanit\u00e0, presenta problematiche di non facile risoluzione. Ormai Museveni \u00e8 in carica da molti anni, e bench\u00e9 non ci siano svolte politiche in vista non mancano i dubbi sul futuro."}
{"id": "745785", "revid": "1873140", "url": "https://it.wikipedia.org/wiki?curid=745785", "title": "Associazione festival italiani di cinema", "text": "L'Associazione festival italiani di cinema, in acronimo AFIC \u00e8 un'associazione fondata nel 2004 che raggruppa oltre sessanta festival cinematografici italiani.\nL'associazione, presieduta da Alberto Barbera, fornisce coordinamento e supporto ai festival ispirandosi ai principi di mutualit\u00e0 e solidariet\u00e0 che gi\u00e0 ispirano il Coordinamento europeo dei festival cinematografici (Coordination europ\u00e9enne des Festivals de Cin\u00e9ma), il principale organo di coordinamento delle manifestazioni cinematografiche europee. L'AFIC rappresenta la principale organizzazione atta a rappresentare i festival cinematografici italiani nei confronti del Ministero dei Beni Culturali e di numerose amministrazioni locali. L'adesione all'AFIC \u00e8 soggetta al rispetto di alcune norme che attestino la qualit\u00e0 della manifestazione cinematografica.\nHanno aderito all'AFIC alcune tra le pi\u00f9 importanti manifestazioni cinematografiche italiane, di stampo generalista come il Torino Film Festival e la Mostra di Pesaro, o rivolte al genere documentaristico come il Festival dei Popoli e il Festival del Documentario d'Abruzzo.\nNon aderiscono invece la Mostra Internazionale d'Arte Cinematografica della Biennale di Venezia, la Festa del Cinema di Roma e il Festival di Taormina."}
{"id": "745788", "revid": "1543377", "url": "https://it.wikipedia.org/wiki?curid=745788", "title": "La caduta di Hyperion", "text": "La caduta di Hyperion \u00e8 un romanzo di fantascienza scritto nel 1990 dall'autore statunitense Dan Simmons. \u00c8 il seguito di \"Hyperion\" e costituisce il secondo capitolo della serie dei \"Canti di Hyperion\" (seguito da \"Endymion\").\nIl romanzo non \u00e8 strutturato a storie separate come il precedente ma \u00e8 narrato dalla prospettiva del \"cibrido\" (un corpo umano biologico controllato da un'intelligenza artificiale creata dal TecnoNucleo ma da questo separata) di John Keats (poeta a cui il libro \u00e8 dedicato).\nTrama.\nIl romanzo inizia dove si conclude il precedente capitolo. I pellegrini sono arrivati alle \"tombe del tempo\" per confrontarsi con lo Shrike, mentre nello spazio del pianeta Hyperion (che ospita le tombe) \u00e8 in corso un duro confronto tra i rinnegati Ouster e le forze dell'Egemonia.\nCon l'evolversi della vicenda si assiste a un pesante coinvolgimento nella storia delle Intelligenze Artificiali del TecnoNucleo, responsabili del funzionamento della rete dei teleporter che consentono di muoversi istantaneamente tra i mondi della rete, colonizzati dall'uomo. Le motivazioni, le relazioni con gli esseri umani ed i veri obiettivi delle IA diventano sempre pi\u00f9 inquietanti nel dipanarsi della storia.\nIn particolare si scopre come esistano tre fazioni in conflitto all'interno del TecnoNucleo, gli Stabili (che vogliono preservare una simbiosi tra macchine e uomini), i Volatili (che pretendono l'estinzione della razza umana) ed i Finali (posti in una posizione intermedia tra le due fazioni). Tutte le IA perseguono comunque un fine comune: arrivare alla creazione di Dio da loro definito come l'Intelligenza Finale (IF). Il cibrido di John Keats (essere umano biologico prodotto dalle IA e combinato ad'una intelligenza artificiale basata sulla personalit\u00e0 recuperata del vero poeta inglese), rappresenta un inviato della fazione favorevole agli esseri umani. \nCon il procedere della vicenda gli intrecci diventano sempre pi\u00f9 complessi ed il cibrido Keats riesce, dopo un viaggio nella matrice del TecnoNucleo verso Ummon, il suo creatore, a scoprire che il conflitto tra le fazioni del TecnoNucleo deriva dalla futura guerra che nascer\u00e0 tra l'Intelligenza Finale ed il Dio che nascer\u00e0 dalla coscienza degli esseri umani. Oltre a questo il cibrido capisce anche dove risiede fisicamente il Nucleo stesso: le IA \"vivono\" all'interno della rete dei teleporter che collega i mondi dell'egemonia e sfruttano parassiticamente a scopo computazionale le reti neurali dei miliardi di viaggiatori della rete nell'istante in cui questi passano da un teleporter all'altro. Questa scoperta porta Meina Gladstone, Primo Funzionario Esecutivo del Senato dell'Egemonia dell'Uomo, a capire che la causa di distruzione della Terra fu indotta dal TecnoNucleo al fine di costringere gli esseri umani ad espandersi nei mondi terrestri ed extraterrestri in modo da dover obbligatoriamente utilizzare i teleporter e fornire alle IA la potenza computazionale necessaria per creare la loro Intelligenza Finale. Di fronte a questa scoperta il primo funzionario viene costretta ad una scelta molto dolorosa. Ella deve infatti ordinare di distruggere la Rete Teleporter su cui la stessa Egemonia si fonda e condannare all'isolamento centinaia di mondi e alla morte miliardi di persone (le conseguenze di tale gesto si vedranno in Endymion). La caduta di Hyperion sancisce la fine dell'Egemonia dell'Uomo.\nContemporaneamente a ci\u00f2 si assiste allo sviluppo della vicenda dei pellegrini la cui missione sembra oramai legata alla salvezza dell'intera razza umana ma chiaramente legata anche agli interessi della chiesa della redenzione finale e in qualche modo anche agli interessi del TecnoNucleo i cui legami con il culto Shrike cominciano a delinearsi. L'avventura dei pellegrini \u00e8 connessa all'avvento di una figura messianica che sar\u00e0 la chiave della lotta futura tra l'Intelligenza Finale del tecnonucleo ed il Dio umano. Le tematiche e i dubbi irrisolti verranno ripresi e risolti nei due seguenti volumi della serie: \"Endymion\" ed \"Il risveglio di Endymion\"."}
{"id": "745789", "revid": "767487", "url": "https://it.wikipedia.org/wiki?curid=745789", "title": "Jeu de Robin et Marion", "text": "Il Jeu de Robin et Marion \u00e8 reputato il pi\u00f9 antico testo teatrale profano francese con musica, ed \u00e8 l'opera pi\u00f9 famosa di Adam de la Halle. \nLa storia \u00e8 una drammatizzazione di un genere tradizionale di canzone francese medievale, la \"pastourelle\". Tipicamente, questo genere racconta di un incontro tra un cavaliere e una pastorella, spesso di nome Marion. La versione di Adam de la Halle della storia pone maggior enfasi sulle attivit\u00e0 di Marion, del suo amante Robin e dei loro amici dopo che lei resiste alle proposte del cavaliere.\n\u00c8 composto da dialoghi inframmezzati da canzoni popolari contemporanee. Le melodie di queste ultime hanno i caratteri della musica folkloristica, e sono pi\u00f9 spontanee e melodiche rispetto alle pi\u00f9 elaborate canzoni e mottetti di Adam de la Halle. \nUn adattamento, ad opera di Julien Tiersot e realizzato da una compagnia della Paris Opera Comique, venne messo in scena ad Arras nel 1896 durante un festival dedicato a Adam de la Halle."}
{"id": "745795", "revid": "1543377", "url": "https://it.wikipedia.org/wiki?curid=745795", "title": "Cate Archer", "text": "Catherine Ann Archer, pi\u00f9 conosciuta come Cate Archer, \u00e8 il personaggio protagonista della serie di videogiochi .\nNell'universo del videogioco \u00e8 una agente della UNITY, l'organizzazione antiterroristica britannica. Nata nel marzo del 1942, nel videogioco ha 25 anni.\nStoria.\nInizi.\nPrima di far parte dell'UNITY, Cate aveva intrapreso la carriera di ladra a causa dell'infanzia difficile e dei genitori morti prematuramente.\nVenne notata dall'agente Bruno Lawrie, quando Cate fugg\u00ec con il suo orologio. L'orologio era in realt\u00e0 un dispositivo di tracciamento, che aveva permesso a Bruno di anticiparla e di farsi trovare nel suo appartamento. Ammirando il suo talento e la sua noncuranza del pericolo, decise di prenderla con s\u00e9 come futura agente per la UNITY.\nPrima del primo incidente con la H.A.R.M, Cate aveva svolto diverse missioni minori.\nH.A.R.M.\nTra l'11 e il 21 settembre del 1967, circa sette agenti della UNITY vengono uccisi da un assassino misterioso, che ha lasciato sempre una violetta rosa sopra il cadavere delle vittime. La situazione costringe l'organizzazione a impiegare gli unici due agenti pienamente addestrati rimasti, Cate Archer e Bruno Lawrie.\nDopo l'incidente, che sfortunatamente vide la morte di Bruno, Cate guadagn\u00f2 rispetto come agente, diventando una delle migliori della UNITY."}
{"id": "745799", "revid": "6066", "url": "https://it.wikipedia.org/wiki?curid=745799", "title": "Caesarione", "text": ""}
{"id": "745803", "revid": "2178", "url": "https://it.wikipedia.org/wiki?curid=745803", "title": "Bob Sands", "text": ""}
{"id": "745806", "revid": "533647", "url": "https://it.wikipedia.org/wiki?curid=745806", "title": "Kolouei O'Brien", "text": "\u00c8 stato anche \"Faipule\" (capovillaggio) di Fakaofo: la carica di \"Ulu o Tokelau\" viene infatti ricoperta a rotazione dai tre \"Faipule\" dei tre atolli di Tokelau, che a loro volta vengono eletti con mandato triennale."}
{"id": "745807", "revid": "114976341", "url": "https://it.wikipedia.org/wiki?curid=745807", "title": "Trionfo (gioco di carte)", "text": "Il Trionfo \u00e8 la variante emiliana del Madrasso. \u00c8 un gioco di carte tipico della provincia di Ferrara e zone limitrofe.\nSi gioca in quattro (tuttavia esiste una variante per due giocatori detta spizzichino) con un mazzo di 40 carte regionali, preferibilmente di tipo \"romagnolo\". Un'ulteriore variante per 5 giocatori viene giocata nella zona di Imola, mantenendo per\u00f2 il nome di Trionfo. Nella zona di Fanano (Modena), una leggera variante del gioco \u00e8 conosciuta con il nome di \"Pastorino\"\nOrigine e diffusione.\nSi ritiene che l'origine del trionfo sia italiana; il gioco \u00e8 tuttavia presente anche in altre aree geografiche. Tra queste: Croazia (\"trijumf\" in croato; si gioca nelle aree costiere e sulle isole; utilizzando maggiormente le carte triestine), ma per via della sua complessit\u00e0, il trionfo non ha raggiunto la medesima popolarit\u00e0 della briscola e del tressette.\nIl trionfo \u00e8 conosciuto in tutte Italia nelle sue varianti regionali: Marafone, Beccaccino, Terziglio, Calabresella. \nLe denominazione di \"trionfo\" per briscola nasce dal mazzo quattrocentesco dei tarocchi, detti allora trionfi, dove il quinto seme dei trionfi tagliava le carte dei semi ordinari. All'inizio del Cinquecento sempre in Italia, ma anche in Spagna, si svilupp\u00f2 un gioco giocato col mazzo ordinario con seme di briscola variato ad ogni smazzata. Il seme di briscola era definito \"trionfatore\" e le sue singole carte \"trionfi\". La popolarit\u00e0 del nuovo gioco cambi\u00f2 il nome del mazzo dei trionfi in mazzo dei tarocchi. Il gioco del Trionfo, detto anche Trionfino, dei Trionfetti, eccetera, conobbe molte varianti sia nel Cinquecento che nel Seicento. Trionfo divenne la parola che identificava la briscola in Italia, Spagna, Germania (\"trumpf\"), successivamente Inghilterra (\"trump\"). Il cardinale Giovan Battista De Luca, nel suo \"Del giuoco dell'Ombre\" del 1688, pagg. 23-25, ci d\u00e0 una versione dello sviluppo del gioco dei Trionfetti spagnoli e italiani in un gioco a tre, quattro e cinque giocatori che sembra l'antenato di giochi nati nell'Ottocento come il Whist e nel Novecento come il Bridge odierno.\nRegole.\nLe regole del trionfo sono del tutto simili a quelle del tressette con la sostanziale differenza che esiste un seme (la \"trionfa\", scelta dal giocatore) che prevale sugli altri.\nLa scelta della trionfa \u00e8 data, per la prima mano, al giocatore che dimostra di avere il quattro di denari; solitamente essa avviene nel seme posseduto in quantit\u00e0 maggiore oppure in casi particolarmente fortunati nel seme in cui si ha la \"cricca\" o \"trinca\" vale a dire tre, due e asso dello stesso seme. Questa particolare combinazione fa acquisire ai giocatori tre punti aggiuntivi. Chi mette la prima volta dovr\u00e0 poi fare il mazzo e sar\u00e0 chiamato a decidere la trionfa il giocatore seguente in senso antiorario.\nCome per il tressette \u00e8 sempre obbligatorio rispondere al seme giocato, con la differenza che se non si possiede il seme da rispondere, \u00e8 possibile \"tagliare\", ovvero giocare una trionfa per aggiudicarsi la \"mano\".\nLe figure in termini di punti hanno il seguente valore:\nLa carta pi\u00f9 forte \u00e8 tuttavia il 3, seguito dal 2, dall'asso e poi man mano dal re a scendere.\nVince la prima coppia che raggiunge il punteggio di 41 punti oppure, se si gioca in figure, la coppia che raggiunge 123 figure (con l'asso che vale 3 figure).\nSe si \u00e8 di mano nello scegliere la trionfa e si possiedono asso, 2 e 3 del seme della trionfa il totale punteggio di una parita non \u00e8 pi\u00f9 11 ma 14 e chi li possiede ha 3 punti di vantaggio rispetto agli altri giocatori, si chiama cricca.\nVariante imolese del Trionfo.\nGiocando in 5 le regole cambiano leggermente: oltre a dichiarare il seme della trionfa (o briscola) il giocatore di turno annuncia un'ulteriore carta (di solito il \"3\" di un altro seme). Il possessore di tale carta sar\u00e0 il suo compagno per la mano, contro i restanti 3 giocatori. Non \u00e8 consentito per\u00f2 dichiararsi \"l'amico\" (ovvero il compagno di chi ha deciso la briscola o trionfa) a meno di essere di turno; questo porta chiaramente a prestare maggiore attenzione agli scarti di ogni giocatore per cercare di capire chi sia \"Ricco\" (ovvero insieme al giocatore che ha deciso la briscola) o \"Povero\" (cio\u00e8 uno degli altri 3 giocatori). Quando la mano si esaurisce, vengono contati i punti come nel normale tressette e vince chi totalizza almeno 6 punti (equivalenti a 18 figure).\nNon essendo un gioco a coppie fisse, al contrario del tressette, \u00e8 necessario un diverso sistema di conteggio dei punti. Ogni giocatore ha quindi un punteggio personale, che viene ricalcolato al termine di ogni mano secondo regole prestabilite: chi decide la briscola mette in palio 2 \"palline\" (il valore della pallina viene deciso all'inizio della partita), mentre tutti gli altri ne rischiano 1 sola. In questo modo, al termine di ogni mano, ci sar\u00e0 sempre equilibrio tra \"palline\" vinte e perse: nel caso vincano i Ricchi, il giocatore che ha deciso la briscola e il suo compagno vinceranno un totale di 3 palline (+2 +1) mentre i 3 poveri perderanno 1 a testa (per un totale, appunto, di 3). Il gioco si conclude quando i 5 giocatori decidono di concluderlo, non essendoci punteggi da superare o limiti predefiniti.\nUn capitolo a parte meritano le chiamate \"alternative\":\nIn caso di \"cappotto\" (35 figure a 0) si raddoppiano tutti i punteggi (tranne il maso dei masi).\nPastorino.\nIl gioco deriva direttamente dal Trionfo, infatti il nome Pastorino indica come siano stati i pastori che rientravano dalla Romagna a importare il gioco nel territorio. Le regole sono fondamentalmente le stesse del Trionfo, con l'eccezione che la Trionfa \u00e8 chiamata semplicemente briscola. Alcune piccole varianti cambiano da borgata a borgata o da famiglia a famiglia, ecco alcuni esempi: alcuni permettono che se un giocatore non raggiunge 1 punto con le carte in mano si ridiano le carte, altri che dopo una presa a briscola si possano contare le briscole tra i soci cos\u00ec da determinare quante sono in mano all'avversario, mentre altri ancora vietano la parola ma permettono di mimare i bussi, gli strisci, i tiri e i voli della carta giocata. Normalmente si gioca in quattro, ma c'\u00e8 la possibilit\u00e0 di giocare in due, dando dieci carte a testa e con l'obbligo di far vedere ogni carta pescata successiva.\nUno spazio a parte meritano le chiamate, diverse da quelle del Trionfo:\nesempio: se possiedo tre e asso di denari, due di spade, zero bastoni e gioco il tre di briscola, in questo caso coppe, avendo anche il due dir\u00f2:\"nelle buone busso ancora, via di qua busso e tiro, via via da una parte volo e busso, e dall'altra striscio\"\nGergo.\nBisogna comunque ricordare che generalmente il trionfo \u00e8 anche conosciuto come il gioco dei muti e nei tornei generalmente \u00e8 vietato usare una qualunque di queste frasi, oppure l'uso \u00e8 limitato al solo \"busso\", \"striscio\" e \"volo/piombo\"."}
{"id": "745814", "revid": "6923", "url": "https://it.wikipedia.org/wiki?curid=745814", "title": "Route 66", "text": ""}
{"id": "745818", "revid": "116347400", "url": "https://it.wikipedia.org/wiki?curid=745818", "title": "Waimanu", "text": "Il waimanu \u00e8 un genere estinto di pinguini preistorici, i cui resti fossili risalgono a poco dopo la grande estinzione del Cretaceo. Ci\u00f2 ha supportato l'ipotesi che gli uccelli Sphenisciformes siano apparsi prima dell'estinzione dei dinosauri e non dopo come si \u00e8 sempre creduto.\nAnche se molto arcaico, come tutti gli sfenisciformi il Waimanu era inetto al volo, anche se le sue ali non avevano ancora l'estrema specializzazione a livello osseo che presentano le ali dei pinguini odierni; si pensa che il Waimanu somigliasse piuttosto ad un'odierna strolaga incapace di volare.\nI resti fossili di quest'uccello sono stati scoperti a Canterbury, in Nuova Zelanda, nei pressi del fiume Waipara; il nome scientifico, \"Waimanu\", \u00e8 in lingua m\u0101ori e vuol dire \"uccello acquatico\". Se ne conoscono due specie: \"Waimanu manneringi\", vissuto all'inizio del Paleocene, e \"Waimanu tuatahi\", vissuto alla fine della stessa era."}
{"id": "745821", "revid": "712828", "url": "https://it.wikipedia.org/wiki?curid=745821", "title": "Paulus Atreides", "text": "Paulus Atreides \u00e8 un personaggio di finzione del \"Ciclo di Dune\", creato da Brian Herbert e Kevin J. Anderson.\nBiografia del personaggio.\nPaulus Atreides nasce su Caladan, da \"Kearn Atreides\" Duca feudale del pianeta.\nRiceve l'educazione tipica della sua Casa, grazie alla quale acquisisce salde basi nell'arte del governo e in campo militare.\n\u00c8 un uomo idealista, pragmatico, ostinato ed emotivo, sebbene in molte circostanze ceda volontariamente di fronte alla ragion di Stato in quanto erede di una Grande Casa del Landsraad.\nQuando diventa Duca di Caladan, da giovane uomo, acquista un Mentat che, presto, diventer\u00e0 il pilastro del suo potere feudale: Thufir Hawat.\nSuccessivamente, conduce grandi armate sui pianeti pi\u00f9 remoti dell'Impero feudale, gli stessi su cui sono scoppiate grandi ribellioni contro la corona di Elrood IX, centenario sovrano di Casa Corrino. Suo compagno in questo grande compito \u00e8 Dominic Vernius, che in breve diventa suo amico personale.\nSoffocate le ribellioni, a seguito delle quali \u00e8 divenuto celebre come coraggioso condottiero, Paulus Atreides sposa Helena Richese, membro di una casata anticamente gloriosa, ma al momento in una disastrosa condizione politica e finanziaria soprattutto a seguito di una rivalit\u00e0 economica dalla quale i Vernius di Ix sono usciti vittoriosi.\nDalla loro unione, dettata da interessi di dote e socio-politici, nasce Leto nel 10140.\nDopo l'amatissimo Leto, il Duca Paulus ha diversi figli illegittimi dalle sue numerosissime amanti. Tuttavia, il suo legittimo erede rimane il suo prediletto.\nPaulus Atreides impartisce al figlio la migliore educazione che pu\u00f2 al figlio, perch\u00e9, al momento opportuno, divenga un Duca che rispetti il suo popolo, e a sua volta rispettato. Quando compie quattordici anni, lo invia su Ix, dall'amico Dominic Vernius, perch\u00e9 studi particolari discipline economiche e di governo, insieme agli eredi di Casa Vernius, Rhombur e Kailea.\nIn seguito all'aggressione di Ix da parte del Bene Tleilax, di fronte alla completa indifferenza del Landsraad, che decide di non intervenire a favore degli Ixiani, la famiglia Vernius, dopo aver tentato invano di riprendere il controllo del loro pianeta, abbandona Ix e si dichiara rinnegata. Lord Dominic e Lady Shando fuggono verso destinazioni diverse ed ignote ai figli, i quali ricevono asilo dal Vecchio Duca, su Caladan.\nNel 10156, all'et\u00e0 di sessantasette anni, il Duca affronta un toro salusano durante una corrida che indice durante una festa dedicata ai due figli in esilio dell'antico compagno d'arme caduto in disgrazia; rimane barbaramente ucciso dalla feroce bestia, drogato con particolari stimolanti dal capostalliere Yresk, servitore del seguito di Lady Helena Richese-Atreides.\nDietro alla sua morte si cela un complotto ordito dalla moglie Helena, indignata per la decisione di dare asilo politico ai figli di Lord Vernius. Tuttavia segretamente \u00e8 coinvolto anche il Barone Vladimir Harkonnen, antico alleato dei Richese, che ha sfruttato Yresk come spia, non potendo fare a meno di una ghiotta opportunit\u00e0 per infliggere un colpo mortale all'acerrimo nemico, in un periodo delicato per la Casa Atreides."}
{"id": "745824", "revid": "767487", "url": "https://it.wikipedia.org/wiki?curid=745824", "title": "Tephritoidea", "text": "I Tefritoidei (\"Tephritoidea\") sono una superfamiglia di Insetti appartenente ai Ditteri (Brachycera Cyclorrhapha Schizophora Acalyptratae). Si tratta in generale di piccole \"mosche\" di dimensioni inferiori a quelle della mosca domestica.\nTassonomia.\nLa superfamiglia comprende un vasto gruppo di \"mosche\" articolato nelle seguenti famiglie:\nLa vecchia sistematica comprendeva anche, al rango di famiglia, i Tachiniscinae, attualmente considerati come sottofamiglia dei Tephritidae."}
{"id": "745827", "revid": "38120", "url": "https://it.wikipedia.org/wiki?curid=745827", "title": "Keep holding on", "text": ""}
{"id": "745828", "revid": "767487", "url": "https://it.wikipedia.org/wiki?curid=745828", "title": "Johann Heinrich Schmelzer", "text": "Biografia.\nFamosissimo e rinomato virtuoso del violino, scrisse numerosi balletti (sotto forma di intermezzi o di \"suite\", con frequenti richiami popolari) per le rappresentazioni di opere italiane allestite nella citt\u00e0 di Vienna tra il 1675 e il 1680. Compose inoltre alcuni oratori; ma assai pi\u00f9 notevoli sono le sonate per violino solo, che influenzarono successive esperienze di Biber e Walther ed in cui si nota la tecnica della scordatura, introdotta dall'italiano Marco Uccellini."}
{"id": "745830", "revid": "842", "url": "https://it.wikipedia.org/wiki?curid=745830", "title": "Punto di autoaccensione", "text": ""}
{"id": "745831", "revid": "1516566", "url": "https://it.wikipedia.org/wiki?curid=745831", "title": "Navetta (araldica)", "text": "In araldica la navetta da telaio \u00e8 simbolo di operosit\u00e0 domestica e, nel caso dell'araldica civica, di stretti legami tra la comunit\u00e0 territoriale e l'arte tessile.\nFrequentemente le \"navette\" sono rappresentate poste in decusse."}
{"id": "745833", "revid": "599013", "url": "https://it.wikipedia.org/wiki?curid=745833", "title": "Alberto Reif", "text": "\u00c8 scomparso nel 2012 all'et\u00e0 di 66 anni a seguito di un tumore al pancreas.\nCarriera.\nFiglio di Gianni, famoso giornalista del Guerin Sportivo, cresciuto nell'Olympia Montorio, club dilettantistico di Verona, passa al che lo utilizza come riserva facendolo esordire per\u00f2 solo in Coppa Italia. I partenopei lo girano nel 1967 alla SPAL di Paolo Mazza assieme a Braca. Il suo esordio in Serie A nella stagione 1967-1968 con la maglia biancoazzurra avviene assieme a Franco Tacelli e Giovanni Brenna il 24 settembre 1967 nella partita SPAL\u2013 vinta dai rossoneri per 4-1. Dalla SPAL si trasfer\u00ec nella stagione 1968-1969 al Lanerossi Vicenza, dove inizi\u00f2 a mettersi in evidenza disputando 19 partite con 4 reti all'attivo.\nSempre nel 1969 avviene l'esordio nella Nazionale Under 23 in occasione dell'incontro Italia-Irlanda del Nord che vide la vittoria della formazione azzurra per 2 a 1.\nNel 1969-70 approda all' come prima riserva di Jair da Costa, disputando 10 partite. L'anno successivo collezion\u00f2 due presenze contribuendo alla conquista dell'undicesimo scudetto nerazzurro e disputando un incontro con la Nazionale Under 23 a Dresda, il 1\u00ba maggio 1971 contro la Germania Est (che schier\u00f2 la nazionale maggiore) nella gara d'andata del primo turno delle qualificazioni per i Giochi Olimpici 1972 in programma a Monaco di Baviera: gara poco fortunata per i giovani azzurri sconfitti per 4 a 0.\nNell'annata 1971-1972 passa al Verona, totalizzando un totale di 16 presenze e due reti, una delle quali molto importante: quella del pareggio (2-2) in trasferta all'ex Stadio Comunale contro il Torino, risultato decisivo per la salvezza della squadra scaligera.\nPassa quindi all'Atalanta, con cui disputa una sola partita in Coppa Italia, venendo ceduto nella sessione autunnale del calciomercato al , in Serie B. Qui non riesce ad imporsi come titolare (11 presenze nella stagione 1972-1973, senza reti all'attivo) e viene coinvolto nell'annata negativa dei virgiliani che incassano la seconda retrocessione consecutiva. Nell'estate 1973 passa alla Roma ma non ottiene neppure una presenza in campionato. Si trasferisce quindi alla Mestrina e successivamente al Belluno disputando altre cinque stagioni fra Serie C e Serie D.\nIn carriera ha totalizzato complessivamente 56 presenze e 6 reti in Serie A e 11 presenze in Serie B."}
{"id": "745834", "revid": "83531", "url": "https://it.wikipedia.org/wiki?curid=745834", "title": "Generazione distribuita", "text": "Nel campo dell'ingegneria elettrica e della distribuzione di energia elettrica, per generazione distribuita (GD) si intende in genere la produzione di energia elettrica in unit\u00e0 elettriche di autoproduzione di piccole dimensioni disperse o localizzate in pi\u00f9 punti del territorio e allacciate direttamente alla rete elettrica di distribuzione. Si tratta, quindi, di una produzione decentralizzata, che si differenzia rispetto al tradizionale modello centralizzato, che prevede una generazione di energia elettrica concentrato in poche grandi centrali elettriche allacciate invece alla rete elettrica di trasmissione.\nDescrizione.\nNon ci sono definizioni precise per quanto riguarda la taglia o la tipologia degli impianti, che possono essere motori termici, aeromotori, pannelli fotovoltaici, piccole centrali a biomasse, con taglie dai pochi kW ai pochi\u00a0MW. Una caratterizzazione pi\u00f9 precisa pu\u00f2 essere fatta dal punto di vista della connessione di questi generatori alla rete elettrica: essendo localizzati in localit\u00e0 remote (es. parchi eolici) o in prossimit\u00e0 dell'utente finale (es. cogenerazione), questi impianti sono generalmente collegati alla rete di distribuzione a bassa tensione.\nCi\u00f2 \u00e8 in aperta contrapposizione con la gestione tradizionale della rete elettrica primaria, con poche grandi centrali elettriche collegate alla rete di distribuzione attraverso la rete di trasmissione ad altissima tensione (\"produzione centralizzata\"). \u00c8 proprio in contrapposizione a questa architettura che deve essere inteso il termine \"generazione distribuita\".\nVantaggi e svantaggi rispetto alla produzione centralizzata.\nL'attuale modello di produzione energetica centralizzata rende necessari grandi investimenti per la costruzione e manutenzione delle reti di distribuzione e crea un forte potere di controllo da parte di pochi produttori sulla sicurezza e continuit\u00e0 di approvvigionamento energetico delle utenze.\nLa crescita del prezzo dei combustibili fossili potrebbe rivelarsi l'occasione per adottare il modello di generazione distribuita) realizzando su tutto il territorio piccoli impianti di produzione vicini ai consumatori, cosa resa possibile grazie allo sviluppo delle conoscenze tecnologiche in merito alle smart grid.\nAd un attento esame dei fatti, la situazione presenterebbe i seguenti aspetti:\nProduzione centralizzata e generazione distribuita offrono quindi vantaggi e svantaggi che devono essere ponderati alla luce degli sviluppi tecnologici in corso e ad attente considerazioni di carattere economico, di politica energetica e ambientale."}
{"id": "745836", "revid": "1522738", "url": "https://it.wikipedia.org/wiki?curid=745836", "title": "Zant", "text": ""}
{"id": "745837", "revid": "1543377", "url": "https://it.wikipedia.org/wiki?curid=745837", "title": "Forbici (araldica)", "text": "In araldica la forbice \u00e8 frequentemente assunta come arma da chi opera con esse, come i sarti o gli acconciatori di capelli.\nFrequentemente le \"forbici\" sono rappresentate aperte e poste in decusse."}
{"id": "745838", "revid": "123853102", "url": "https://it.wikipedia.org/wiki?curid=745838", "title": "Karamoko Ciss\u00e9", "text": "Caratteristiche tecniche.\n\u00c8 un centravanti, molto forte fisicamente dotato di un ottimo colpo di testa in grado di perforare le difese avversarie.\nCarriera.\nClub.\nGli inizi: Atalanta e prestito al Verona.\nCresciuto nelle giovanili della Virtus Petosino (2 anni), passato poi nelle giovanili dell'Atalanta, ha esordito in serie A il 26 novembre 2006 in Atalanta-Torino 1-2.\nL'anno successivo viene mandato a farsi le ossa in Serie C1 a Verona con la formula del prestito, senza per\u00f2 incidere nella formazione scaligera.\nLa stagione seguente ritorna a Bergamo dove non vede mai il campo di gioco, anche per colpa dei numerosi infortuni che ne caratterizzano il rendimento.\nAlbinoleffe.\nNel gennaio 2009 viene ceduto in compropriet\u00e0 all'Albinoleffe nello scambio che ha portato Federico Peluso in maglia nerazzurra.\nSegna il primo goal con la maglia celeste il 24 gennaio nella sfida vinta dall'Albinoleffe ai danni del (2-1). A fine stagione saranno 15 le presenze, condite con 2 reti.\nL'anno seguente la compropriet\u00e0 viene rinnovata. Un grave infortunio gli compromette la stagione, tant'\u00e8 che disputa solamente 11 gare.\nNella stagione 2010-2011 parte bene, segnando un gol nella prima uscita stagionale della squadra in Coppa Italia contro il . In campionato, la punta si sblocca alla quinta giornata, sempre contro il Pescara, siglando una rete su calcio di rigore senza per\u00f2 evitare la sconfitta della squadra (1-2). Sigla la sua prima doppietta in carriera il 4 dicembre, regalando la vittoria ai seriani contro l'Empoli.\nIl 18 dicembre 2012, a seguito di un controllo effettuato il 2 dicembre dopo la partita contro il Pavia dove sbagli\u00f2 peraltro un rigore, \u00e8 stato sospeso in via cautelare dal Tribunale Nazionale Antidoping a causa del ritrovamento di THC Metabolita (cannabis) presente nel corpo.\nInizia la stagione 2013-2014 segnando nella prima gara ufficiale disputata, il 4 agosto contro la Turris in Coppa Italia. Successivamente realizza 2 gol in 14 presenze in campionato e realizza una doppietta nell'unica partita di play-off giocata dai bergamaschi, sul campo della Cremonese. Nel giugno del 2014, viene ceduto a titolo definitivo alla Casertana, squadra di Lega Pro. Lascia quindi l'Albinoleffe dopo cinque stagioni consecutive con un bilancio complessivo di 106 presenze e 21 gol segnati fra tutte le competizioni.\nCasertana.\nArrivato a Caserta nel giugno 2014, fa il suo esordio con i \"Falchetti\" subentrando a Diakit\u00e9 nella partita del 20 settembre successivo, sul campo della ; chiude la stagione con un totale di 12 reti in 25 presenze. Il 13 luglio 2015 passa al Benevento a titolo definitivo.\nBenevento.\nIl 14 luglio del 2015 viene ingaggiato dal Benevento con cui firma un contratto biennale. Il 30 aprile 2016 realizza una delle tre reti con cui i Sanniti battono il Lecce, conquistando la promozione in serie B con una giornata d'anticipo.\nRiconfermato come membro della squadra campana, Ciss\u00e9 mette a segno 4 reti nelle 27 partite da lui disputate nel campionato 2016-2017. La stagione culmina con la promozione in Serie A, grazie alla vittoria della finale play-off contro il Carpi.\nBari.\nIl 31 agosto del 2017, nell'ultimo giorno del mercato estivo, passa a titolo definitivo dal Benevento al firmando un contratto fino al giugno 2020. Debutta il 3 settembre 2017 nella partita in casa dell'Empoli, persa per 3-2. Venti giorni dopo segna i primi gol, realizzando una doppietta alla Ternana, nella gara vinta per 3-0. Chiude l'annata realizzando 4 gol in 32 presenze, e non entra in campo nel playoff col Cittadella.\nHellas Verona e i prestiti al Carpi e alla Juve Stabia.\nIl 18 giugno 2018 fa il suo ritorno al , squadra dove aveva gi\u00e0 giocato nella stagione 2007-2008, per una cifra che si aggira intorno agli 800.000\u20ac. Rimasto fuori le prime gare a causa di un infortunio al bicipite femorale, debutta il 22 settembre nella trasferta vinta a Crotone (2-1), subentrando a Lubomir Tupta.\nDopo aver giocato solo 6 partite con i veneti, il 31 gennaio 2019 passa a titolo temporaneo al , dove il 2 febbraio debutta giocando gli ultimi 9' proprio contro il Verona, rilevando Andrea Arrighini. Il 27 aprile segna i primi gol, nella fattispecie una doppietta in casa della , nella vittoria per 5-2 della formazione emiliana; chiude la sua parentesi al Carpi con 9 presenze e 3 reti. Il 20 agosto 2019 viene preso in prestito con obbligo di riscatto dalla , societ\u00e0 neopromossa in Serie B. Cinque giorni dopo, nel debutto con i campani, va subito a segno nella prima del campionato di serie B, realizzando il gol del momentaneo pareggio in casa dell'Empoli, nella partita persa per 2-1.\nCittadella e Padova.\nIl 2 ottobre 2020 viene ceduto a titolo definitivo dal .\nIl 1\u00ba febbraio del 2021 viene ceduto in Serie C al , in cambio di Giacomo Beretta.\nNazionale.\nEsordisce in nazionale il 20 novembre 2007 nell'amichevole disputata dalla Guinea contro l'Angola, finendo anche sul tabellino dei marcatori.\n\u00c8 stato convocato dalla nazionale guineana per la Coppa delle Nazioni Africane 2008, dove ha disputato tutte e 4 le partite della Guinea, subentrando sempre dalla panchina, contro il Ghana, il Marocco, la Namibia e il quarto di finale contro la Costa d'Avorio.\nStatistiche.\nPresenze e reti nei club.\n\"Statistiche aggiornate al 11 febbraio 2021.\""}
{"id": "745843", "revid": "196390", "url": "https://it.wikipedia.org/wiki?curid=745843", "title": "Riley Elf", "text": ""}
{"id": "745844", "revid": "1494169", "url": "https://it.wikipedia.org/wiki?curid=745844", "title": "Wolseley Hornet", "text": "Wolseley Hornet \u00e8 il nome di tre modelli di autovettura prodotti dalla Wolseley:"}
{"id": "745845", "revid": "697352", "url": "https://it.wikipedia.org/wiki?curid=745845", "title": "Mini Cooper", "text": ""}
{"id": "745846", "revid": "126257", "url": "https://it.wikipedia.org/wiki?curid=745846", "title": "Morris Mini Minor", "text": ""}
{"id": "745847", "revid": "1494169", "url": "https://it.wikipedia.org/wiki?curid=745847", "title": "Austin Seven", "text": ""}
{"id": "745849", "revid": "347132", "url": "https://it.wikipedia.org/wiki?curid=745849", "title": "Giovanni Battista Vitali", "text": "Biografia.\nVitali nacque a Bologna nel 1632, dove fu allievo di Maurizio Cazzati; nel 1658 incominci\u00f2 a suonare presso la cappella della Basilica di San Petronio (alcuni documenti dell'epoca indicano che era suonatore di \"Violone da brazzo\"), poi divenne maestro di cappella nella chiesa del Santissimo Rosario. \nA Bologna nel febbraio 1671 l'oratorio \"Agare\" ebbe la prima assoluta a Bologna ed il 16 marzo 1672 \"Il Gefte overo Il zelo imprudente\".\nGiunto a Modena nel 1674, rese servizio presso la corte Estense, di cui fu primo maestro effettivo della cappella ducale dal 1684 fino alla morte, avvenuta nel 1692.\nGrande virtuoso di violino, Vitali eccelse nella produzione strumentale, dove realizz\u00f2 una sintesi tra il contrappuntismo della sonata da chiesa e la libera invenzione melodica di quella da camera. Influenzato da Lully, fu tra i primi insieme a Giuseppe Torelli ad introdurre il minuetto nella suite italiana; viene da molti studiosi considerato uno dei maggiori autori di Concerti e Sonate nella seconda met\u00e0 del secolo XVII; difatti la sua arte influenz\u00f2 profondamente Arcangelo Corelli e Henry Purcell.\nDelle sue 14 opere a stampa, 12 sono strumentali e 2 consistono in salmi e inni concertati."}
{"id": "745850", "revid": "287204", "url": "https://it.wikipedia.org/wiki?curid=745850", "title": "Cantone di L'Arbresle", "text": "Il cantone di L'Arbresle \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 17 a 26 comuni.\nComposizione.\nI 17 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "745853", "revid": "124562417", "url": "https://it.wikipedia.org/wiki?curid=745853", "title": "Cuscinetto (meccanica)", "text": "Il cuscinetto \u00e8 un meccanismo utilizzato per ridurre l'attrito tra due oggetti in movimento rotatorio o lineare tra loro.\nStoria.\nGi\u00e0 Leonardo da Vinci (1452-1519) durante i suoi studi riguardanti l'attrito intu\u00ec la possibilit\u00e0 di creare una sorta di \"primitivo\" cuscinetto (vedi figura), ma il primo brevetto di cuscinetto a sfera fu proposto da Philip Vaughan di Carmarthen (Galles) nel 1794. Un altro brevetto fu depositato il 3 agosto 1869 da Jules Suriray, un meccanico di biciclette parigino, che utilizz\u00f2 questi cuscinetti sulla bicicletta che vinse la prima edizione della corsa Parigi-Rouen nel novembre 1869.\nLo sviluppo degli attuali cuscinetti si deve a Friedrich Fischer nel 1883. L'evoluzione e la produzione industriale su vasta scala si deve a Henry Timken, per quanto riguarda i cuscinetti a rulli, che fond\u00f2 la Timken Company nel 1899 e a Sven Gustaf Wingqvist uno dei fondatori della SKF nel 1907 oltre che alla RIV di Villar Perosa (Roberto Incerti &amp; c Villar Perosa) che in societ\u00e0 con La famiglia Agnelli cominci\u00f2 nel 1906 la fabbricazione di cuscinetti a sfera per biciclette. In seguito la RIV fu incorporata dalla SKF.\nIntroduzione.\n\u00c8 costituito da due anelli di diverso diametro: uno esterno, uno interno; entro i quali sono posizionati gli elementi principali ai quali \u00e8 affidata la funzione di:\nTipologia.\nI cuscinetti a seconda delle applicazioni possono essere di diversi tipi. Una prima suddivisione li distingue in base al tipo di funzionamento in cuscinetti radenti e in cuscinetti volventi.\nCuscinetti radenti.\nI cuscinetti radenti, detti anche \"cuscinetti a strisciamento\", o \"bronzine\", devono il loro funzionamento alla pellicola di lubrificante che si frappone tra il supporto fisso e il perno rotante, sostenendolo.\nCuscinetti volventi.\nNei cuscinetti volventi, o \"a rotolamento\", il movimento \u00e8 facilitato dall'interposizione tra parte fissa e perno di elementi volventi (sfere o rulli).\nI cuscinetti volventi possono essere a loro volta:\nCuscinetti magnetici.\nI cuscinetti magnetici funzionano a induzione magnetica: sono privi d'attrito volvente e pertanto efficienti anche in condizioni estreme di temperatura (sempre entro la temperatura di Curie del sistema magnetico) e non necessitano di lubrificazione.\nI cuscinetti magnetici migliorano le prestazioni, l'affidabilit\u00e0 e la compatibilit\u00e0 ambientale delle macchine rotanti aumentando la loro efficienza.\nLa loro forma di attrito \u00e8 pari a 0\nStruttura.\nIl cuscinetto \u00e8 composto da:\nCostruzione.\nI cuscinetti possono essere costruiti in modo da essere:\nGabbia.\nLe sfere e i rulli qualora non siano disposti su tutto il volume (quindi oltre a ruotare tra i due supporti del cuscinetto si toccano anche tra di loro), sono mantenuti equidistanti tra di loro mediante una struttura chiamata \"gabbia\", la quale pu\u00f2 essere semplice o massiccia e realizzata in acciaio, bronzo, ottone, ceramica o materiale plastico. Nel caso di cuscinetti magnetici tale struttura non \u00e8 presente.\nIn alcuni casi la gabbia \u00e8 l'unico elemento che regge i rullini del cuscinetto, in quanto mancano i due anelli, in questo caso prende il nome di \"gabbietta a rullini\", le quali ruotano direttamente sulle sedi interne ed esterne del cuscinetto, tale sedi hanno un trattamento per rendere le superficie dure e lisce in modo paragonabile a quelle degli anelli normalmente previsti per cuscinetti.\nTale soluzione viene impiegata dove \u00e8 necessario ridurre il pi\u00f9 possibile le masse, in quanto soggette a forze e accelerazioni molto grandi.\nSchermatura.\nLa schermatura del cuscinetto pu\u00f2 variare a seconda della necessit\u00e0, dell'applicazione e lubrificazione del cuscinetto.\nSono commercializzati nella versione:\nLubrificazione dei cuscinetti.\nLa lubrificazione di un cuscinetto a sfere o rulli \u00e8 fondamentale, in quanto \u00e8 provato che in assenza di lubrificante viene danneggiato irrimediabilmente in breve tempo.\nLa lubrificazione assolve determinate funzioni, ovvero:\nLa lubrificazione pu\u00f2 essere sia a grasso che a olio. Solitamente viene utilizzata la lubrificazione a grasso, ma in condizioni particolari \u00e8 preferibile quella a olio, in particolare all'interno di meccanismi lubrificati ad olio dove \u00e8 difficile, se non impossibile, separare la lubrificazione dei cuscinetti da quella delle altre parti.\nLubrificazione a grasso.\nLa lubrificazione a grasso \u00e8 preferibile rispetto a quella ad olio ogni qualvolta sia possibile, perch\u00e9 presenta diversi vantaggi:\nPer contro il grasso \u00e8 utilizzabile solo a velocit\u00e0 non elevate, non raggiunge supporti difficilmente accessibili e a causa della sua viscosit\u00e0 non si presta alla lubrificazione di piccoli cuscinetti, specialmente a rullini.\nL'alloggiamento va riempito di grasso solo per il 30-50%, mentre viene completamente riempito quando la protezione dalla corrosione \u00e8 predominante e si hanno velocit\u00e0 di rotazione molto basse.\nNei piccoli cuscinetti spesso la lubrificazione a grasso viene eseguita una volta per tutte in fase di montaggio, mentre in quelli di medie e grandi dimensioni va eseguita regolarmente.\nSe la rilubrificazione va eseguita a intervalli di tempo regolari bisogna semplicemente prevedere un coperchio rimovibile tramite il quale si estrae il vecchio grasso per inserire quello nuovo.\nInvece se deve essere eseguita pi\u00f9 frequentemente bisogna prevedere un ingrassatore che fa sfociare il grasso direttamente sui corpi volventi, e una camera per quello vecchio.\nUn'applicazione diffusissima di cuscinetti lubrificati a grasso \u00e8 nei mozzi delle ruote dei veicoli.\nLubrificazione ad olio.\nQuesto tipo di lubrificazione va invece preferito quando le condizioni d'impiego sconsigliano l'uso del grasso, ovvero quando:\nNaturalmente la lubrificazione ad olio presenta diversi svantaggi, infatti richiede organi di tenuta migliori e pi\u00f9 costosi.\nFondamentale \u00e8 la perfetta tenuta ermetica dei supporti e la possibilit\u00e0 di controllare la presenza di lubrificante.\nPrincipalmente ci sono 4 diversi tipi di lubrificazione:\nLubrificazione a bagno d'olio.\n\u00c8 una soluzione semplice ed economica particolarmente indicata quando la velocit\u00e0 di rotazione \u00e8 bassa. Durante la rotazione i corpi volventi pescano l'olio e lo distribuiscono in tutto il cuscinetto.\nI corpi volventi sono immersi nell'olio contenuto all'interno dell'alloggiamento. Il livello dell'olio, a cuscinetto fermo, \u00e8 leggermente inferiore al centro del corpo volvente posto pi\u00f9 in basso. Tale livello pu\u00f2 essere ulteriormente ridotto quando la velocit\u00e0 di rotazione \u00e8 particolarmente elevata, al fine di limitare lo sbattimento, e quindi l'invecchiamento, dell'olio. Proprio a causa di questo sbattimento l'olio in questo sistema deve essere sostituito con una certa frequenza.\nLubrificazione a circolazione.\n\u00c8 un sistema efficace che consente di avere costantemente nel cuscinetto piccole quantit\u00e0 d'olio. Il lubrificante pu\u00f2 essere fatto circolare sia internamente che esternamente al cuscinetto.\nNella circolazione interna l'olio viene fatto affluire al cuscinetto tramite apposite bussole coniche che, ruotando ad alta velocit\u00e0, lanciano l'olio sui corpi volventi.\nIn caso di velocit\u00e0 particolarmente elevate \u00e8 preferibile la circolazione esterna, che permette di avere sempre piccole quantit\u00e0 di olio nel cuscinetto, mentre il lubrificante viene raffreddato e filtrato, al fine di avere basse temperature d'esercizio.\nAnche gli oliatori a goccia possono essere classificati come a circolazione: in questi sistemi l'olio viene fatto gocciolare sui corpi volventi e successivamente raccolto in una vaschetta sottostante, avente un foro di sfiato per convogliare l'olio in eccesso.\nLubrificazione a iniezione.\nIn questo sistema l'olio viene pompato a una pressione elevata tramite una pompa e viene fatto uscire ad elevata velocit\u00e0 sui corpi volventi da appositi ugelli. Tale velocit\u00e0 deve essere elevata, circa 15\u00a0m/s, e almeno parte dell'olio deve attraversare il vortice creato dai corpi volventi a elevata velocit\u00e0.\nLubrificazione a nebbia.\nIn questo sistema l'olio viene nebulizzato finemente con un getto d'aria da un apposito ugello nebulizzatore.\nViene impiegata aria compressa, che va essiccata e filtrata, a una pressione leggermente superiore a quella atmosferica. Con questo sistema si ottiene un ottimo raffreddamento del cuscinetto e si realizza un supporto avente una pressione leggermente superiore a quella atmosferica, il che impedisce l'ingresso di sostanze estranee.\nDanni.\nI cuscinetti sono soggetti a danni di vario genere, a seconda di vari fattori diretti o indiretti. Per analizzare il danno si verifica il tipo di traccia di passaggio, che con il tempo si verifica anche in condizioni normali, e per questo non sempre \u00e8 indice di danno:\nGioco cuscinetti.\nI cuscinetti per poter funzionare devono avere un determinato gioco, in modo che andando in temperatura d'esercizio la loro dilatazione termica non porti a un serraggio del cuscinetto, compromettendo sia la scorrevolezza che la durata e la resistenza del cuscinetto.\nIl gioco in questione \u00e8 di due tipi:\nPer quanto concerne l'accoppiamento del cuscinetto, questo pu\u00f2 essere ad interferenza, lasco o incerto, a seconda del tipo di applicazione e della precisione dell'assemblaggio desiderata.\nApplicazioni.\nI cuscinetti a seconda della loro versione (rulli, sfere a singola fila, orientabili, sigillati o aperti) hanno un'applicazione specifica e problematiche differenti; l'utilizzo di un cuscinetto a discapito di un altro richiede un'attenta analisi delle caratteristiche costruttive e prestazionali del cuscinetto, cio\u00e8 un'analisi del tipo di prestazioni che devono essere rispettate e un'analisi dell'ambiente in cui vengono allocati."}
{"id": "745855", "revid": "73469", "url": "https://it.wikipedia.org/wiki?curid=745855", "title": "Milano Porta Vittoria", "text": ""}
{"id": "745857", "revid": "287204", "url": "https://it.wikipedia.org/wiki?curid=745857", "title": "Cantone di Bron", "text": "Il Cantone di Bron era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore il 1\u00ba gennaio 2015 con la creazione della Metropoli di Lione.\nComprendeva il solo comune di Bron."}
{"id": "745860", "revid": "287204", "url": "https://it.wikipedia.org/wiki?curid=745860", "title": "Cantone di Caluire-et-Cuire", "text": "Il Cantone di Caluire-et-Cuire era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore il 1\u00ba gennaio 2015 con la creazione della Metropoli di Lione.\nComprendeva il solo comune di Caluire-et-Cuire."}
{"id": "745861", "revid": "268111", "url": "https://it.wikipedia.org/wiki?curid=745861", "title": "Cantone di Condrieu", "text": "Il Cantone di Condrieu era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745862", "revid": "268111", "url": "https://it.wikipedia.org/wiki?curid=745862", "title": "Cantone di D\u00e9cines-Charpieu", "text": "Il Cantone di D\u00e9cines-Charpieu era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745864", "revid": "92723", "url": "https://it.wikipedia.org/wiki?curid=745864", "title": "Rodolfo III di Borgogna", "text": "Origine.\nFiglio di Corrado III, secondo re di Arles o delle due Borgogne, e di Matilde di Francia (943-980), figlia del re Luigi IV di Francia, detto d'Oltremare (come ci conferma la \"Chronica Albrici Monachi Trium Fontium\", e, secondo il continuatore del cronista Flodoardo, di Gerberga di Sassonia(913-984), figlia del re di Germania, Enrico I l'Uccellatore. Corrado III di Borgogna era figlio del Re di Borgogna Transgiurana e poi primo Re di Arles o delle due Borgogne, Rodolfo II (come ci conferma l\"'Herimanni Augiensis Chronicon\" e della moglie, Berta di Svevia (ca. 907-dopo l'8 aprile 962), detta la Filandina, unica figlia femmina, secondo il cronista Liutprando, del duca di Svevia, Burcardo II, e di sua moglie Regelinda, figlia del conte di Zurigo, Eberardo II.\nBiografia.\nNel 993, alla morte del padre, Rodolfo, all'et\u00e0 di venticinque anni, gli succedette sul trono di Arles o delle due Borgogne.Secondo lo storico francese Paul Fournier il regno di Arles era uno stato nato per volont\u00e0 politica. Le varie popolazioni che si trovavano sul territorio non erano unite da nessun saldo legame, la struttura del regno era cos\u00ec artificiale che ci volle del tempo, affinch\u00e9 il regno stesso fosse accetto, anche nella sua denominazione. Alla monarchia non mancava solo il titolo ma anche il potere reale; il potere era nelle mani delle signorie ecclesiastiche di Besan\u00e7on, Lione e Vienne, poi, nelle contee di Vienne, Moriana e Provenza ed infine, verso la fine del secolo anche nella contea di Borgogna (Franca Contea), e nel marchesato di Provenza. Anche per la capitale non vi fu una residenza fissa: Arles era trascurata e i re preferirono risiedere a Vienne, mentre quando si recavano in Borgogna risiedevano a volte a Basilea, ma preferivano i monasteri e le abbazie come San Maurizio d'Agauno.\nSecondo la tradizione, Rodolfo fu un re molto debole, che permise agli imperatori della casa di Sassonia di intervenire nelle questioni del regno, rinunciando all'autonomia, che gli cost\u00f2 l'epiteto di \"fannullone\" quando era ancora in vita. Ma, nei primi anni di regno, per la verit\u00e0, cerc\u00f2 di stabilire e rinforzare un'autorit\u00e0, che, negli ultimi anni del regno di suo padre, era divenuta precaria. Ne nacque una ribellione da parte dei nobili che Rodolfo non seppe domare, e dovette ricorrere all'aiuto dell'imperatore, Ottone III.Nel 999, la nonna di Ottone, la vecchia imperatrice Adelaide, zia di Rodolfo, accorse in suo aiuto e percorse con lui tutto il regno cercando di pacificare la nobilt\u00e0.\nMa alla fine di quello stesso anno Adelaide mor\u00ec, senza aver terminato la sua opera. Due anni dopo mor\u00ec anche Ottone III. Allora Rodolfo, per ingraziarsi il clero, fece molte donazioni di terre e prerogative reali ai vescovi di Lione, Ginevra e Losanna ed a diverse abbazie, tra cui a quella di San Maurizio d'Agauno. Rodolfo oltre che ingraziarsi il clero, cercava di creare, attraverso i conti-vescovi una nobilt\u00e0, priva di aspirazioni dinastiche.Il documento n\u00b0 XXXIV, del 1\u00ba agosto 1011 del \"Regesta comitum Sabaudi\u00e6\" ci conferma una donazione fatta alla cattedrale di san Maurizio di Vienne.\nIl successore di Ottone, Enrico II, che era nipote di Rodolfo, si dimostr\u00f2 subito aggressivo nei confronti del regno di Arles e, nel 1006, si impadron\u00ec di Basilea che tenne per parecchi anni. Questa azione fu il primo passo verso la fine dell'indipendenza del regno di Arles perch\u00e9 Enrico II pretese anche che Rodolfo gli giurasse di riconoscerlo suo erede.\nNel 1016, i nobili del regno, guidati dal conte di Borgogna, Ottone Guglielmo, si ribellarono. La ribellione era scoppiata a seguito della nomina del vescovo di Besan\u00e7on, che contrappose il re Rodolfo al suo vassallo Ottone Guglielmo, che voleva comandare nella sua contea. Rodolfo aveva imposto il suo candidato ma Ottone lo aveva cacciato dalla citt\u00e0, imponendo il suo candidato. Rodolfo allora si rivolse all'imperatore Enrico II, che, a Strasburgo, ricevette l'omaggio di Rodolfo che lo riconobbe come protettore e, nel caso fosse morto senza lasciare un erede legittimo, lo nomin\u00f2 suo erede.\nOttone Guglielmo fu dichiarato decaduto e tutti i suoi beni confiscati, ma non cedette e con i suoi partigiani si trincer\u00f2 nelle sue fortezze e resistette agli attacchi dell'imperatore, che, poco dopo, dovette abbandonare l'impresa.\nL'autorit\u00e0 di Rodolfo non era stata restaurata e dovette venire a patti con i ribelli e annullare i vincoli del trattato di Strasburgo.\nMa l'imperatore reag\u00ec e nel 1018, a Magonza, obblig\u00f2 Rodolfo ed i nobili pi\u00f9 in vista a sottomettersi completamente rinnovando solennemente gli impegni presi a Strasburgo.\nNel 1024, alla morte dell'imperatore Enrico II, Rodolfo venne spinto dai nobili del regno a revocare l'impegno preso con il medesimo, otto anni prima e riconfermato sei anni prima. In questa circostanza il conte Oddone II di Blois e di Troyes, figlio di Oddone I di Blois e di Berta di Borgogna, sorella di Rodolfo, con l'appoggio del re di Francia, Roberto il Pio e del duca d'Aquitania, Guglielmo il Grande avanz\u00f2 le sue pretese al trono, dopo la morte di Rodolfo che, al momento, pur essendo ancora senza eredi, rifiut\u00f2 di riconoscere Oddone come suo successore.\nNel 1025, il nuovo re di Germania Corrado il Salico, marito di sua nipote Gisella di Svevia, occup\u00f2 Basilea per forzarlo a confermargli la successione; Rodolfo si sottomise e, nel 1027, come un vassallo, si rec\u00f2 a Roma e assistette all'incoronazione imperiale di Corrado II. All'incoronazione di Corrado il Salico, da parte di papa Giovanni XIX, era presente, oltre a Rodolfo, anche il re di Danimarca e Inghilterra, Canuto. Corrado, dato che il conte di Borgogna, Ottone Guglielmo, era morto l'anno prima, non aveva che da attendere la morte di Rodolfo e poi prendere possesso del regno di Arles.\nNel (1027), a Muttenz, Corrado aveva ricevuto le insegne reali, la corona e la lancia di san Maurizio, ed era stato riconosciuto ufficialmente erede.\nRodolfo III, secondo l\"'Herimanni Augiensis Chronicon\", mor\u00ec nel 1032, e lo defin\u00ec \"ignavus Burgundi\u00e6 regulus (debole piccolo re di Borgogna)\" e fu tumulato nella Cattedrale di Losanna, senza lasciare eredi legittimi.\nL'arcivescovo di Lione, Burcardo II, fratellastro di Rodolfo (?- ca. 1033), contrario alla successione di Corrado, nel giugno del 1032, aveva innescato una rivolta che, dopo la morte di Rodolfo, il 6 settembre, si ampli\u00f2 con l'appoggio del conte di Ginevra, dell'arcivescovo di Vienne ed altri nobili. La nobilt\u00e0 si schier\u00f2 a favore del pretendente pi\u00f9 diretto alla successione, il conte Oddone II di Blois. Oddone II, approfittando che Corrado era impegnato in una guerra in Polonia, invase la Borgogna, si impadron\u00ec di numerose fortezze e, quando, nel gennaio del 1033, il cugino Corrado II giunse a Basilea, gli tenne testa per oltre un anno, nonostante un'alleanza tra l'imperatore e il re Enrico I di Francia. Solo nel maggio del 1034 la guerra di successione termin\u00f2 con la conquista di quasi tutte le fortezze da parte di Corrado e la conseguente ritirata, e rinuncia ad ogni pretesa sul regno di Arles di Oddone II.\nMatrimoni e discendenza.\nPrima del 994, Rodolfo aveva sposato Ageltruda, (?-prima del 18 febbraio 1011), come risulta dai documenti 76 e 93 dei \"Regum Burgundiae et Stirpe Rudulfina Diplomata et Acta\". Ageltruda, secondo lo storico francese Thierry Stasser era la figlia del Principe di Capua e Principe di Benevento poi anche Duca di Spoleto e Principe di Salerno, Pandolfo I detto Testadiferro, e dalla quale non ebbe figli.\nDi Rodolfo non si conosce discendenza.\nNel 1011, Rodolfo, prima del 24 aprile, spos\u00f2 Ermengarda (?-dopo il 27 agosto 1057), forse parente prossima (alcuni storici sostengono addirittura la sorella) del conte di Savoia Umberto I Biancamano (980-1048), al quale il re fece dono di alcuni territori, che si trovavano tra Aix-les-Bains e la Savoia, i quali passarono sotto il governo del conte. Ermengarda era anche lei al secondo matrimonio, avendo sposato in prime nozze il marchese di Provenza, Rotboldo III.Anche dalla seconda moglie, Ermengarda, Rodolfo non ebbe figli.\nDi Rodolfo si conosce un unico discendente, avuto da un'amante di cui non si conoscono n\u00e9 il nome n\u00e9 gli ascendenti:"}
{"id": "745865", "revid": "1967683", "url": "https://it.wikipedia.org/wiki?curid=745865", "title": "Goran Vi\u0161nji\u0107", "text": "Biografia.\nTrovatosi a svolgere il servizio militare iugoslavo nei paracadutisti, decide di lasciare l'esercito e rientrare a Sebenico allo scopo di difendere il proprio Paese e combattere contro la Repubblica Federale di Jugoslavia. Appassionato da sempre di recitazione, frequenta l\"Accademia d'Arte Drammatica\" di Zagabria, e, dopo varie esperienze teatrali, viene notato dal regista Michael Winterbottom che lo vuole per il suo film \"Benvenuti a Sarajevo\".\nApprodato negli Stati Uniti, lavora nei film \"The Peacemaker\" e \"Amori &amp; incantesimi\" entrambi con Nicole Kidman.\nNel 1998 appare nel videoclip di \"The Power of Good-Bye\" di Madonna, e compare in un piccolo ruolo nel film \"Il giocatore\" con Edward Norton e Matt Damon; nel 1999 viene scelto per sostituire George Clooney nella serie tv \"E.R. - Medici in prima linea\", dove interpreta il tormentato dottor Luka Kova\u010d, ruolo che gli permette di acquistare una certa popolarit\u00e0.\nNel 2001 recita ne \"I segreti del lago\" con Tilda Swinton, presentato con successo al Sundance Film Festival, e doppia uno dei personaggi del film d'animazione \"L'era glaciale\"; nel 2004 \u00e8 protagonista del film-tv \"Spartaco - Il gladiatore\"; nel 2005 \u00e8 nel cast di \"Elektra\" al fianco di Jennifer Garner. \nL'attore era in lizza per diventare il nuovo James Bond in \"Casino Royale\", ma la parte fu assegnata - come noto - a Daniel Craig; in seguito sarebbe stato fatto il suo nome per partecipare al 22\u00b0 film dedicato all'agente 007 nel ruolo di cattivo di turno, ma nuovamente non sarebbe stato incluso nel progetto. Nel 2007 partecipa come protagonista al videoclip di \"Burn My Shadow\" degli U.N.K.L.E..\nNel 2011 recita nel film indipendente \"Beginners\", e ottiene un ruolo del film di David Fincher \"Millennium - Uomini che odiano le donne\". Nello stesso anno appare in varie serie televisive, come \"The Deep\", \"Leverage - Consulenze illegali\" e \"Pan Am\".\nNel 2016 interpreta il ruolo del misterioso \"Garcia Flynn\", l'antagonista della serie televisiva di fantascienza \"Timeless\".\nVita privata.\nDall'8 maggio 1999 \u00e8 sposato con la scultrice Ivana Vrdoljak; la coppia ha adottato il primo figlio chiamandolo Tin Vi\u0161nji\u0107. Il bambino \u00e8 nato il 19 aprile 2007 al Cedars Sinai Medical Center di Los Angeles. In seguito ne hanno adottato un'altra, Vivien, nata nel 2009\nNel novembre dello stesso anno, a Goran viene affidata una bambina, Lana Lourdes, nata a marzo. Hanno avuto un altro figlio, Vigo (2011), nato da madre surrogata. \nIn patria il soprannome dell'attore \u00e8 \"Zon\" dal nome della piccola fattoria dei nonni materni, nella periferia di Sebenico, dove \u00e8 cresciuto.\nNel 2013 ha acquisito la cittadinanza statunitense.\nDoppiatori italiani.\nNelle versioni in italiano dei suoi film, Goran Vi\u0161nji\u0107 \u00e8 stato doppiato da:\nDa doppiatore \u00e8 sostituito da:"}
{"id": "745866", "revid": "287204", "url": "https://it.wikipedia.org/wiki?curid=745866", "title": "Cantone di \u00c9cully", "text": "Il Cantone di \u00c9cully era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore il 1\u00ba gennaio 2015 con la creazione della Metropoli di Lione.\nComprendeva i comuni di:"}
{"id": "745869", "revid": "984922", "url": "https://it.wikipedia.org/wiki?curid=745869", "title": "Cantone di Givors", "text": "Il Cantone di Givors era una suddivisione amministrativa dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745871", "revid": "287204", "url": "https://it.wikipedia.org/wiki?curid=745871", "title": "Cantone di Irigny", "text": "Il Cantone di Irigny era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore il 1\u00ba gennaio 2015 con la creazione della Metropoli di Lione.\nComprendeva i comuni di:"}
{"id": "745872", "revid": "110157", "url": "https://it.wikipedia.org/wiki?curid=745872", "title": "Cantone di Limonest", "text": "Il Cantone di Limonest era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745873", "revid": "1776051", "url": "https://it.wikipedia.org/wiki?curid=745873", "title": "Steel Warriors", "text": "Steel Warriors, pubblicato nel 1998, \u00e8 la quarta raccolta della band heavy metal Manowar."}
{"id": "745874", "revid": "268111", "url": "https://it.wikipedia.org/wiki?curid=745874", "title": "Cantone di Meyzieu", "text": "Il Cantone di Meyzieu era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745875", "revid": "287204", "url": "https://it.wikipedia.org/wiki?curid=745875", "title": "Cantone di Mornant", "text": "Il cantone di Mornant \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 22 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "745876", "revid": "1516566", "url": "https://it.wikipedia.org/wiki?curid=745876", "title": "Faggio (araldica)", "text": "In araldica il faggio compare frequentemente come arma parlante. Talora se ne rappresenta la sola foglia, simboleggia la \"buona fortuna\", la \"prosperit\u00e0\" e la \"stabilit\u00e0\"."}
{"id": "745878", "revid": "268111", "url": "https://it.wikipedia.org/wiki?curid=745878", "title": "Cantone di Neuville-sur-Sa\u00f4ne", "text": "Il Cantone di Neuville-sur-Sa\u00f4ne era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745879", "revid": "6066", "url": "https://it.wikipedia.org/wiki?curid=745879", "title": "Diacrocistite", "text": ""}
{"id": "745881", "revid": "298055", "url": "https://it.wikipedia.org/wiki?curid=745881", "title": "Salone Internazionale dell'Umorismo di Bordighera", "text": "Il Salone Internazionale dell'Umorismo di Bordighera \u00e8 stato uno dei principali festival dedicati all'umorismo ed al disegno umoristico organizzati in Europa.\nNacque subito dopo la fine della seconda guerra mondiale, a Bordighera (IM) per iniziativa di Cesare Perfetto (9 luglio 1919 - 10 marzo 2005), personalit\u00e0 di spicco della vita culturale della Liguria intemelia, che intendeva contrapporre una manifestazione di contenuto culturale ai molti eventi di carattere mondano nati in quel periodo. \nPerfetto, giornalista di professione, romano di nascita ma bordigotto di adozione, era a quel tempo presidente del Circolo della Stampa, ed era molto attivo nel settore del turismo e delle manifestazioni culturali. Era anche l'agente di Raymond Peynet, noto disegnatore, ideatore dei famosi e romantici \"fidanzatini\".\nIl Salone fu inaugurato nel 1947, e si svolse per cinquantadue edizioni, fino al 1999, quasi sempre nella sede del Palazzo del Parco di Bordighera, tranne che negli anni dal 1993 al 1996, nei quali si tenne a Sanremo, a causa del mancato accordo fra gli organizzatori e l'amministrazione bordigotta. Consisteva nella presentazione di libri, eventi e disegni umoristici su un tema fisso, che cambiava ogni anno, e su tema libero. La giuria assegnava i premi: quelli di maggior prestigio erano la Palma d'Oro, il Dattero d'Oro, il Premio della Presidenza della Repubblica e quello del Consiglio d'Europa.\nIn pochi anni il Salone raggiunse una grande notoriet\u00e0 grazie al suo intento divulgativo ed alle iniziative di sostegno organizzate dal suo fondatore, tanto da divenire un punto di riferimento per molti umoristi di tutto il mondo, fra cui - novit\u00e0 nel panorama editoriale continentale - molti dell'Est europeo e, soprattutto, cinesi, in un periodo in cui gli scambi culturali erano ancora sottoposti a rigorosi controlli. \nMolti e molto noti i personaggi che parteciparono a vario titolo alle edizioni del Salone: attori, cantanti, scrittori ed umoristi, disegnatori (due nomi su tutti: Guillermo Mordillo, due volte premiato con la Palma d'Oro, e lo stesso Peynet), ma anche giornalisti e personaggi del mondo dello spettacolo e dello sport. \nNel film \"Questo e quello\" l'attore Renato Pozzetto cita il Festival dell'umorismo di Bordighera. Fernanda Pivano, assidua frequentatrice, dedica al Salone numerose pagine nel suo \"Diari\".\nNotevole \u00e8 stata anche l\u2019attenzione che le Istituzioni internazionali hanno voluto dedicare attraverso premi e riconoscimenti: dall\u2019Alto Patronato della Presidenza della Repubblica Italiana conferito nel 1977, al Consiglio d\u2019Europa, al Distinguished Award del National Cartoonists Society di New York. Al termine di ogni edizione, la Presidenza del Consiglio d\u2019Europa esponeva una selezione di disegni a Strasburgo e poi in sedi istituzionali delle capitali europee, tra cui il Museo Van Gogh di Amsterdam, il Palazzo delle Nazioni Unite a Ginevra e il Kew Garden di Londra.\nNelle sue prime edizioni al Salone era abbinato anche un Festival del Cinema Comico ed Umoristico."}
{"id": "745882", "revid": "647919", "url": "https://it.wikipedia.org/wiki?curid=745882", "title": "Leone I (imperatore)", "text": ""}
{"id": "745885", "revid": "347132", "url": "https://it.wikipedia.org/wiki?curid=745885", "title": "Domenico Umberto D'Ambrosio", "text": "Biografia.\nFrequenta il seminario diocesano di Manfredonia mentre era vescovo Andrea Cesarano e viene ordinato sacerdote il 19 luglio 1965 dalle mani dello stesso prelato sipontino. Per alcuni anni fino al 1990 \u00e8 parroco della parrocchia di San Leonardo Abate in San Giovanni Rotondo.\nEpiscopato a Termoli-Larino e a Foggia-Bovino.\nSegnalato per le sue eccezionali doti di comunicatore e pastore dall'arcivescovo di Manfredonia-Vieste Valentino Vailati \u00e8 eletto alla sede vescovile di Termoli-Larino il 14 dicembre 1989; riceve la consacrazione episcopale il 6 gennaio dell'anno successivo dalle mani di papa Giovanni Paolo II, co-consacranti gli arcivescovi Giovanni Battista Re e Miroslav Marusyn.\nIl 27 maggio 1999 viene eletto arcivescovo dell'arcidiocesi metropolitana di Foggia-Bovino, presso la quale prester\u00e0 il servizio episcopale per quattro anni. Dal 24 agosto 2002 all'8 marzo 2003 come arcivescovo metropolita di Foggia-Bovino \u00e8 anche amministratore apostolico \"sede vacante\" dell'arcidiocesi di Manfredonia-Vieste, sede suffraganea.\nEpiscopato a Manfredonia-Vieste-San Giovanni Rotondo.\nL'8 marzo 2003, per volont\u00e0 di Giovanni Paolo II, \u00e8 trasferito dall'arcidiocesi metropolitana di Foggia-Bovino all'arcidiocesi di Manfredonia-Vieste-San Giovanni Rotondo, sua suffraganea. Nell'occasione viene nominato anche delegato dalla Santa Sede per il santuario e le opere di padre Pio da Pietrelcina.\nIl 1\u00ba luglio 2004 consacra a San Giovanni Rotondo la chiesa di Padre Pio, progettata da Renzo Piano. Il 6 gennaio 2008 annuncia l'esumazione e la ricognizione canonica del frate cappuccino, avvenuta il successivo 2 marzo. Da aprile 2008 a settembre 2009, in occasione del quarantesimo anniversario della morte, ne viene disposta dalla Santa Sede l'esposizione del corpo. Il 21 giugno 2009 accompagna papa Benedetto XVI nella visita a San Giovanni Rotondo.\nEpiscopato a Lecce.\nIl 16 aprile 2009 \u00e8 eletto alla sede metropolitana di Lecce. Il 29 giugno dello stesso anno riceve il pallio da papa Benedetto XVI nella Basilica di San Pietro e il successivo 4 luglio prende possesso della cattedra leccese. \u00c8 uno dei pochi arcivescovi italiani ad aver compiuto un \"cursus honorum\" interamente pastorale, senza aver mai lavorato in campo diplomatico o aver condotto studi universitari.\nTratteggia il suo ministero episcopale per l'attenzione al sociale, in particolare invitando a un ritorno alla sobriet\u00e0 nelle manifestazioni religiose. Emblematico risulta l'appello dell'agosto 2010, durante l'omelia della festa dei santi patroni di Lecce, cui sono seguite l'anno successivo dichiarazioni altrettanto nette rivolte in particolare allo sperpero delle risorse pubbliche. A dicembre 2013 l'arcidiocesi di Lecce si fa garante presso un istituto di credito per un programma di microcredito rivolto a giovani inoccupati e disoccupati.\nDal gennaio 2012 avvia la visita pastorale della diocesi, che conclude nel 2014. A maggio 2013 si reca a Roma, con gli altri vescovi della Puglia, in visita \"ad limina\" per incontrare papa Francesco e illustrare la situazione generale della Chiesa leccese.\nConcelebra all'ordinazione episcopale di Vito Angiuli (4 dicembre 2010) e presiede, come consacrante principale, l'ordinazione episcopale di Fernando Filograna (14 settembre 2013), ambedue nominati vescovi di diocesi suffraganee di Lecce.\nIl 29 settembre 2017 papa Francesco accoglie la sua rinuncia al governo pastorale dell'arcidiocesi di Lecce per raggiunti limiti d'et\u00e0; gli succede Michele Seccia.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "745886", "revid": "110157", "url": "https://it.wikipedia.org/wiki?curid=745886", "title": "Cantone di Oullins", "text": "Il Cantone di Oullins era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Oullins."}
{"id": "745887", "revid": "268111", "url": "https://it.wikipedia.org/wiki?curid=745887", "title": "Cantone di Rillieux-la-Pape", "text": "Il Cantone di Rillieux-la-Pape era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745888", "revid": "268111", "url": "https://it.wikipedia.org/wiki?curid=745888", "title": "Cantone di Sainte-Foy-l\u00e8s-Lyon", "text": "Il Cantone di Sainte-Foy-l\u00e8s-Lyon era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745889", "revid": "1372005", "url": "https://it.wikipedia.org/wiki?curid=745889", "title": "Giraut de Bornelh", "text": "Biografia.\nContemporaneo di Bernart de la Fon, Giraut fu in contatto pi\u00f9 o meno diretto con le grandi corti d'Europa e con Riccardo Cuor di Leone, a fianco del quale partecip\u00f2 alla terza Crociata.\nIn base a quanto riportato nella sua \"vida\" sappiamo che:\nSecondo quando si evince dalla \"razo\" di \"S'ie.us quier conseill, bel amig' Alamanda\", Giraut fece esperienza di un amore infelice, non essendo corrisposto dalla dama guascone Alamanda d'Estancs con la quale scambia \"coblas\" nella \"tenso\" in questione.\nOpera.\nTradizionalmente detto \"il maestro dei trovatori\", fu l'iniziatore del cosiddetto \"trobar leu\", un modo di poetare semplice e melodico, ma in realt\u00e0 anche le sue liriche sono spesso difficili ed oscure. Egli pare, infatti, aver attraversato tutti gli stili, in seguito al conflitto tra l'ermetismo (\"trobar clus\") a cui lo condurrebbe il \"saber\" e le esigenze divulgative, ed \u00e8 da questo che gli deriva il titolo di maestro. La sua produzione \u00e8 caratterizzata dalla variet\u00e0 delle forme metriche, con innovazioni come le \"coblas tensonadas\" o strofe dialogate. \nCome altri trovatori aderisce alla polemica contro i cavalieri predoni e contro la degenerazione delle corti. \nDi lui ci rimangono 90 poemi, 76 di sicura attribuzione, e quattro melodie, tra cui due canzoni di crociata, una \"tenzone\" con Raimbaut d'Aurenga e un \"partimen\" Alfonso II d'Aragona. \nGiraut \u00e8 il secondo dei dodici trovatori presi di mira da Peire d'Alvergne nella sua famosa \"Chantarai d'aquestz trobadors\":\n&lt;poem&gt;\n E\u00b7l segonz Guirautz de Bornelh,\n que sembla oire sec al solelh\n ab son chantar magre dolen,\n qu\u2019es chans de vielha porta-selh,\n que si\u00b7s mirava en espelh,\n no\u00b7s prezaria un aguilen.\n&lt;/poem&gt;\nGiraut secondo Dante.\nDante Alighieri menziona pi\u00f9 volte Giraut nella sua opera: nel \"De vulgari eloquentia\" egli identifica in tre poeti provenzali i massimi poeti esistenti, e cio\u00e8 Giraut de Bornelh a proposito della poesia pi\u00f9 elevata, che ha per argomento la virt\u00f9, Arnaut Daniel per la poesia d'amore e Bertrand de Born per la poesia marziale. Nella \"Divina Commedia\" (\"Purgatorio\", canto XXVI, 120: \"quel di Lemos\u00ec\"), tuttavia, egli sembra ridimensionare questo giudizio, accordando una netta preferenza ad Arnaut Daniel, mentre Giraut prevarebbe nell'opinione comune solo per fama e non secondo il suo vero valore.\n&lt;poem&gt;\n \"O frate\", disse, \"questi ch'io ti cerno\n col dito\", e addit\u00f2 un spirto innanzi,\n \"fu miglior fabbro del parlar materno.\n Versi d'amore e prose di romanzi\n soverchi\u00f2 tutti; e lascia dir li stolti\n che quel di Lemos\u00ec credon ch'avanzi.&lt;/poem&gt;"}
{"id": "745890", "revid": "67712", "url": "https://it.wikipedia.org/wiki?curid=745890", "title": "Giraut de Borneill", "text": ""}
{"id": "745891", "revid": "268111", "url": "https://it.wikipedia.org/wiki?curid=745891", "title": "Cantone di Saint-Fons", "text": "Il Cantone di Saint-Fons era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745892", "revid": "110157", "url": "https://it.wikipedia.org/wiki?curid=745892", "title": "Cantone di Saint-Genis-Laval", "text": "Il Cantone di Saint-Genis-Laval era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745895", "revid": "1386670", "url": "https://it.wikipedia.org/wiki?curid=745895", "title": "Cantone di Saint-Laurent-de-Chamousset", "text": "Il Cantone di Saint-Laurent-de-Chamousset era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745897", "revid": "268111", "url": "https://it.wikipedia.org/wiki?curid=745897", "title": "Cantone di Saint-Priest", "text": "Il Cantone di Saint-Priest era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Saint-Priest."}
{"id": "745900", "revid": "287204", "url": "https://it.wikipedia.org/wiki?curid=745900", "title": "Cantone di Saint-Symphorien-d'Ozon", "text": "Il cantone di Saint-Symphorien-d'Ozon \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 12 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "745901", "revid": "268111", "url": "https://it.wikipedia.org/wiki?curid=745901", "title": "Cantone di Saint-Symphorien-sur-Coise", "text": "Il Cantone di Saint-Symphorien-sur-Coise era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745903", "revid": "396099", "url": "https://it.wikipedia.org/wiki?curid=745903", "title": "Mudit\u0101", "text": "Mudit\u0101 \u00e8 un termine in sanscrito e p\u0101li, appartente al Buddhismo, che significa \"godere del benessere altrui\", e viene tradotto in italiano con \"gioia empatica\", \"gioia compartecipe\" o \"gioia condivisa\". \"Mudit\u0101\" \u00e8 una delle quattro \"brahmavih\u0101ra\" (\"incommensurabili\" o \"dimore divine\"), insieme a \"metta\" (gentilezza amorevole), \"karuna\" (compassione) e \"upekkha\" (equanimit\u00e0).\n\"Mudit\u0101\" pu\u00f2 essere considerata come l'opposto del \"schadenfreude\", termine tedesco che indica il compiacersi delle disgrazie altrui.\nUn esempio dello stato mentale di \"mudit\u0101\", \u00e8 quello di un genitore che osserva compiaciuto e gioioso la felicit\u00e0 di un proprio figlio."}
{"id": "745905", "revid": "767487", "url": "https://it.wikipedia.org/wiki?curid=745905", "title": "Cantone di Tassin-la-Demi-Lune", "text": "Il Cantone di Tassin-la-Demi-Lune era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745909", "revid": "287204", "url": "https://it.wikipedia.org/wiki?curid=745909", "title": "Cantone di Vaugneray", "text": "Il cantone di Vaugneray \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 18 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "745910", "revid": "120532262", "url": "https://it.wikipedia.org/wiki?curid=745910", "title": "Cantone di Vaulx-en-Velin", "text": "Il Cantone di Vaulx-en-Velin era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva il solo comune di Vaulx-en-Velin.\nSi \u00e8 spesso fatto riferimento a Vaulx-en-Velin come il luogo di nascita di Valdo di Lione."}
{"id": "745911", "revid": "268111", "url": "https://it.wikipedia.org/wiki?curid=745911", "title": "Cantone di V\u00e9nissieux-Nord", "text": "Il Cantone di V\u00e9nissieux-Nord era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di V\u00e9nissieux."}
{"id": "745913", "revid": "268111", "url": "https://it.wikipedia.org/wiki?curid=745913", "title": "Cantone di V\u00e9nissieux-Sud", "text": "Il Cantone di V\u00e9nissieux-Sud era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di V\u00e9nissieux."}
{"id": "745914", "revid": "1776051", "url": "https://it.wikipedia.org/wiki?curid=745914", "title": "Defender (Manowar)", "text": "Defender \u00e8 il secondo singolo della band heavy metal Manowar, pubblicato nel 1983."}
{"id": "745915", "revid": "268111", "url": "https://it.wikipedia.org/wiki?curid=745915", "title": "Cantone di Villeurbanne-Centre", "text": "Il Cantone di Villeurbanne-Centre era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Villeurbanne."}
{"id": "745916", "revid": "767487", "url": "https://it.wikipedia.org/wiki?curid=745916", "title": "Amori &amp; incantesimi", "text": "Amori &amp; incantesimi (\"Practical Magic\") \u00e8 un film del 1998 diretto da Griffin Dunne, tratto dal \"Giardino delle magie\" di Alice Hoffman, con protagoniste le attrici Sandra Bullock e Nicole Kidman.\nTrama.\nLe sorelle Gillian e Sally Owens sono due streghe, cresciute con le zie Jet e Frances, con le quali hanno imparato a fare delle magie. La loro famiglia per\u00f2, da generazioni, \u00e8 vittima di una maledizione: ogni uomo che si innamora di una Owens \u00e8 destinato a morire; la maledizione si era gi\u00e0 abbattuta sul padre di Gillian e Sally, cosa che fece morire di dolore sua moglie; anche un precedente fidanzato della zia Fran rimase vittima di un incidente mortale. Le due sorelle reagiscono alla maledizione in modo diverso: mentre Gillian passa da un uomo all'altro, Sally si innamora perdutamente di Michael, che poi sposa e da cui avr\u00e0 due figlie, Kylie e Antonia.\nLa perfetta e felice vita familiare di Sally svanisce quando la maledizione riemerge causando la morte di Michael in un incidente. Distrutta, Sally si trasferisce con le figlie a casa delle zie giurando che le bambine non imparino mai la magia ma anche qui le ragazze fanno fatica ad integrarsi con gli altri poich\u00e9 considerate delle streghe, mentre Sally apre con delle amiche un negozio di erboristeria.\nUn giorno Gillian, disperata perch\u00e9 il suo ultimo uomo, Jimmy, \u00e8 un delinquente che l'ha colpita al volto con un pugno dopo una lite per futili motivi, chiama Sally; la sorella corre a prenderla ma, prima che le due donne fuggano, riappare Jimmy, ubriaco e armato di pistola, che le tiene sotto tiro: le due donne cercano di narcotizzarlo versando un sedativo, chiamato Belladonna, nella sua bottiglia d'alcol. Tuttavia, Sally ne impiega una dose eccessiva che uccide Jimmy mentre questi stava per picchiare a sangue Gillian. Le due sorelle provano a rianimarlo con qualche incantesimo, ma senza successo, e cos\u00ec decidono di seppellirlo nel giardino della casa delle zie.\nL'investigatore Gary Hallett arriva nella loro casa cercando Jimmy e inizialmente sospetta delle sorelle, avendo scoperto l'auto di Jimmy, ma finisce con l'innamorarsi di Sally, la quale vede in lui l'uomo dei suoi sogni che aveva descritto con un incantesimo da piccola; tuttavia, la donna lo respinge, per paura che lui possa essere colpito dalla mortale maledizione.\nLo spirito di Jimmy intanto si impossessa di Gillian, e Sally invita le donne della citt\u00e0 e le sue zie: tutte insieme, grazie a un esorcismo, scacciano lo spirito di Jimmy per sempre e dunque riescono anche a infrangere definitivamente la maledizione: Sally pu\u00f2 finalmente vivere la sua storia con Gary e, insieme con la sorella, viene accettata dalla citt\u00e0, che le chiamer\u00e0 a ricoprire il ruolo di streghe in occasione della notte di Halloween.\nProduzione.\nAlcune scene del film sono state girate su un set artificiale in California mentre le parti esterne sono state girate sulle isole San Juan, nello stato di Washington dove \u00e8 stato ricostruito gran parte del set portato dalla California. La casa utilizzata \u00e8 di propriet\u00e0 della famiglia Sundstrom e si trova a San Juan Valley Road sulla parte ovest dell'isola, mentre le scene cittadine sono state girate a Coupeville, cittadina posta sulla costa orientale della stessa isola.\nLa casa si trova nella valle, per cui \u00e8 stata costruita una replica della parte esterna della casa per porla accanto alla scogliera. Per la scena finale, in cui tutti i cittadini sono presenti a casa Owens, l'intera popolazione della citt\u00e0 in cui si sono svolte le riprese \u00e8 stata invitata a presentarsi in costume e a fare da comparsa.\nIn un commento al film, Sandra Bullock ha dichiarato che nella scena in cui lei, Nicole Kidman, Dianne Wiest e Stockard Channing si ubriacano e si insultano a vicenda, le attrici si sono realmente ubriacate con della \"pessima\" tequila comprata per l'occasione dalla Kidman.\nAccoglienza.\nIncassi.\nNegli Stati Uniti d'America il film ha incassato 46,850,558 dollari, incassandone globalmente 68,336,997.\nCritica.\nIl film ha ricevuto recensioni contrastanti, ma la maggior parte ha sostenuto risultati insoddisfacenti. Alcuni critici hanno apprezzato la rappresentazione del romanticismo e della magia nel film, mentre altri sostenevano che la magia fosse stata cos\u00ec sottovalutata da essere apparentemente inesistente.\nAltri media.\nUn episodio pilota per una possibile serie televisiva basata sul film, dal titolo \"Sudbury\" \u00e8 stato girato per la CBS nel 2003. Con protagoniste Kim Delaney, Jeri Ryan, Kat Dennings, Gage Golightly, Dixie Carter, Shirley Knight e Esai Morales. E con Sandra Bullock come produttore esecutivo. L'episodio non \u00e8 stato accettato, e il progetto cancellato."}
{"id": "745917", "revid": "268111", "url": "https://it.wikipedia.org/wiki?curid=745917", "title": "Cantone di Villeurbanne-Nord", "text": "Il Cantone di Villeurbanne-Nord era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Villeurbanne."}
{"id": "745918", "revid": "268111", "url": "https://it.wikipedia.org/wiki?curid=745918", "title": "Cantone di Villeurbanne-Sud", "text": "Il Cantone di Villeurbanne-Sud era un cantone francese dell'Arrondissement di Lione.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Villeurbanne."}
{"id": "745919", "revid": "767487", "url": "https://it.wikipedia.org/wiki?curid=745919", "title": "Cantone di Amplepuis", "text": "Il Cantone di Amplepuis era un cantone francese dell'Arrondissement di Villefranche-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745920", "revid": "287204", "url": "https://it.wikipedia.org/wiki?curid=745920", "title": "Cantone di Anse", "text": "Il cantone di Anse \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, il numero dei comuni del cantone \u00e8 rimasto invariato a 15, ne \u00e8 stata tuttavia modificata la composizione.\nComposizione.\nI 15 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "745921", "revid": "125406158", "url": "https://it.wikipedia.org/wiki?curid=745921", "title": "Ermetismo (letteratura)", "text": "Con il termine ermetismo si intende non un vero e proprio movimento letterario del Novecento, ma un atteggiamento assunto da un gruppo di poeti. \nIl termine, adottato da Francesco Flora nel 1936, rimanda ad una concezione mistica della parola poetica perch\u00e9 fa riferimento alla figura leggendaria e mistica di Ermete Trismegisto (\"Ermes il tre volte grandissimo\") risalente al periodo ellenistico, al quale erano stati attribuiti testi filosofico-misterici e spirituali del II-III secolo d.C., che si ispirava all'antica sapienza egizia, celata nell'enigmatico linguaggio dei geroglifici. Tuttavia un possibile legame si pu\u00f2 trovare anche verso Ermete, dio delle scienze occulte, proprio per sottolineare la difficolt\u00e0 di comprensione di questo genere di poesia. Nel 1938 Carlo Bo pubblic\u00f2 un saggio su \"Il Frontespizio\", \"Letteratura come vita\", contenente i fondamenti teorico-metodologici della poesia ermetica.\nDescrizione.\nSul piano letterario con il termine ermetismo si sottolinea una poesia dal carattere \"chiuso\" (\"ermetico\") e volutamente complesso, solitamente ottenuto attraverso un susseguirsi di analogie di difficile interpretazione.\nAlla base di questo movimento, che ebbe come modello i grandi del simbolismo francese come Mallarm\u00e9, Rimbaud, Verlaine e Paul Val\u00e9ry, si trova un gruppo di poeti, chiamati ermetici, quali gli allora giovani Salvatore Quasimodo, Mario Luzi e Alfonso Gatto. Eugenio Montale e Giuseppe Ungaretti vengono definiti erroneamente dei membri dell'Ermetismo, ma il primo ne prende pubblicamente le distanze, mentre il secondo ne anticipa solamente le tematiche nel \"Sentimento del Tempo\".\nAlle radici della poesia ermetica ci sono le esigenze espressive non solo del decadentismo francese ma anche quelle di Rilke, Eliot, Garc\u00eda Lorca, del simbolismo di Pascoli, del surrealismo. Tale poesia, per l'assoluta ricerca di essenzialit\u00e0, ha assunto il nome di \"poesia pura\" in cui la parola poetica, liberata da ogni eco realistica, ha una magia evocativa e dove l'analogia e l'armonia della parola hanno il compito di svelare l'ignoto. Ne risulta una poesia concentrata ed essenziale, in cui l'anima si concede come per \"illuminazioni liriche\" (si ricordino le \"Illuminazioni\" di Rimbaud).\nNon fu certamente estranea all\"ermetismo\" la lezione dei \"vociani\", i quali del decadentismo d'oltralpe accolgono, oltre a certe forme tecniche espressive, anche la concezione della poesia come attimo, illuminazione, frammento. La poesia ermetica contiene una tensione metafisica proiettata verso l'ineffabile, verso il \"silenzio\" e l\"assenza\". \u00c8 quindi presente un fondo misticheggiante, esplicitamente religioso in Mario Luzi, che si esprime nell'attesa di una rivelazione trascendente, di un \"Altro\" la cui presenza \u00e8 intuita ma rimane lontana e irraggiungibile. L'atmosfera che ne deriva \u00e8 quindi di sospensione atemporale.\nScrive G. Preti: \"L'esperienza esistenzialista \u00e8 stata particolarmente vissuta, e ha dato i risultati pi\u00f9 convincenti forse nella letteratura, in Germania per opera della corrente che va da Rilke a \"Carossa\", in Italia per opera di quella corrente poetica che ebbe inizio con Giuseppe Ungaretti e che fu detta \"ermetismo\", in quanto appunto volle essere una radicale presa di contatto della persona con la radice esistenziale del suo essere e con la crisi che questa sempre provoca nella vita; in Francia per opera di Jean-Paul Sartre\".\nI temi e lo stile dell'ermetismo.\nQuello dell'ermetismo \u00e8 uno stile difficile e chiuso nella ricerca della forma analogica, insieme all'approfondimento di una nascosta esperienza interiore, contraddistinse questo gruppo che, rifiutando in modo diretto ogni impegno politico e sociale, cercava di staccarsi dalla cultura fascista. Tra questi giovani intellettuali, alcuni assunsero posizioni antifasciste come Romano Bilenchi, Elio Vittorini, Alfonso Gatto e Vasco Pratolini. \nLa censura dell'ermetismo \u00e8 una presa di posizione contro la manipolabilit\u00e0 e la facilit\u00e0 comunicativa della nascente societ\u00e0 di massa, che si esplica nella propaganda dei regimi dittatoriali (come il fascismo) sorti dopo la prima guerra mondiale. La poesia, allora, si rinchiude e si assume il compito di ridare un senso alla parola, di risemantizzarla, di usarla solo quando necessaria.\nI poeti ermetici perseguono l'ideale di una \u201cpoesia pura\u201d, libera da ogni finalit\u00e0 pratica, essenziale, senza scopo educativo. Il tema centrale della poesia ermetica \u00e8 il senso della solitudine disperata dell'uomo moderno che ha perduto fede negli antichi valori, nei miti della civilt\u00e0 romantica e positivistica e non ha pi\u00f9 certezze a cui ancorarsi saldamente. L'uomo vive in un mondo incomprensibile, sconvolto dalle guerre e offeso dalle dittature, pertanto ha una visione sfiduciata della vita, priva di illusioni. Gli ermetici rifiutano la parola come atto di comunicazione per lasciarle solo il carattere evocativo. La loro poesia \u00e8 una poesia di stati d'animo, di ripiegamento interiore espresso in un tono raccolto e sommesso, con un linguaggio raffinato ed evocativo che sfuma ogni riferimento diretto all'esperienza in un gioco di allusioni.\nAll'interno dell'ermetismo sono presenti due filoni: cattolico o purista e laico o storicista.\nNel primo filone \u00e8 presente il tema dell'\"assenza\" che \u00e8 anche \"attesa\" verso una figura salvifica, nel filone purista l'analogia risulta essere complessa, in quanto \u00e8 pi\u00f9 lontana dalla realt\u00e0. Nel filone storicista, invece, l'analogia \u00e8 pi\u00f9 vicina alla realt\u00e0. Questi due filoni non sono contrapposti ma vicini.\nGli ermetici si servono della forma dell'analogia per rappresentare la condizione tragica dell'esistenza umana isolandosi in uno spazio interiore a difesa dalla retorica fascista.\nI poeti ermetici si ispirarono al secondo libro di Ungaretti, ovvero \"Sentimento del Tempo\", ed alle analogie complesse in esso contenute; quindi possiamo considerare Ungaretti il primo esponente degli ermetici.\nNel campo della critica ermetica, autorevole fu la figura di Carlo Bo che, con il suo discorso \"La letteratura come vita\" del 1938, scrisse il vero manifesto ermetico parlando di poesia intesa come momento dell'assoluto. Tra gli altri teorici e critici dell'ermetismo si ricordano Oreste Macr\u00ec, Giansiro Ferrata, Luciano Anceschi e lo stesso Mario Luzi.\nNella seconda met\u00e0 degli anni trenta maturarono a Firenze, intorno alle riviste \"Il Frontespizio\" e Solaria, un vero gruppo di ermetici che, prendendo come riferimento Ungaretti, Quasimodo e Onofri, si rifacevano direttamente al simbolismo europeo e si affacciavano alle pi\u00f9 recenti esperienze di quegli anni, come al surrealismo e all'esistenzialismo.\nDefinizione.\n\u00c8 estremamente diffusa la convinzione profondamente errata secondo cui un componimento, per essere considerato ermetico, dovrebbe necessariamente comporsi di un lessico di difficile comprensione, aulico o folto di termini sconosciuti ai pi\u00f9. Prese in questo senso, allora, dovrebbero essere ermetiche molte poesie di Carducci o D'Annunzio. Il dettato ermetico risulta difficile, invece, come si evince anche dal paragrafo precedente, per la pluralit\u00e0 di significati che un testo anche lessicalmente elementare riesce a veicolare, in particolare per il carattere fortemente elusivo della sintassi e del lessico, depositario di un significato che \u00e8 percepito esclusivamente dal poeta, e spesso nemmeno dall'autore stesso che manifesta in questo modo l'indecifrabilit\u00e0 del reale e delle proprie stesse percezioni. Il parere dei letterati \u00e8 tuttora diviso in proposito allo scarso interesse di alcuni poeti ermetici (ma non tutti: alcuni si trovavano infatti nelle prime file della Resistenza) nei confronti del fascismo. Alcuni sostengono che gli ermetici fossero tacitamente d'accordo con Mussolini, altri invece ritengono che avessero bandito una lotta culturale e ideologica -ma silenziosa- nei confronti del fascismo. \u00c8 noto infatti che quei pochi ermetici che non attaccarono apertamente il fascismo, non ne abbracciarono per\u00f2 la cultura."}
{"id": "745923", "revid": "767487", "url": "https://it.wikipedia.org/wiki?curid=745923", "title": "Cantone di Beaujeu", "text": "Il Cantone di Beaujeu era un cantone francese dell'Arrondissement di Villefranche-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745924", "revid": "287204", "url": "https://it.wikipedia.org/wiki?curid=745924", "title": "Cantone di Belleville", "text": "Il cantone di Belleville \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 29 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "745925", "revid": "106456", "url": "https://it.wikipedia.org/wiki?curid=745925", "title": "Douve", "text": "Il Douve \u00e8 un piccolo fiume del nord della Francia, che nasce presso Cherbourg e sfocia nel Canale della Manica. Non \u00e8 molto profondo, ma abbastanza da essere navigabile con imbarcazioni a fondo piatto.\n\u00c8 noto in quanto le sue sponde, allora paludose, sono state teatro di alcune delle battaglie successive allo Sbarco in Normandia (Utah Beach)."}
{"id": "745926", "revid": "767487", "url": "https://it.wikipedia.org/wiki?curid=745926", "title": "I due nemici", "text": "I due nemici \"(Best of Enemies\") \u00e8 un film del 1961 diretto da Guy Hamilton.\nTrama.\nIl film \u00e8 ambientato nel secondo conflitto mondiale, durante la Campagna dell'Africa Orientale, nel 1941.\nLe truppe italiane sono in difficolt\u00e0, braccate dall'imponente armata britannica, meglio organizzata e determinata. Il maggiore inglese Richardson (David NIven) \u00e8 incaricato di trovare un forte italiano, dove si trova uno sparuto reparto comandato dal maggiore Fornari (Amedeo Nazzari) con l'assistenza del capitano Vittorio Blasi (Alberto Sordi) e del tenente medico Bernasconi (David Opatoshu).\nIl reparto italiano riceve l'ordine di lasciare il forte, giudicato indifendibile, e di raggiungere un'altra fortezza dove raggrupparsi con altri reparti. Durante la marcia giunge un aereo inglese da ricognizione con il maggiore Richardson e il pilota Burke che per\u00f2 si schianta a terra e i due ufficiali inglesi vengono catturati dai soldati italiani. Immediatamente cominciano battibecchi e scambi di battute fra il capitano Blasi e il flemmatico ufficiale inglese Richardson.\nDurante una sosta notturna, un distaccamento inglese sorprende gli italiani e ne segue un violento scontro in cui il maggiore Fornari muore investito da un'autoblindo. Tocca quindi al capitano Blasi prendere il comando del reparto, sempre braccato dagli inglesi. Il capitano Blasi, conscio della grande inferiorit\u00e0 numerica e di materiali degli italiani e confidando nelle sue abilit\u00e0 persuasive, decide di lasciar fuggire Richardson e Burke per far sapere agli inglesi la situazione delle truppe italiane cosicch\u00e9 gli inglesi capiscano che \u00e8 inutile continuare a inseguirli. Richardson e il pilota Burke perci\u00f2 scappano, dopo aver rubato i due muli di Blasi, con grande sdegno di questi.\nRichardson rientra quindi felicemente nelle linee britanniche; informa i suoi superiori che Blasi e i suoi soldati sono diretti al forte Eguadaba per raggrupparsi con altri reparti italiani, ma i comandi inglesi non intendono consentirlo e Richardson deve perci\u00f2 raggiungere il forte e distruggerlo. Il capitano Blasi arriva nel frattempo all'interno del forte Eguadaba, dove non trova per\u00f2 nessuno; subito dopo giungono le autoblinde di Richardson, il quale chiede la resa.\nConvinto dall'ufficiale medico Bernasconi, Blasi si avvia a parlamentare con gli inglesi, ma scopre cos\u00ec di trovarsi di fronte ancora Richardson, cui non ha perdonato il furto dei muli. Dopo un vivace scambio di accuse e battute, il furioso Blasi pretende l'onore delle armi e quando Richardson e il suo collega Rootes glielo negano seccamente, Blasi rifiuta di arrendersi. Richardson concede allora a Blasi un'ora di tempo per arrendersi. Allo scadere dell'ultimatum, i soldati indigeni al seguito di Blasi escono dal forte e Richardson, sollevato, manda un subalterno a prendere in consegna Blasi e i suoi uomini. Questi per\u00f2 ritorna informando Richardson e Rootes che gli italiani, profittando dell'attesa, sono fuggiti dalla porta posteriore.\nGli inglesi, dopo aver sub\u00ecto lo smacco, si mettono all'inseguimento degli italiani. I due schieramenti si ritrovano alla fine nella boscaglia abissina, ma ogni contrasto \u00e8 accantonato perch\u00e9 alcuni indigeni, scacciati da Blasi, hanno appiccato il fuoco alla foresta e inglesi e italiani devono perci\u00f2 trovare scampo su un'isoletta in un lago. Qui, il tenente medico Bernasconi, vista la disperata situazione dei soldati italiani ormai privi di tutto, convince Blasi ad arrendersi.\nDopo essersi messi in viaggio per il ritorno, gli inglesi e gli italiani (adesso prigionieri di Richardson) attraversano la regione dominata dalle truppe abissine di Ras Deged\u00e0. Costui si proclama alleato degli inglesi, per\u00f2 non solo rifiuta cibo e assistenza a Richardson, ma pretende la consegna delle armi degli italiani, e perfino gli italiani stessi. Richardson rifiuta decisamente e prosegue la marcia. Uno degli ufficiali inglesi si ammala quindi di polmonite e i soldati inglesi e italiani sostano perci\u00f2 in un villaggio abbandonato dove scoppiano nuovi battibecchi fra il rigido e compassato Richardson e l'indisciplinato Blasi, che si disistimano a vicenda e si rinfacciano tutti i luoghi comuni di inglesi e italiani.\nAll'improvviso per\u00f2 scoprono di essere stati accerchiati dall'astuto Ras Deged\u00e0. La situazione \u00e8 affrontata con solidariet\u00e0 dalle squadre inglese e italiana, ormai unite moralmente, le quali si aiutano a vicenda cercando il modo di sfuggire agli abissini. Nonostante che Blasi e Richardson, continuino a punzecchiarsi l'un l'altro, in quel momento di pericolo si rendono conto di avere in realt\u00e0 molte cose in comune, fra cui la speranza che finisca al pi\u00f9 presto quella guerra che in fondo, entrambi considerano assurda. Concordano allora un piano per scampare alla cattura, ma finiscono tutti prigionieri di Ras Deged\u00e0, insieme ai loro soldati.\nIl Ras abissino spoglia inglesi e italiani di tutte le armi e munizioni e delle scarpe, e li scaccia dalle sue terre. Agli avviliti soldati inglesi e italiani non resta quindi che cercare fra le montagne una strada qualsiasi, che dia loro una direzione da prendere. Alla prima strada asfaltata il sollievo \u00e8 generale, ma mentre si discute di dove possa condurre, Blasi scopre di trovarsi a breve distanza da Addis Abeba italiana. Immediatamente si scatena l'entusiasmo degli italiani mentre gli inglesi di colpo ritrovano la loro fredda ostilit\u00e0. Blasi e Richardson si dividono gelidamente e ciascuno prende la sua strada, come se i due schieramenti non si fossero mai incontrati.\nPoco dopo per\u00f2, l'incredulo Richardson, convinto di essere in territorio nemico, incrocia una colonna inglese: apprende quindi che Addis Abeba era da qualche giorno caduta in mano britannica. Gli italiani di Blasi verranno cos\u00ec catturati. Mentre vengono condotti al treno per essere trasferiti in un campo di prigionia, riceveranno l'onore delle armi dai compagni di sventura inglesi.\nFatti interessanti.\nL'attore inglese David Niven partecip\u00f2 realmente alla seconda guerra mondiale nell'esercito britannico, conseguendo il grado di colonnello. Anche Alberto Sordi prest\u00f2 servizio militare nel 1940-41. Nessuno dei due per\u00f2 \u00e8 stato in Abissinia.\nLocation.\nIl film venne girato in Israele.\nCaratterizzazioni.\nLe caratterizzazioni dei personaggi sono brillanti e spesso umoristiche. Tuttavia alcune delle sequenze dove si confrontano il capitano italiano Blasi e il maggiore inglese Richardson hanno sollevato qualche critica (si era nel 1961, e la guerra era finita solo da 16 anni) sulla stampa italiana per lo stereotipo dell'italiano \"marmittone\", indisciplinato e inconcludente, in contrasto con l'inglese, impeccabile, curato e professionale. La pellicola gioca molto sull'altezzosit\u00e0 degli inglesi sugli italiani, mostrati come carenti di tutto e svogliati ma tuttavia in grado di tenere testa ugualmente a un nemico molto meglio armato e organizzato. Gli abissini sono mostrati come i pi\u00f9 furbi e abili di tutti: ostili a tutti gli stranieri, prendono in trappola sia gli inglesi che gli italiani.\nAccoglienza.\nIl film venne accolto molto bene dalla critica e dal pubblico. Uscito nelle sale il 26 ottobre 1961, incass\u00f2 un totale di 1.088.040.000 lire."}
{"id": "745927", "revid": "287204", "url": "https://it.wikipedia.org/wiki?curid=745927", "title": "Cantone di Gleiz\u00e9", "text": "Il cantone di Gleiz\u00e9 \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 15 comuni.\nComposizione.\nI 14 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "745928", "revid": "268111", "url": "https://it.wikipedia.org/wiki?curid=745928", "title": "Cantone di Lamure-sur-Azergues", "text": "Il Cantone di Lamure-sur-Azergues era un cantone francese dell'Arrondissement di Villefranche-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745929", "revid": "1776051", "url": "https://it.wikipedia.org/wiki?curid=745929", "title": "All Men Play on Ten", "text": "All Men Play on Ten \u00e8 il terzo Singolo, pubblicato nel 1984, dalla band heavy metal Manowar. "}
{"id": "745930", "revid": "287204", "url": "https://it.wikipedia.org/wiki?curid=745930", "title": "Cantone di Le Bois-d'Oingt", "text": "Il cantone di Le Bois-d'Oingt \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 27 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "745931", "revid": "93556", "url": "https://it.wikipedia.org/wiki?curid=745931", "title": "Microcircolo", "text": "Il microcircolo \u00e8 la circolazione del sangue nei vasi ematici di dimensioni inferiori a 200 micron interposti tra la sezione arteriosa e quella venosa della circolazione. \u00c8 composto da arteriole, metarteriole, capillari e venule. Oltre a questi vasi sanguigni, il microcircolo comprende anche i capillari linfatici e i dotti di raccolta. Il sangue ossigenato viene trasportato dalle arteriole ai capillari per poi arrivare nelle venule e nelle vene. La principale funzione del microcircolo \u00e8 il trasporto di ossigeno e sostanze nutritive e la rimozione dell'anidride carbonica dai tessuti. Un'altra funzione \u00e8 regolare il flusso sanguigno e la perfusione tissutale, influenzando quindi la pressione sanguigna.\n\u00c8 possibile visualizzare il microcircolo sublinguale con tecnica non invasiva per mezzo di un videomicroscopio che utilizza l'OPS (Orthogonal Polarization Spectral).\nI capillari meglio indagabili sono quelli della cute periungueale delle mani, e lo strumento di osservazione utilizzato da anni \u00e8 la videocapillaroscopia, attualmente a fibre ottiche.\nStruttura.\nLa maggior parte dei vasi del microcircolo sono rivestiti da cellule appiattite dell'endotelio e circondati da cellule contrattili chiamate periciti.\nSul lato arterioso del microcircolo sono presenti le arteriole, vasi ben innervati circondati da cellule muscolari lisce e hanno un diametro di 10-100 \u00b5m. Le arteriole portano il sangue ai capillari, che non hanno muscolatura e innervazione e hanno un diametro di circa 5-8 \u00b5m. Il sangue esce dai capillari per dirigersi nelle venule, che hanno poca muscolatura liscia e hanno 10-200 \u00b5m di diametro. Infine il sangue arriva alle vene.\nFunzione.\nLa funzione fondamentale del microcircolo \u00e8 quella di fornire ai tessuti ossigeno, sostanze nutritizie, ormoni e cellule immunitarie e di rimuovere le sostanze di rifiuto affinch\u00e9 possano essere eliminate dall\u2019organismo.\nLe funzioni specifiche delle arteriole sono quelle di condurre il sangue direttamente ai singoli tessuti e di regolare il flusso ematico locale a seconda delle loro necessit\u00e0 funzionali; per assolvere a tali compiti le arteriole sono dotate di una spessa tonaca muscolare e di una sviluppata innervazione, oltre a degli sfinteri capillari. La funzione dei capillari \u00e8 quella di consentire lo scambio dei metaboliti tra il sangue e il liquido interstiziale che bagna le cellule dei tessuti; a tale scopo i capillari presentano una parete estremamente sottile formata da una singola cellula endoteliale, sostenuta dalla membrana basale e dai periciti. L'endotelio regola il movimento dell'acqua e dei materiali disciolti nel plasma interstiziale tra il sangue e i tessuti e produce molecole che impediscono la coagulazione del sangue. Le cellule pericitiche possono contrarsi e ridurre la dimensione delle arteriole e quindi regolare il flusso sanguigno e la pressione. Le funzioni delle venule consistono nel ricondurre il sangue refluo dai tessuti verso il cuore e di permettere la trasmigrazione dei leucociti nello svolgimento delle loro funzioni immunitarie; la parete delle venule si ispessisce progressivamente: simile ai capillari nelle venule post-capillari, acquisisce gradualmente una componente muscolare che rimane per\u00f2 molto meno sviluppata rispetto alle arteriole.\nPatologia.\nPossono essere numerose le anomalie morfologiche e funzionali dei capillari. Le malattie che causano danni nel microcircolo (microangiopatie) sono varie, tra le quali il diabete mellito, l'ipertensione arteriosa e i disordini endocrini.\nAlterazioni del microcircolo sono state documentate nella sepsi, dove la densit\u00e0 capillare e la reologia sono alterate.\nNei casi di alterazione, spesso a causa dell'aumentata permeabilit\u00e0 vascolare, si formano micro-emorragie che possono condurre alla distruzione del capillare."}
{"id": "745933", "revid": "767487", "url": "https://it.wikipedia.org/wiki?curid=745933", "title": "Cantone di Monsols", "text": "Il Cantone di Monsols era un cantone francese dell'Arrondissement di Villefranche-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745934", "revid": "287204", "url": "https://it.wikipedia.org/wiki?curid=745934", "title": "Cantone di Tarare", "text": "Il cantone di Tarare \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 21 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 21:"}
{"id": "745935", "revid": "268111", "url": "https://it.wikipedia.org/wiki?curid=745935", "title": "Cantone di Thizy", "text": "Il Cantone di Thizy era un cantone francese dell'Arrondissement di Villefranche-sur-Sa\u00f4ne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "745936", "revid": "287204", "url": "https://it.wikipedia.org/wiki?curid=745936", "title": "Cantone di Villefranche-sur-Sa\u00f4ne", "text": "Il cantone di Villefranche-sur-Sa\u00f4ne \u00e8 un cantone francese, situato nel dipartimento del Rodano dell'arrondissement di Villefranche-sur-Sa\u00f4ne.\nA seguito della riforma approvata con decreto del 27 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende il solo comune di Villefranche-sur-Sa\u00f4ne."}
{"id": "745937", "revid": "1745361", "url": "https://it.wikipedia.org/wiki?curid=745937", "title": "Letteratura di consumo", "text": "La letteratura di consumo \u00e8, in generale, quel tipo di produzione letteraria, narrativa o poetica, realizzata soprattutto in funzione del pubblico cui si rivolge.\nAlmeno in teoria, dunque, si tratta di una letteratura disposta a sacrificare la qualit\u00e0 stilistica e contenutistica in favore delle esigenze di un pubblico vasto ed eterogeneo, in maniera tale da conseguire, pi\u00f9 che il plauso della critica, il consenso dei lettori.\nLa letteratura di consumo \u00e8 intesa, in questo senso, come \u00abletteratura d'intrattenimento\u00bb.\nGeneralit\u00e0.\nL'espressione \u00abletteratura di consumo\u00bb vuole evidenziare il fatto che il fine di essa \u00e8, appunto, quello di essere \"consumata\", e solo in maniera marginale diventare oggetto di studi critici; estremizzando questa posizione, o riferendosi alle opere meno valide del versante in questione, in molti casi ci si spinge a utilizzare le espressioni man mano pi\u00f9 denigranti di letteratura \"popolare\" (rivolta alla massa, quindi anche ai lettori pi\u00f9 superficiali), \"d'evasione\" (lontana dalla realt\u00e0 e dunque con fini esclusivamente ricreativi) e \"da spiaggia\" (utile cio\u00e8 per trascorrere il proprio tempo libero rilassandosi).\nLa contrapposizione con la letteratura \"d'arte\", o letteratura \"maggiore\", consiste nel fatto che in quest'ultima lo scopo dell'autore \u00e8 specialmente quello di produrre testi che siano, prima di tutto, vere e proprie opere artistiche.\nAnalogamente, la produzione di consumo non va confusa con quella produzione che, nello studio di determinati periodi storico-letterari, viene definita \"minore\" solo allo scopo di distinguerla dalle opere coeve considerate pi\u00f9 riuscite e significative: ad esempio, si ritiene che anche i pi\u00f9 noti poeti italiani risorgimentali non abbiano raggiunto l'altezza delle contemporanee opere manzoniane o leopardiane, e per questo motivo i loro componimenti vengono ricordati come \"minori\", seppur egualmente apprezzati per indubbie qualit\u00e0 stilistiche e tematiche o per i valori morali che essi comunicano.\nLa letteratura di consumo \u00e8 rispetto a ci\u00f2 un fenomeno ben distinto, sviluppatosi essenzialmente a partire dall'Ottocento, e pi\u00f9 esattamente verso la met\u00e0 del secolo, sull'onda delle trasformazioni culturali manifestatesi nei paesi avanzati dell'Europa ed in America, e che hanno interessato, tra le altre cose, la stessa editoria; questo genere di letteratura avrebbe finito per imporsi definitivamente nel Novecento, e sarebbe giunto, nel suo progressivo evolversi, persino all'attenzione della critica, che l'aveva, in precedenza, per gran parte ignorato.\nCaratteristiche e consuetudini.\nTradizionalmente, a questo tipo di letteratura vengono associate, da un punto di vista stilistico, la semplicit\u00e0 di scrittura e la funzionalit\u00e0 di quest'ultima alla trama.\nL'autore di opere di consumo, ad esempio, preferisce in generale una sintassi fluida e lineare e l'utilizzo di un vocabolario pi\u00f9 o meno limitato; i periodi complessi sono evitati, e il linguaggio \u00e8 quasi unicamente veicolo della narrazione. Ne consegue che i fattori non riguardanti direttamente il succedersi delle azioni e l'intrecciarsi delle vicende (digressioni, introspezioni psicologiche, decorazioni formali, descrizioni, ecc.), e che in pi\u00f9 appesantirebbero l'opera rendendola indigesta ad una buona fetta di lettori, vengono messi in secondo piano oppure totalmente ignorati.\nTrascuratene le caratterizzazioni, capita che i personaggi delle storie restino stereotipati, definiti in base a elementi molto generali, e schematicamente divisi fra \"buoni\" e \"cattivi\", eroi e antagonisti.\nInoltre, per accondiscendere maggiormente ai gusti di alcune categorie di lettori (ma anche ai propri) gli autori si focalizzano talvolta su un genere specifico, muovendosi esclusivamente nei suoi canoni e stilemi; da qui il prodursi della cosiddetta \"narrativa di genere\".\nEsemplificando, si pu\u00f2 dire che la differenza fra un giallo di Agatha Christie (autrice di consumo) e uno di Leonardo Sciascia (autore letterario) sta nel fatto che nel primo caso lo scopo della storia \u00e8 il plot stesso, ovvero il piacere di seguire e casomai anticipare il modo d'indagine e la scoperta del colpevole, mentre in Sciascia la struttura giallistica si trasforma in strumento di ritratto sociale e analisi psicologica.\nL'unica possibilit\u00e0 di circoscrivere una letteratura di consumo risulta dunque essere, secondo molti, quella di accostarla al concetto pi\u00f9 intuibile di letteratura d'intrattenimento, ovvero di un genere che al di l\u00e0 delle considerazioni stilistiche si definirebbe nel suo scopo, che non \u00e8 quello di trasmettere un qualsiasi messaggio bens\u00ec quello di rendere piacevole la lettura, senza aspirare alla classicit\u00e0.\nUn genere poetico di consumo \u2013 pi\u00f9 difficilmente individuabile \u2013 \u00e8 teoricamente costituito dalle composizioni di ritmo pi\u00f9 facile e aventi come scopo l'intrattenimento e il divertimento.\nControversie.\nEtichettare un'opera \"di consumo\" \u00e8 un'operazione difficile e controversa, e ci\u00f2 ha portato molti esperti a discutere, senza approdare a soluzioni convincenti, sulla natura e i limiti di una tale catalogazione, sulle sue attuali possibilit\u00e0 e infine sulla sua utilit\u00e0 o legittimit\u00e0.\nLa controversia nasce dal fatto che non c'\u00e8 e non pu\u00f2 evidentemente esserci una soluzione di continuit\u00e0, un confine sicuro e tangibile, fra letteratura vera e propria e letteratura di consumo o d'evasione. Questo perch\u00e9 le intenzioni dell'autore non sono sempre chiare, perch\u00e9 scrivere anche consapevolmente in un genere specifico non vuole dire rifiutare trattazioni importanti, perch\u00e9 anche una storia avventurosa pu\u00f2 avere risvolti significativi, o perch\u00e9 la storia insegna che anche opere ritenute inizialmente di consumo hanno rivelato, in seguito a nuove letture, stili e tematiche di tutto rispetto.\nDi queste controversie si sono rese complici anche talune semplificazioni di una parte consistente della critica letteraria, per cui il solo scrivere un'opera \"fantastica\", ambientata nel futuro o con personaggi irreali, \u00e8 parso a priori, e senza alcun esame pi\u00f9 approfondito, una concessione ad una letteratura di puro diletto.\nD'altronde l'evoluzione pi\u00f9 recente dei generi (che si tratti di horror, fantasy, fantascienza, romanzo poliziesco, \"rosa\", o altro) fa pensare che ormai, lungi dal volersi \"ghettizzare\", questi aspirino ad essere riconosciuti a tutti gli effetti come letteratura di primo livello.\nOrigini e diffusione.\nUna produzione meno raffinata e pi\u00f9 tesa ad accontentare il pubblico anche poco colto, che s'impone gi\u00e0 nel teatro antico greco e romano e nel cosiddetto romanzo greco di et\u00e0 ellenistica, si fa strada in Italia nel Cinquecento, in particolare tra gli autori che avversano le rigidit\u00e0 del nuovo classicismo e che vengono incoraggiati, nella loro attivit\u00e0, dagli stessi tipografi. Anton Francesco Doni, Pietro Aretino, Francesco Berni fondano la figura del letterato \"di mestiere\", che mira a conquistare l'indipendenza economica con i suoi scritti e s'impegna dunque per venire incontro anche ai lettori meno sofisticati, o pi\u00f9 in generale agli ambienti esterni alle corti, in aperta opposizione con i canoni classicistici e aristotelici. Si diffondono di conseguenza le opere dialettali, oppure di argomento scandalistico o sarcastico, dall'aspetto lezioso o dissacratorio, portando, in alcuni casi, attraverso il rifiuto delle convenzioni e dello stile aulico, a esempi di vero e proprio realismo.\n\u00c8 tuttavia solo nell'Ottocento che si diffonde, in Italia come in molti altri paesi occidentali, il fenomeno della letteratura di consumo. La seconda rivoluzione industriale, che tocca in maniera significativa un'area ben pi\u00f9 vasta rispetto a quella interessata dalla prima nel corso del Settecento, produce evidentissime trasformazioni all'interno delle societ\u00e0 e delle culture, connettendosi chiaramente al nascere della filosofia positivistica; lo stesso incremento dell'industria e della tecnica spinge il mondo letterario a preferire sempre pi\u00f9 la prosa, ed in particolare il romanzo, alla poesia, in quanto maggiormente adatta a descrivere costumi, societ\u00e0, eventi storici e politici in maniera diretta, \"scientifica\" e priva di artifizi.\nDa una parte tutto ci\u00f2 pone le basi del naturalismo e del verismo, dall'altra va a costituire il moderno mercato editoriale: l'industrializzazione permette infatti una produzione pi\u00f9 vasta e meno costosa dei beni di consumo, come appunto i libri, e in particolare l'invenzione della linotype meccanica rende pi\u00f9 veloce e sistematica la stampa delle pagine; l'urbanizzazione e l'alfabetizzazione concorrono intanto ad accrescere il numero dei lettori.\nPer il letterato, diventa sempre pi\u00f9 difficoltoso realizzare prodotti che siano di qualit\u00e0 e trovino al tempo stesso un ottimo riscontro di vendite. Alcuni intellettuali manifestano la propria avversione verso quella che \u00e8 da alcuni definita \"democratizzazione dell'arte\".\nL'industria editoriale reclama le esigenze di mercato; gli autori vengono sempre pi\u00f9 pressati dalla necessit\u00e0 di produrre opere che siano comprensibili e piacevoli per tutti, anche per i meno istruiti, e nello stesso tempo intravedono le possibilit\u00e0 di una nuova fonte remunerativa, atta a garantire una vita agiata, pur sempre col sostegno di un'altra professione: molti scrittori scelgono ad esempio il giornalismo, altro fenomeno di straordinario sviluppo, per analoghi motivi, nell'Ottocento, anche se ben noto gi\u00e0 al secolo precedente. Il punto d'incontro fra narrativa e giornalismo lo si ritrova nel cosiddetto \"romanzo d'appendice\" o \"feuilleton\", pubblicato a puntate nelle ultime pagine dei quotidiani.\nIn accordo con i gusti pi\u00f9 superficiali e con la cultura spesso mediocre di una grande fetta di pubblico, si definisce inoltre la letteratura \"di genere\", col nascere dei romanzi avventurosi, sentimentali, polizieschi, fantascientifici e per l'infanzia, in gran parte basati sui colpi di scena, sul patetismo e anche, in contrapposizione col realismo dominante, sull'abbandono alla fantasia e sulla suggestione di avventure esotiche.\nTra gli stessi scrittori comincia a prevalere nettamente la percentuale di coloro che non godono di un'estrazione particolarmente elevata, poich\u00e9 la nuova professione di romanziere attrae principalmente, per motivi economici e di affermazione sociale, le classi pi\u00f9 o meno benestanti.\nGiornali, riviste, libri in quantit\u00e0 modificano il rapporto fra scrittori, lettori ed editori, e portano alla nascita delle prime grandi case editrici e dei primi quotidiani di ampia diffusione. In Italia la riforma Coppino del 1877 rende obbligatoria e gratuita la scuola elementare, contribuendo al decrescere dell'analfabetismo; i ragazzi divengono cos\u00ec un nuovo pubblico cui indirizzarsi, con libri avventurosi, \"di formazione\" o pi\u00f9 puramente d'evasione.\nQueste nuove forme di letteratura che ricercano frequentemente la suspense, il sensazionalismo, la dinamicit\u00e0, il sentimentalismo per creare la massima tensione del lettore verso l'esito della vicenda, senza richiedergli un eccessivo impegno intellettuale, o che si rivolgono a fasce mirate di destinatari come ad esempio i bambini e i ragazzi, vengono presto etichettate come letteratura minore o \"paraletteratura\", e come tali pressoch\u00e9 ignorate dai critici, i quali tuttavia finiscono, in questo modo, per rinnegare i pur numerosi esempi di letteratura \"di consumo\" ma di ottimo livello artistico.\nUna parziale rivalutazione della letteratura di consumo (tuttora in atto) si avr\u00e0 solo nella seconda met\u00e0 del Novecento, quando ci si accorger\u00e0 che in essa vengono molte volte affrontate, in maniera particolarmente innovativa e originale, questioni di lampante rilevanza e attualit\u00e0: si pensi, ad esempio, ai numerosissimi temi suscitati dalla straordinaria evoluzione della fantascienza a partire dagli anni quaranta e cinquanta."}
{"id": "745939", "revid": "767487", "url": "https://it.wikipedia.org/wiki?curid=745939", "title": "Schegge di April", "text": "Schegge di April (\"Pieces of April\") \u00e8 un film del 2003 scritto e diretto da Peter Hedges, con Katie Holmes e Patricia Clarkson.\nTrama.\nApril Burns, che non ha mai avuto un buon rapporto con la madre, decide di invitare la famiglia per la Festa del Ringraziamento nel suo appartamento di New York. Durante i preparativi, April si accorge che il forno non funziona e cerca un rimedio tra i vicini di casa. Nel frattempo la sua famiglia sta per arrivare a New York. Durante il viaggio i genitori discutono continuamente mentre l'altra figlia ricorda i fallimenti della sorella. La nonna invece a malapena ricorda il nome di tutti e il figlio pi\u00f9 piccolo ha la mania della fotografia."}
{"id": "745943", "revid": "123903922", "url": "https://it.wikipedia.org/wiki?curid=745943", "title": "Siusi allo Sciliar", "text": "Siusi allo Sciliar (\"Seis am Schlern\" in tedesco) \u00e8 una frazione del comune italiano di Castelrotto, in provincia autonoma di Bolzano. Situato ai piedi dello Sciliar, a 1.004 m s.l.m., il paese d\u00e0 il proprio nome all'Alpe di Siusi, l'alpe pi\u00f9 grande d'Europa.\nLuoghi di interesse.\nNel paese sono presenti tre chiese significative: una, la pi\u00f9 antica, \u00e8 la chiesa di Santa Maria Ausiliatrice, che risale al XVII secolo, l'altra, la pi\u00f9 grande, \u00e8 la chiesa di Santa Croce, situata nella piazza Oswald von Wolkenstein. Il paese ospita inoltre la chiesa di San Valentino\nNel suo territorio si trovano i ruderi di Castelvecchio (che furono la dimora di Oswald von Wolkenstein), Castel Salego e Castel Rovereto nonch\u00e9 il sito preistorico \"Rungger Egg\", luogo di importanti rinvenimenti dell'Et\u00e0 del Ferro.\nAbitato gi\u00e0 in epoca preistorica, come testimoniano diversi ritrovamenti, porta ancora tracce di fortificazioni romane. Numerosi ed interessanti i ruderi dei castelli medioevali, le dimore e gli antichi manieri del XVII e XVIII secolo. Nei suoi sentieri si incontrano le tante chiesette, cappelle, torri, masi e crocefissi posti lungo i sentieri, e conferiscono una nota del tutto particolare alla zona che invita ad approfondire l'originale storia di queste strutture e di coloro che hanno contribuito alla loro costruzione.\nEconomia.\nL'economia del paese \u00e8 basata sul turismo collegato alle attivit\u00e0 escursionistiche in estate e agli sport invernali.\nInfrastrutture e trasporti.\nL'abitato \u00e8 collegato ai paesi vicini: linee di autobus per la Val Gardena, Bolzano e Bressanone.\nInoltre dal 2002, \u00e8 operativa una moderna cabinovia che porta all'Alpe di Siusi, prima raggiungibile soltanto in autobus o con mezzi propri.\nSport.\nSiusi ha una lunga storia come localit\u00e0 turistica alpina. Oltre agli sport invernali, praticati da dicembre a marzo, e ovviamente agli sport escursionistici (trekking e alpinismo). Va segnalato che nella vicina frazione di San Vigilio (Comune di Castelrotto), c'\u00e8 un campo da golf a 18 buche."}
{"id": "745944", "revid": "1516566", "url": "https://it.wikipedia.org/wiki?curid=745944", "title": "Erpice saraceno", "text": "In araldica l'erpice saraceno (in francese \"herse sarrazine\") \u00e8 rappresentato generalmente composto da sei traverse di legno, unite a formare un quadrato con una croce interna, con delle punte metalliche rivolte verso l'alto. Talora compare costituito da sole quattro traverse in forma di triangolo con una delle traverse parallela alla base."}
{"id": "745955", "revid": "66387", "url": "https://it.wikipedia.org/wiki?curid=745955", "title": "Spigolatrice di Sapri", "text": ""}
{"id": "745958", "revid": "220472", "url": "https://it.wikipedia.org/wiki?curid=745958", "title": "La spigolatrice di Sapri", "text": "La spigolatrice di Sapri \u00e8 una poesia di Luigi Mercantini ispirata alla fallita spedizione di Sapri di Carlo Pisacane (1857) che aveva lo scopo di innescare una rivoluzione antiborbonica nel Regno delle Due Sicilie.\nSi tratta, insieme all\"'Inno di Garibaldi\", di uno dei componimenti a cui la fama di Mercantini come cantore del Risorgimento \u00e8 indissolubilmente legata.\nMercantini adotta il punto di vista innocente di una lavoratrice dei campi, addetta alla spigolatura del grano, che si trova per caso ad assistere allo sbarco, incontra Pisacane e se ne invaghisce; la donna parteggia per i trecento e li segue in combattimento, ma finisce per assistere impotente al loro massacro da parte delle truppe borboniche.\nParticolarmente conosciuto e citato \u2014 talora anche in forma parodiata o ironica \u2014 \u00e8 il ritornello \u00abEran trecento, eran giovani e forti, e sono morti\u00bb.\nPresente nella sezione della poesia ottocentesca di molte antologie scolastiche della letteratura italiana, \"La spigolatrice di Sapri\" \u00e8 considerata una delle migliori testimonianze della poesia patriottica dell'epoca.\nTesto della poesia.\n&lt;poem&gt;\n&lt;/poem&gt;"}
{"id": "745960", "revid": "6923", "url": "https://it.wikipedia.org/wiki?curid=745960", "title": "British Motor Holdings", "text": ""}
{"id": "745961", "revid": "287204", "url": "https://it.wikipedia.org/wiki?curid=745961", "title": "Forli del Sannio", "text": ""}
{"id": "745963", "revid": "309289", "url": "https://it.wikipedia.org/wiki?curid=745963", "title": "Ostiachi", "text": "Gli Ostiachi (o Chanty, Chande, Kantek) sono un gruppo etnico indigeno che vive nel Circondario autonomo dei Chanty-Mansi, una regione storicamente conosciuta con il nome di Jugra, in Russia, insieme al popolo dei Mansi.\nIn questo circondario autonomo, la lingua ostiaca e la lingua mansi sono riconosciute ufficialmente insieme al russo. Nel 2002, il censimento ufficiale russo registr\u00f2 28.678 ostiachi (auto-identificatisi come appartenenti a tale gruppo etnico). Di questi, 26.694 erano residenti nell'oblast' di Tjumen' (17.128 nell'Circondario autonomo dei Chanty-Mansi, 8.760 nella Jamalia, 873 nell'oblast' di Tomsk, 88 nella Repubblica dei Comi.\nStoria.\nGli ostiachi sono apparsi nei resoconti di viaggio russi con il nome di Jugra per la prima volta nell'XI secolo, quando ebbero il primo contatto con i cacciatori e mercanti russi. Il nome proviene dal termine \"j\u00f6gra\" (Chanty) della lingua komi. Forse il re inglese Alfredo il Grande nel X secolo ebbe un contatto con gli Ostiachi prima dei russi.\nNell'XI secolo, il termine Jugra si applic\u00f2 a numerose trib\u00f9 della regione, ognuna delle quali aveva una propria autonomia ed un proprio capo. Ogni trib\u00f9 aveva due ceppi familiari diversi, denominati \"mon't\"' e \"por\", di cui tutti i membri erano tra loro consanguinei. Questa struttura fu poi sostituita dall'istituzione di veri e propri clan, con a capo un \"leader\" che contrattava con i russi.\nParteciparono anche alle campagne russe e fu loro permesso di collezionare \"yasaq\" (tributi) da due volost (distretti) Chanty. Quando poi il loro apporto non fu pi\u00f9 necessario, la Russia elimin\u00f2 questi privilegi.\nTra il XVII e il XIX secolo, vi furono vari tentativi di introdurre il Cristianesimo ma lo stile di vita degli ostiachi non sub\u00ec reali cambiamenti. Solo nella seconda met\u00e0 del XIX secolo cominciarono ad accettare le leggi governative. Durante il periodo sovietico gli Ostiachi furono uno dei pochi popoli indigeni della Siberia a cui fu concesso una propria autonomia tramite l'istituzione di un okrug (circondario autonomo). Negli anni trenta i sovietici cominciarono quindi le collettivizzazioni delle terre. In questo contesto furono eliminati i kulak (capitrib\u00f9) e gli sciamani dei villaggi. Quando poi i bambini furono costretti a frequentare le scuole di stato russe, ci fu una rivolta generale chiamata la ribellione di Kazym (piccola cittadina del circondario autonomo dei Chanty-Mansi).\nDopo la fine dell'era staliniana, il processo di collettivizzazione sub\u00ec una frenata. L'autonomia ha giocato un ruolo prevalente per la conservazione della cultura e del linguaggio ostiaco.\nA livello antropologico, gli Ostiachi sono rappresentanti della razza dei popoli uralici. La maggior parte delle loro caratteristiche fisiche rispecchiano, infatti, quelle dei mongoli (soprattutto nella regione di Berjozovo). Sono di solito bassi di statura (l'altezza media per gli uomini \u00e8 di appena 158 cm, mentre per le donne \u00e8 di 146\u00a0cm). I colori degli occhi predominanti sono scuri e anche i capelli sono quasi sempre scuri.\nEconomia.\nLe occupazioni tradizionali degli Ostiachi sono la pesca, la caccia nella taiga e l'allevamento di renne. Sono abili procacciatori di prede grazie ad efficaci trappole, di cui l'abilit\u00e0 e l'ingegnosit\u00e0 nelle costruzioni sono rinomate oltre che considerate di importanza fondamentale.\nReligione.\nGli Ostiachi sono in gran parte cristiani ortodossi; a questa fede si affiancano sciamanesimo e culto della reincarnazione.\nLingua.\nLa lingua ostiaca o \"chanty\", \u00e8 una lingua uralica e viene scritta con l'alfabeto cirillico."}
{"id": "745967", "revid": "106908", "url": "https://it.wikipedia.org/wiki?curid=745967", "title": "Mercanti (disambigua)", "text": ""}
{"id": "745968", "revid": "767487", "url": "https://it.wikipedia.org/wiki?curid=745968", "title": "Tavola bronzea di Polcevera", "text": "La tavola bronzea di Polcevera (detta anche \"Sententia Minuciorum\") \u00e8 una lamina di bronzo sulla quale \u00e8 incisa un'iscrizione in lingua latina che riporta una sentenza emessa dal Senato romano nel 117 a.C.\nIl reperto, di primaria importanza non solo per la storia locale, ma anche per la storia del diritto, l'epigrafia e la linguistica, \u00e8 ora conservato nel Museo Civico di Archeologia Ligure di Pegli.\nDescrizione e contenuto.\nLa \u201ctavola\u201d \u00e8 costituita da una sottile lamina di bronzo dello spessore di 0,2\u00a0cm, alta 38\u00a0cm e larga 48\u00a0cm.\nSulla lamina, che si presenta in buono stato di conservazione, \u00e8 incisa un'iscrizione in latino disposta su 46 righe, contenente la sentenza che due magistrati romani, i fratelli Minuci Rufi (i cui nomi sono ben visibili in alto nel testo dell'iscrizione), pronunciarono nel 117 a.C. su una questione di confini che divideva i Genuates, gli abitanti di Genova, e i Viturii Langenses, che abitavano nell'alta Val Polcevera.\nDal nome dei due estensori la sentenza \u00e8 nota anche come \"Sententia Minuciorum\".\nA quell'epoca Genova, citt\u00e0 alleata dei Romani, godeva di una preminenza sulle popolazioni dell'entroterra, che oltre a disporre di un proprio territorio (ager privatus), possedevano e coltivavano terreni facenti parte del cosiddetto ager publicus.\nIl contenzioso era stato originato dal fatto che i Viturii intendevano consolidare ed ampliare e la loro presenza su quest'ultimo, contrastati dai Genuates.\nIl ritrovamento.\nIl reperto fu rinvenuto nel 1506 nel greto del torrente Pernecco a Pedemonte di Serra Ricc\u00f2 da un contadino del luogo, Agostino Pedemonte, mentre era intento a dissodare un pezzo di terreno.\nLa tavola fu venduta ad un calderaio genovese, ma prima che questi la fondesse la notizia del ritrovamento dell'antica iscrizione giunse allo storico e vescovo Agostino Giustiniani, che ne promosse l'acquisto da parte del governo della Repubblica di Genova.\nIl testo, pubblicato per la prima volta a Parigi nel 1520 da Jacopo Bracelli, cancelliere della Repubblica di Genova, fu poi tradotto in italiano dallo stesso Giustiniani che lo riport\u00f2 nei suoi \u201cAnnali\u201d, dandone un'ampia descrizione.\nOltre al Giustiniani numerosi altri autori del passato parlano della \u201cTavola di Polcevera\u201d; tra questi il politico e storico genovese Girolamo Serra.\nInizialmente custodita nella cattedrale di San Lorenzo, fu in seguito collocata nel palazzo dei Padri del Comune, quindi a palazzo Ducale e poi nell'ufficio del sindaco a palazzo Tursi dove fu custodita fino al 1993 quando fu trasferita nell'attuale collocazione nel Museo di Archeologia Ligure presso villa Durazzo-Pallavicini a Genova Pegli.\nUna copia dell'iscrizione si trova presso la sede del comune di Campomorone.\nIl contesto storico.\nI fatti ai quali si riferisce la \u201cSententia\u201d si svolsero nel II secolo a.C., periodo in cui si stava consolidando il predominio romano in Liguria.\nPrima dell'avvento dei romani, i Liguri erano dediti ad attivit\u00e0 silvo-pastorali, e vivevano in villaggi di capanne situati nei ripiani di mezza costa o arroccati sulle cime dei monti.\nIntorno al VI secolo a.C. gruppi di Liguri della Val Polcevera venuti a contatto con Greci ed Etruschi avevano costruito, presso il porto del Mandraccio, approdo naturale sulla rotta per Marsiglia, allora colonia dei Greci, la citt\u00e0 fortificata di Genova, che grazie ai traffici marittimi, prosper\u00f2 rapidamente.\nI Genuati (il cui tenore di vita era di gran lunga superiore ai loro vicini dell'entroterra) intrattenevano anche i contatti con i Romani, divenuti pi\u00f9 stretti nel III secolo a.C.; durante la seconda guerra punica Genova era loro alleata (mentre altre trib\u00f9 liguri, sia a ponente che a levante, stavano dalla parte dei Cartaginesi) e per questo nel 205 a.C. fu distrutta da Magone Barca, fratello di Annibale.\nLa citt\u00e0 fu ricostruita in pochi anni con l'aiuto determinante dei Romani, che incaricarono il propretore Lucrezio Spurio di sovrintendere all'opera di ricostruzione.\nNei decenni successivi i Romani estesero il loro dominio sulla terra dei Liguri, sconfiggendo le trib\u00f9 del levante e del ponente che li avevano aspramente contrastati.\nIn questo contesto Genova manteneva una posizione predominante sulle trib\u00f9 dell'entroterra, tra le quali i Viturii Langenses (dal cui nome deriva quello dell'attuale Langasco, frazione di Campomorone al centro della zona un tempo abitata da questa trib\u00f9 ligure), con i quali era sorta una controversia sull'uso delle terre comuni, che aveva dato luogo all'arbitrato del Senato romano.\nIntorno alla met\u00e0 del II secolo a.C., i Romani costruirono la Via Postumia che da Genova attraverso la Valpolcevera conduceva oltre l'Appennino, a Libarna (presso l'attuale Serravalle Scrivia), collegando la costa ligure alle colonie romane della pianura padana.\nOrigini della controversia.\nGi\u00e0 alcuni decenni prima della \u201cSententia\u201d, poco dopo la ricostruzione di Genova e la conquista romana dell'entroterra, intorno al 200 a.C., i Viturii erano venuti in contrasto con i Genuati riguardo all'uso dei terreni comuni, che non appartenevano n\u00e9 ai Genuati n\u00e9 ai Vituri, ma allo Stato romano per diritto di conquista.\nLe terre dei Viturii, confiscate dai vincitori, furono in parte loro riassegnate come \u201cager privatus\u201d: di queste terre avevano il pieno possesso e potevano trasmetterle agli eredi; un'altra porzione, pi\u00f9 vasta (\u201cager publicus\u201d) fu in parte assegnata ai Genuati e in parte concessa agli stessi Viturii Langenses in cambio di un tributo (vectigal) da versare ai Romani tramite i Genuati.\nI Viturii, per l'incremento della popolazione e la necessit\u00e0 di ulteriori guadagni, anche per far fronte ai tributi da essi dovuti ai Romani, alle tradizionali attivit\u00e0 silvo-pastorali avevano affiancato l'attivit\u00e0 agricola e trasferito i loro insediamenti pi\u00f9 a valle per disporre di terreni pi\u00f9 fertili e idonei alla coltivazione di grano e foraggio.\nNel tentativo di estendere il loro agro privato su parte delle terre dell'\u201cager publicus\u201d, sul quale mantenevano solo limitati diritti per uso silvo-pastorale, vennero inevitabilmente in conflitto con i Genuati, che non volevano rinunciare alla loro supremazia economica sull'entroterra.\nLa vertenza circa la definizione dei confini tra i terreni privati dei Langensi e i terreni pubblici e delle regole per il godimento di questi ultimi aveva raggiunto momenti di elevata tensione. I Genuati nel corso della contesa avevano anche imprigionato alcuni Langensi che avevano disobbedito al divieto di accedere ai terreni che i genovesi ritenevano di loro pertinenza.\nEssendo il territorio oggetto del dissidio particolarmente delicato perch\u00e9 attraversato dalla via Postumia costruita nel 148 a.C., strategica per i collegamenti tra Genova e la Pianura Padana, i consoli e il Senato decisero di intervenire direttamente inviando in loco i due magistrati citati nel testo, Quinto e Marco Minucio Rufo, i quali, dopo un accurato sopralluogo sul territorio tornarono a Roma ed emisero, dinanzi ai delegati delle due parti in causa, la sentenza, resa esecutiva dal Senato il 13 dicembre dell'anno 637 di Roma (117 a.C.).\nLa sentenza.\nCon il loro arbitrato, i Romani non intesero imporre la loro legge, ma sancire con la loro autorit\u00e0 dei rapporti giuridici preesistenti tra Genova, citt\u00e0 confederata ma formalmente autonoma, e una comunit\u00e0 ad essa soggetta, con una precisa definizione dei confini dei terreni contesi e delle modalit\u00e0 di utilizzo degli stessi da parte dei due contendenti ed anche, in misura minore, di altre comunit\u00e0 liguri citate nel testo della sentenza.\nCon la sentenza furono definiti i confini dell'agro privato dei Viturii Langensi, di esclusiva propriet\u00e0 di questi, e per il quale essi non dovevano corrispondere alcun tributo.\nNell'agro pubblico, del quale furono ugualmente stabiliti i confini, avevano un diritto d'uso sia i Genuati che i Langensi, ma questi ultimi erano tenuti a corrispondere all'erario genovese un tributo annuo di 400 Vittoriati, eventualmente pagabile in natura (grano o vino).\nL'eventuale futura assegnazione di terre entro l'agro pubblico a singoli coloni Langensi o Genuati (erano in ogni caso escluse le altre comunit\u00e0) sarebbe stata decisa dalla comunit\u00e0 dei Langensi, che avrebbe percepito una tassa dai nuovi coloni, mentre non era prevista alcuna imposizione per i singoli che gi\u00e0 disponevano di terreni nell'agro pubblico.\nEsisteva inoltre una porzione dell'agro pubblico, definito \u201cager compascuus\u201d, destinato ad usi comuni (pascolo, raccolta di legna) nel godimento del quale, oltre a Langensi e Genuati, a determinate condizioni erano ammesse anche le altre comunit\u00e0 liguri della Val Polcevera (Odiati, Dectunini, Cavaturini e Mentovini).\nInfine una clausola della sentenza stabiliva il rilascio dei Langensi imprigionati a seguito della controversia.\nLa sentenza venne incisa su alcune lastre di bronzo, di cui una sola venne ritrovata.\nLe regole definite dalla sentenza sarebbero rimaste in vigore per alcuni decenni, ma gi\u00e0 in et\u00e0 augustea i villaggi dell'entroterra iniziarono a spopolarsi, determinando la fine dell'economia agro-silvo-pastorale dei Langensi e delle altre popolazioni dell'interno.\nMolti Liguri, che nel frattempo avevano acquisito la cittadinanza romana, abbandonarono le campagne e si trasferirono a Genova per lavorare come artigiani, operai e piccoli commercianti mentre i pi\u00f9 giovani, per migliorare la loro posizione sociale, si arruolavano nelle legioni romane.\nTraduzione.\nQuesta \u00e8 la versione in italiano del testo riportato sulla Tavola:\nMoco Meticanio, figlio di Meticone\nPlauco Pelianio, figlio di Pelione\nLa zona interessata.\nI tentativi degli storici di individuare con precisione il territorio oggetto della controversia, seguendo i dati riportati sull'iscrizione, sono stati numerosi e non sempre coincidenti fra loro. La principale difficolt\u00e0 \u00e8 dovuta al fatto che i nomi attuali dei monti, dei torrenti e delle valli sono completamente diversi dai toponimi usati dagli antichi liguri, minuziosamente annotati dai fratelli Minuci nella sentenza.\nSecondo le ricostruzioni pi\u00f9 accreditate, la zona al centro della vertenza \u00e8 situata nell'alta Val Polcevera, principalmente nel territorio dei comuni di Campomorone e Mignanego, ma si estende anche a zone che oggi appartengono ai comuni di Ceranesi, Fraconalto e al quartiere genovese di Pontedecimo.\nL'agro privato aveva al suo centro la collina sulla quale oggi si trova il paese di Langasco (e dove allora sorgeva il castello dei Langensi), e comprendeva le aree tra i torrenti Verde e Ricc\u00f2 dove oggi sorgono gli abitati di Campomorone e Mignanego (Vetrerie).\nLa via Postumia attraversava quest'area sul crinale che divide le due valli, tra le attuali localit\u00e0 di Madonna delle Vigne (Mignanego) e Pietralavezzara (Campomorone), in vista del Passo della Bocchetta.\nL'agro pubblico, assai pi\u00f9 vasto, racchiudeva l'agro privato formando un triangolo delimitato dai torrenti Verde e Ricc\u00f2 e a nord dallo spartiacque appenninico.\nL'area giungeva quindi fino a Pontedecimo, alla confluenza dei due torrenti, occupando il versante sinistro della Val Verde e quello destro della valle del Ricc\u00f2; a nord il confine dell'agro pubblico seguiva lo spartiacque appenninico tra la Colla di Praglia e il passo dei Giovi, passando per il Bric di Guana, il monte Taccone (il monte Boplo della \u201ctavola\u201d), il monte Leco (il monte Tuledon della \u201ctavola\u201d), il passo della Bocchetta e il vicino pian di Reste, da dove allora la Via Postumia proseguiva verso Fiaccone (oggi Fraconalto), per dirigersi poi a Libarna (Serravalle Scrivia). In corrispondenza dell'attuale Passo della Bocchetta nell'area erano comprese anche piccole zone oltre lo spartiacque appenninico, nella Val Lemme e nella Valle Scrivia.\nSono citati alcuni luoghi fortificati o castellari, in parte almeno ipoteticamente rintracciabili, come il \u201ccastello detto Aliano\u201d (\"castelum qui vocitatust Alianus\"), posti sui crinali dei monti che dominavano i vari passi appenninici.\nA seguito della vertenza vennero posti alcuni cippi, grossi pietroni a monolite incassati in verticale. Almeno due di essi sono stati identificati. Il primo si trova su un'altura nei pressi della localit\u00e0 \u201cPrato del Gatto\u201d, a poca distanza dalla strada provinciale dei Piani di Praglia, nel luogo che dovrebbe corrispondere al \u201cMons Lemurinus\u201d della Tavola (\u201c\"inde sursum iugo recto in montem Lemurinum summum, ibi terminus stat\"\u201d); un altro si troverebbe oggi sommerso dalle acque del lago artificiale della Busalletta, nel fondo della valletta che divide i comuni di Mignanego e di Fraconalto, tra le localit\u00e0 case Torre (Fraconalto) e Bisonea (Mignanego)."}
{"id": "745969", "revid": "709565", "url": "https://it.wikipedia.org/wiki?curid=745969", "title": "Alessandro da Caravaggio", "text": "Biografia.\nRimangono sconosciute le notizie biografiche del caravagginino le cui prime notizie relative alle sue vicende risalgono al 14 luglio 1491, quando viene citato per il pagamento del compenso per un lavoro presso la chiesa di San Giovanni in Bragora di Venezia (un braccio reggi-lampada, poi scomparso) Vista comunque la notevole rilevanza del cantiere di san Giovanni in Bragora a quell'epoca, \u00e8 possibile attribuire ad Alessandro da Caravaggio gi\u00e0 in questo periodo un certo prestigio come intagliatore e scultore in legno.\nPer la medesima chiesa Alessandro realizz\u00f2, nel 1493, l'arca di san Giovanni elemosinario, destinata ad ospitare una scultura del santo ad opera di Lardo Tedesco; mentre la scultura \u00e8 stata conservata, l'arca risulta perduta gi\u00e0 da alcuni secoli. Il 27 marzo 1494 Alessandro firm\u00f2 il contratto per l'inizio dei lavori al supporto ligneo e all'incorniciatura dell\"'altare del Sacramento\", il pagamento finale avvenne il 27 luglio 1497. Sfortunatamente anche la cornice \u00e8 andata perduta.\nNel giugno 1499 Alessandro stringeva un accordo con il \"presbiter\" della chiesa di san Martino di Piazza Brembana per la realizzazione dell'intera parte lignea e della cornice di un polittico a scomparti proveniente dal Veneto; di quest'opera, cui si ritiene contribu\u00ec anche Mario Codussi, rimangono solo gli scomparti dipinti da Lattanzio da Rimini.\nNel giugno del 1499 firma un accordo per la chiesa di San Martino di Piazza Brembana dove viene citato con il titolo di \"sculptor\", per la realizzazione della parte lignea di un polittico ordinatogli dai piazzesi migrati per lavoro a Venezia..\nFra il 1500 ed il 1502 lo scultore caravaggino torn\u00f2 ad occuparsi di san Giovanni in Bragora, dove gli fu commissionata l'intagliatura dell'altare della Croce, da realizzarsi sulla falsariga di quella per l'altare del Sacramento di pochi anni addietro. La struttura avrebbe quindi ospitato una paletta dal tema \"Sant'Elena e Costantino con la Vera Croce\" ed una predella con storie della reliquia, opera di Cima da Conegliano.\nIl 1503 costituisce un \"terminus ante quem\" per la realizzazione della cornice della pala della confraternita dei Milanesi, nella chiesa dei Frari, sempre a Venezia; l'opera, unanimemente attribuita all'autore dalla critica, fu forse commissionata gi\u00e0 a met\u00e0 degli anni '90 da Alvise Vivarini e Marco Basaiti. Dal classicismo evoluto, la struttura sarebbe in verit\u00e0 l'unica opera tuttora disponibile attribuita al caravaggino; per la mancanza di termini di paragone, la sua attribuzione non appare dunque certa."}
{"id": "745970", "revid": "486946", "url": "https://it.wikipedia.org/wiki?curid=745970", "title": "Okrug Autonomo Khanty-Mansi", "text": ""}
{"id": "745973", "revid": "46931", "url": "https://it.wikipedia.org/wiki?curid=745973", "title": "Khanti", "text": ""}
{"id": "745974", "revid": "46931", "url": "https://it.wikipedia.org/wiki?curid=745974", "title": "Khande", "text": ""}
{"id": "745976", "revid": "46931", "url": "https://it.wikipedia.org/wiki?curid=745976", "title": "Kantek", "text": ""}
{"id": "745979", "revid": "125014009", "url": "https://it.wikipedia.org/wiki?curid=745979", "title": "Lili\u00e1n Garc\u00eda", "text": "\u00c8 principalmente ricordata per essere stata un'annunciatrice della World Wrestling Entertainment tra il 2000 e il 2018.\nBiografia.\nLili\u00e1n Garc\u00eda \u00e8 nata a Madrid da madre statunitense e padre portoricano e ha vissuto nella capitale spagnola fino all'et\u00e0 di otto anni; la ragazza ha frequentato una scuola elementare di una base militare statunitense, arrivando poi a descriversi come una Military Brat. Al ritorno negli Stati Uniti si \u00e8 diplomata presso la \"Irmo High School\" di Columbia (South Carolina) e successivamente si \u00e8 laureata con lode alla University of South Carolina.\nAll'inizio degli anni novanta ha preso parte ad un popolare show radiofonico mattutino in una stazione di Columbia (South Carolina); \u00e8 stata inoltre una video jockey ad Atlanta (Georgia) ed \u00e8 apparsa nel film \"Modern Love\" di Robby Benson.\nCarriera da cantante.\nLili\u00e1n Garc\u00eda inizi\u00f2 a cantare in tenera et\u00e0 ed assieme a sua sorella prese parte a diversi concorsi di canto sin da quando aveva cinque anni. Lavor\u00f2 come guida negli spettacoli al karaoke nel Nitelites nightclub dell'Embassy Suites Hotel di Columbia e nel West Columbia Ramada. Canta spesso l'Inno nazionale nelle partite di casa dei Phoenix Suns dell'NBA ed ha inoltre cantato alle Olimpiadi di Atlanta 1996.\nIl primo singolo della Garc\u00eda, \"Shout\", fu pubblicato nel 2002. Nel mese di novembre dello stesso anno ha registrato la \"theme song\" di Torrie Wilson, \"Need A Little Time\", per uno degli album della WWE. Nel gennaio 2004 la WWE ha pubblicato l'album \"WWE Originals\" nel quale fu inclusa una nuova canzone della Garc\u00eda intitolata \"You Just Don't Know Me At All\"; la Garcia utilizza tale brano come theme song negli eventi dal vivo. La Garc\u00eda \u00e8 inoltre una delle due cantanti che hanno cantato la canzone di apertura di WrestleMania in tre distinte occasioni (2000, 2005 e 2012), l'altra \u00e8 stata Aretha Franklin.\nGarc\u00eda lavora al suo primo album da solista dal 2005; nel gennaio del 2006 ha registrato un duetto con il cantante Jon Secada. Nel settembre 2007 \u00e8 stato annunciato che il suo primo album sar\u00e0 intitolato \"Quiero Vivir\".\nCarriera nel wrestling.\nLili\u00e1n Garc\u00eda fu assunta dalla World Wrestling Federation come ring announcer nel 2000 e debutt\u00f2 il 23 agosto nel corso della puntata di Raw is War. Il primo coinvolgimento in un'azione sul ring avvenne il 13 settembre dello stesso anno quando Jeff Jarrett applic\u00f2 su di lei la Figure Four Leglock per aver annunciato la sconfitta dello stesso per squalifica contro Luna Vachon.\nGarc\u00eda cant\u00f2 per la prima volta nella WWF il 14 febbraio 2000 nel corso di un house show. La sua prima performance in uno show televisivo fu il 2 aprile del 2000 quando apr\u00ec WrestleMania 2000 con l'inno nazionale statunitense. Ricevette una standing ovation quando cant\u00f2 l'inno nel corso della puntata di SmackDown! registrata dopo gli attentati dell'11 settembre 2001\nVerso la met\u00e0 del 2002 la Garc\u00eda ebbe un breve feud con l'annunciatore rivale Howard Finkel, dopo che questi non la aiut\u00f2 durante l'attacco dei 3-Minute Warning; la rivalit\u00e0 culmin\u00f2 in un \"evening gown versus tuxedo match\" vinto dalla Garc\u00eda con l'aiuto di Stacy Keibler e Trish Stratus.\nIl 30 novembre 2003 a Raw Lilian annunci\u00f2 Trish Stratus come vincitrice del Bra and Panties Match contro Miss Jackie. Quest'ultima, infuriata, strapp\u00f2 la camicetta della Garc\u00eda.\nNel giugno 2005 la Garc\u00eda inizi\u00f2 una storia d'amore (kayfabe) con Viscera. La storyline port\u00f2 la Garc\u00eda a chiedere a Viscera di sposarla con una cerimonia nel corso del pay-per-view Vengeance 2005, il 26 giugno 2005. L'angle termin\u00f2 proprio a Vengeance quando Viscera rifiut\u00f2 la Garc\u00eda in favore delle prostitute di Godfather. La storia fu riproposta brevemente undici mesi dopo quando Viscera chiese alla Garc\u00eda di sposarla il 22 maggio del 2006 in una puntata di Raw, ma venne interrotto da Umaga prima di ricevere una risposta.\nLa Garc\u00eda fu inserita per la prima volta in un'importante pubblicazione riservata alle divas nel 2005, quando usc\u00ec il \"\"Divas 2005\" swimsuit magazine\" ed il relativo DVD \"Viva Las Divas of the WWE\"\nA WrestleMania 22 il 2 aprile 2006 la Garc\u00eda divenne la prima donna ad annunciare un evento WrestleMania.\nIl 5 giugno 2006 a Raw, si slog\u00f2 un polso quando il wrestler Charlie Haas la colp\u00ec accidentalmente mentre era a bordo ring. La settimana successiva il tutto fu trasformato in una storyline, con Haas costretto a subire le ire di Viscera. La storyline termin\u00f2 il 10 luglio 2006, sempre a Raw, quando Viscera colp\u00ec \"accidentalmente\" la Garc\u00eda con un Samoan drop. Per rendere il tutto pi\u00f9 realistico, fu tenuta lontana dagli show per diverso tempo.\nNella puntata di Raw del 1\u00ba gennaio 2007 Lilian fu vittima di un attacco da parte di Victoria, ma venne salvata da Mickie James proprio mentre stava per subire una \"Widow's Peak\" sul ring. Il 2 aprile, a Raw, fu spogliata della gonna da Lashley quando Vince McMahon prov\u00f2 a nascondere la sua testa sotto la gonna della ragazza. Il risultato di questa azione fu un'impennata nelle ricerche di Lili\u00e1n Garc\u00eda su Internet: la ricerca della stringa \"Lili\u00e1n Garc\u00eda\" aument\u00f2 del 301%, diventando il quarto termine pi\u00f9 ricercato sul motore di ricerca Yahoo!.\nOltre ad annunciare gli show di Raw e gli incontri di Raw in pay-per-view, Lili\u00e1n cominci\u00f2 dal 23 aprile 2009 ad annunciare gli show di WWE Superstars.Poco prima della fine di agosto 2009, Lili\u00e1n ha celebrato i suoi dieci anni nella federazione, diventando la prima Diva a restare nella compagnia per dieci anni.\nNella puntata di Raw del 21 settembre 2009 svoltasi a Little Rock, Arkansas, Jerry \"The King\" Lawler ha annunciato che quella sarebbe stata l'ultima serata di Lili\u00e1n in WWE. Lili\u00e1n ha poi eseguito un discorso commovente, ringraziando i fans per il supporto e tutti i suoi colleghi, ricevendo la standing ovation da parte del pubblico.\nLa Garc\u00eda ha poi fatto un'apparizione speciale a Raw prima che la puntata iniziasse il 16 novembre 2009, cantando The Star-Spangled Banner.\nSu WWE.com \u00e8 stato annunciato che Lili\u00e1n Garc\u00eda ha fatto il suo ritorno in WWE e d'ora in avanti ricoprir\u00e0, a tempo pieno, il ruolo di ring announcer di WWE SmackDown. L'ultima apparizione della Diva su un ring WWE risaliva alla puntata di Raw del 19 aprile 2010, dove sostitu\u00ec \"one night only\" Justin Roberts, bloccato in Europa, insieme ad altre superstar, a causa dell'eruzione del vulcano Eyjafjallaj\u00f6kull.\nA WrestleMania XXVIII apre il pay-per-view cantando America the Beautiful.\nA seguito del rilascio di Justin Roberts, il 20 ottobre 2014 \u00e8 tornata a Raw.\nVita privata.\nLili\u00e1n Garc\u00eda \u00e8 sposata dal 2009 con un uomo di nome Chris Joseph."}
{"id": "745982", "revid": "1543377", "url": "https://it.wikipedia.org/wiki?curid=745982", "title": "I sospiri del mio cuore", "text": " \u00e8 un film d'animazione giapponese dello Studio Ghibli del 1995, diretto da Yoshifumi Kond\u014d e scritto da Hayao Miyazaki, che si \u00e8 ispirato al manga \"Sussurri del cuore\" di Aoi Hiiragi.\nLa pellicola narra la storia di Shizuku e Seiji, due giovani che nutrono entrambi un sogno: l'una diventare una scrittrice di romanzi e l'altro avviare una carriera da liutaio. Con forza di volont\u00e0 e supportandosi a vicenda, i due intraprendono la strada per realizzare i propri obiettivi, finendo per avvicinarsi sempre di pi\u00f9. Il tema musicale principale \u00e8 la famosa canzone di John Denver \"Take Me Home, Country Roads\", cantata per\u00f2 in giapponese (in italiano nella versione italiana) e con un testo che presenta alcune differenze di significato rispetto all'originale.\n\"I sospiri del mio cuore\" \u00e8 uscito nei cinema giapponesi il 15 luglio 1995. L'edizione italiana del film \u00e8 stata presentata dalla Lucky Red a Lucca Comics &amp; Games il 31 ottobre 2011 ed \u00e8 stata distribuita per il mercato home video il 14 dicembre dello stesso anno.\nTrama.\nLa storia \u00e8 ambientata a Tokyo nel 1994. Shizuku, giovane studentessa dell'ultimo anno delle scuole medie, \u00e8 appassionata di libri e di letture e spesso si reca alla biblioteca di quartiere per prendere in prestito dei volumi. Un giorno si accorge che nella scheda dei prestiti stranamente ricorre sempre un cognome prima del suo, Amasawa, ed incomincia quindi a fantasticare su chi sia questo ragazzo che sembra avere i suoi stessi gusti letterari.\nQualche giorno dopo, mentre si dirige verso la biblioteca, Shizuku incontra sulla metropolitana un gatto, salito nella sua stessa carrozza, e decide di seguirlo; nel fare ci\u00f2, si trova a salire per le vie di un quartiere ordinato e silenzioso, in collina, fino ad arrivare a un negozio di antiquariato, dove entra a curiosare. L'anziano proprietario mostra alla ragazza alcuni dei tesori del suo negozio, tra cui uno strano orologio e una statuetta di pregiata fattura che rappresenta un gatto in stazione eretta, vestito elegantemente di tutto punto, con tanto di scarpe, cappello a cilindro e bastone da passeggio, che egli chiama \u201cil barone\u201d. Shizuku fa anche la conoscenza di Seiji Amasawa, il nipote dell'antiquario, che altri non \u00e8 che la misteriosa persona che leggeva i suoi stessi libri. Seiji ama molto la musica, e il suo sogno \u00e8 quello di diventare un bravo liutaio. Col passare dei giorni l'amicizia tra Shizuku e Seiji si rafforza sempre di pi\u00f9, finch\u00e9 il ragazzo non rivela di dover partire per un tirocinio di due mesi a Cremona presso un mastro liutaio, per mettersi alla prova nell'arte di costruire violini. Nell'attesa del suo ritorno, anche Shizuku promette a se stessa di testare le sue capacit\u00e0 provando a scrivere un romanzo.\nDopo un colloquio con i suoi genitori Shizuku viene da loro autorizzata ad accantonare per due mesi gli impegni scolastici per portare avanti il suo progetto, nonostante ella non ne riveli l'esatta natura e incombino le verifiche per l'ingresso alle scuole superiori. Appena finito il romanzo, che ha come protagonista il barone, il gatto dalle sembianze umane, la ragazza porta il manoscritto all'antiquario, che lo legge e ne rimane profondamente colpito, incoraggiandola a coltivare il suo dono creativo. Contenta di ci\u00f2 che \u00e8 stata in grado di realizzare, pur consapevole dell'ingenuit\u00e0 e dell'imperfezione del lavoro, e determinata a progredire nella tecnica della scrittura, Shizuku decide di riprendere il suo percorso di studio per poi iscriversi alle scuole superiori. Alla fine del film Shizuku, svegliatasi alle prime luci dell'aurora e affacciatasi alla finestra, vede Seiji che, rientrato in anticipo dall'Italia, l'aspetta sotto casa. Il ragazzo la conduce in bicicletta al suo \"posto segreto\", su un'altura, da dove i due guardano la citt\u00e0, dapprima totalmente nascosta dalla nebbia, riapparire al tepore dell'alba. Qui Seiji chiede a Shizuku se vorr\u00e0 sposarlo, un giorno: Shizuku, commossa, risponde di s\u00ec.\nProduzione.\n\"I sospiri del mio cuore\" \u00e8 tratto dal manga \"sh\u014djo\" \"Sussurri del cuore\" di Aoi Hiiragi. Il film si mantiene sostanzialmente fedele all'opera originale, con piccole differenze, tra cui il cambiamento di Seiji da pittore a liutaio e violinista, voluto da Hayao Miyazaki per ribadire il concetto che ancora oggi \u00e8 una scelta piena di dignit\u00e0 diventare un artigiano e guadagnarsi da vivere manualmente. In base a quanto dichiarato da Miyazaki \u00e8 stato per molto tempo suo desiderio quello di realizzare un film basato su un fumetto per ragazze, ma non era sicuro se, essendo la prima esperienza dello Studio con storie d'amore, sarebbe stato in grado di rappresentare i sentimenti e l'amore in modo genuino. Si sentiva inoltre la necessit\u00e0, all'interno dello Studio, di far crescere delle \"nuove leve\", anche per scaricare progressivamente Miyazaki e Isao Takahata dal peso di seguire personalmente tutte le fasi di lavorazione delle opere. La regia del progetto venne quindi affidata a Yoshifumi Kond\u014d, esperto animatore, all'epoca quarantacinquenne, che aveva gi\u00e0 contribuito alla realizzazione di numerose opere dello studio. Kond\u014d era stato direttore dell'animazione in \"Anna dai capelli rossi\", e nel team Ghibli di \"Kiki - Consegne a domicilio\", \"Una tomba per le lucciole\" e \"Pioggia di ricordi\". Il film rappresenta per\u00f2 il primo e unico lungometraggio di Kond\u014d come regista, dato che morir\u00e0 nel 1998 poco prima di compiere i 48 anni di et\u00e0, per un aneurisma all'aorta.\nMiyazaki fu comunque molto coinvolto nella realizzazione del film: fu lui a suggerire il manga \"Sussurri del cuore\" a Kond\u014d, realizz\u00f2 gli scenari e contribu\u00ec in modo decisivo allo storyboard, oltre a ricoprire il ruolo di produttore e a dirigere personalmente la scena del sogno di Shizuku. La sua presenza venne inoltre ritenuta fondamentale dallo Studio Ghibli per attirare il pubblico, dato che il lungometraggio era venuto a costare, coi suoi 1,2 miliardi di yen, molto di pi\u00f9 di quanto inizialmente preventivato. Il finale del film \u00e8 stato a lungo oggetto di dibattito. Nel manga originale Seji conclude pronunciando solo la battuta \"ti amo\", ma Miyazaki insistette per far prendere al giovane un maggior livello di impegno con la frase \"Mi vuoi sposare?\".\nIl luogo dove si svolge la storia \u00e8 basato su Tama, una citt\u00e0 collinare conurbata in Tokyo. I realizzatori hanno profuso grande impegno nel ricreare gli stessi paesaggi e vedute con cura di particolari e minuzie. Si notano ad esempio i condomini dell'area residenziale di Tama New Town, che si estende alla periferia della citt\u00e0, e la stazione di Seiseki-Sakuragaoka, dove Shizuku insegue il gatto Muta. Gli sfondi e i disegni della sequenza fantastica contenuta nel film, sono stati realizzati dall'artista giapponese Naohisa Inoue, grande fan di Miyazaki e dello Studio Ghibli. Il pittore ed il cineasta si erano incontrati la prima volta ad una sua esposizione, dove Miyazaki, colpito dal suo stile impressionista-surrealista, aveva acquistato un quadro dell'artista. Inoue realizz\u00f2 anche il doppiaggio originale di uno degli amici musicisti del nonno di Seji e ricomparir\u00e0 nel 2007, con i suoi quadri e come regista, nel cortometraggio dello Studio Ghibli \"Iblard jikan\".\n\"I sospiri del mio cuore\" \u00e8 stato il primo film dello Studio Ghibli a far uso di animazione digitale. Nella scena onirica sopraccitata i diversi pianeti, personaggi ed edifici sono stati animati tradizionalmente, ma uniti in un'unica sequenza tramite uso di computer. Il film \u00e8 stato inoltre il primo in Giappone ad adottare lo standard audio Dolby Digital.\nColonna sonora.\nLa colonna sonora del film \u00e8 stata composta da Yuji Nomi. Un elemento ricorrente \u00e8 rappresentato da vari tentativi di adattamento della canzone \"Take Me Home, Country Roads\", scritta da John Denver, Taffy Nivert e Bill Danoff. Una registrazione della canzone, eseguita da Olivia Newton-John, accompagna la sequenza iniziale. Una versione umoristica intitolata \"Concrete Road\" \u00e8 stata scritta da Hayao Miyazaki. Il cineasta tent\u00f2 di redigere anche la versione finale per il film, ma si rese conto di non essere in grado di trovare l'idea giusta. Chiese allora alla figlia del produttore Toshio Suzuki \u2014 all'epoca diciannovenne e pi\u00f9 vicina quindi al personaggio di Shizuku \u2014 di scriverne il testo, che divenne poi quello definitivo con piccole modifiche successive di Miyazaki. Questa versione, cantata da Y\u014dko Honna, la doppiatrice di Shizuku, si ritrova in diverse scene del film. Nell'adattamento italiano, le varie versioni della canzone sono state rese in italiano.\nLa colonna sonora del film \u00e8 stata raccolta in un CD intitolato e pubblicato da Tokuma Japan Communications il 10 luglio 1995.\nDistribuzione.\nIl film \u00e8 stato distribuito nei cinema in contemporanea con il videoclip dello Studio Ghibli \"On your Mark\".\nData di uscita.\nLe date di uscita internazionali sono state:\nEdizione italiana.\nUn primo doppiaggio del film, rimasto tuttavia inedito, era stato effettuato nei primi anni 2000 da Buena Vista International, in previsione di un'imminente pubblicazione in DVD per il mercato italiano che non si \u00e8 per\u00f2 concretizzata.\n\"I sospiri del mio cuore\" \u00e8 stato proiettato per la prima volta in Italia il 2 novembre 2010 al Festival internazionale del film di Roma 2010, all'interno di una retrospettiva sullo Studio Ghibli. Questa versione \u00e8 stata proiettata in lingua originale con sottotitoli in italiano, curati da Gualtiero Cannarsi.\nLa versione con un nuovo doppiaggio in italiano \u00e8 stata proiettata l'anno successivo in anteprima al Lucca Comics &amp; Games, e poi pubblicata in DVD e Blu-ray da Lucky Red a partire dal 14 dicembre 2011. Alcune critiche sono state mosse al linguaggio dell'adattamento, giudicato da alcuni critici \"troppo formale\", ma giustificato da Cannarsi come tentativo di rimanere pi\u00f9 fedele possibile all'originale. Il direttore del doppiaggio ha inoltre spiegato che la scelta del titolo del film \u00e8 stata effettuata dall'ufficio marketing sulla base della vendibilit\u00e0 del prodotto.\nEdizioni home video.\nIl film \u00e8 stato pubblicato per la prima volta nel 1996 da Tokuma Shoten in formato VHS e il 15 giugno 1997 come Laserdisc. Il 25 luglio seguente \u00e8 stato messo in commercio una nuova edizione VHS da parte di Buena Vista Home Entertainment, in un'edizione che contiene anche un trailer di \"Princess Mononoke\" e una galleria di immagini di Naohisa Inoue, l'artista che ha realizzato gli sfondi per la scena fantastica immaginata da Shizuku.\nIl DVD \u00e8 uscito il 24 maggio 2002 sempre per conto di Buena Vista. I contenuti speciali comprendono storyboard e trailer cinematografici, tra cui quelli de \"La ricompensa del gatto\" e \"Ghiblies Episode 2\". Il 20 luglio 2011 \u00e8 stato pubblicato in formato Blu Ray, con audio e sottotitoli in giapponese, inglese, tedesco, cantonese, mandarino e coreano.\nAccoglienza.\n\"I sospiri del mio cuore\" \u00e8 stato il film giapponese campione di incassi del 1995, ottenendo 1 miliardo e 850 milioni di yen (oltre 18 milioni di euro). Il lungometraggio \u00e8 anche stato inserito al 21\u00ba posto nella lista \"Terry Gilliam's Top 50 Animated Film\", e sempre al 21\u00b0 nella lista dei migliori film d'animazione stilata dal canale televisivo Film4.\nIl sito aggregatore di recensioni Rotten Tomatoes registra che il 94% dei critici ha dato un giudizio favorevole al film, in base a 18 recensioni con una media voto di 7,6/10, mentre su Metacritic il film ha un voto pari a 75/100, basato su quattro valutazioni professionali. Mark Schilling, sulle colonne del \"The Japan Times\", scrive che la storia \u00e8 \"quasi temerariamente semplice\", ma che mantiene la magia tipica dei film dello Studio Ghibli, resa ancora pi\u00f9 \"brillantemente viva\" grazie all'ambientazione realistica e alla cura per i dettagli. Andrew Osmond e Tim Henderson di Anime News Network gli assegnano rispettivamente una A e un'A-, consacrando il film al rango di classico, per via dell'ottima veste grafica e del forte messaggio di positivit\u00e0 che ne emerge. I due critici commentano inoltre che, trattandosi di una storia d'amore tra adolescenti, potrebbe risultare troppo scontata e lenta per alcuni. Raphael See del sito T.H.E.M. Anime gli assegna 5 stelle su 5 e loda principalmente la resa dei personaggi, che definisce \"tridimensionali, credibili, e del tutto gradevoli\"; non bellissimi \u2014 come sono rappresentati i protagonisti di molte opere di animazione \u2014 ma appunto per questo risultano pi\u00f9 realistici e danno la possibilit\u00e0 al pubblico di identificarcisi facilmente. Pur non apprezzando particolarmente le animazioni, giudicate non eccellenti per un anime, il critico ha elogiato gli \"sfondi pittoreschi\", \"l'attenzione meticolosa per i dettagli\" e la colonna sonora \"evocativa e piacevole\". Jonathan Clements e Helen McCarthy, nella loro enciclopedia degli anime, lo descrivono come un film \"delicato e ben realizzato\", che \"sposa i valori comuni alle produzioni dello Studio Ghibli, con una nuova visione direttiva\".\nLa popolarit\u00e0 del film in Giappone ha fatto s\u00ec che molti luoghi reali su cui \u00e8 basato fossero visitati dai fan. Sulla collina della citt\u00e0 di Tama \u00e8 stato cos\u00ec messo a disposizione dall'estate del 1997 un quaderno intitolato \"note de I sospiri del mio cuore\", su cui gli appassionati possono liberamente scrivere le loro impressioni; gi\u00e0 nel novembre del 1998, erano stati riempiti 14 volumi da persone di ogni et\u00e0 e da ogni parte del Giappone."}
{"id": "745988", "revid": "1272592", "url": "https://it.wikipedia.org/wiki?curid=745988", "title": "Thomas Remengesau Jr.", "text": "Biografia.\nEletto nel 1992 come vicepresidente di Johnson Toribiong, venne successivamente eletto Presidente della Repubblica di Palau nel 2000, assumendo ufficialmente l'incarico il 1\u00ba gennaio 2001 e rimanendo in carica fino al 2009. Per quattro anni ha abbandonato la carica, ma nel novembre 2012 \u00e8 stato nuovamente eletto Presidente, incarico che ha assunto ufficialmente il 15 gennaio 2013. Nel 2016 \u00e8 stato confermato per un ulteriore mandato."}
{"id": "745989", "revid": "2074952", "url": "https://it.wikipedia.org/wiki?curid=745989", "title": "Jos\u00e9 Rizal", "text": "Considerato il pi\u00f9 grande eroe filippino e \"de facto\" un eroe nazionale, la sua vita e le sue opere furono ispiratrici del movimento nazionalista filippino. L'esecuzione e la conseguente morte nel 1896 lo hanno reso uno dei martiri della rivoluzione filippina. L'anniversario della sua morte \u00e8 oggi considerato giorno di festa nazionale nelle Filippine.\nRizal studi\u00f2 all'Universit\u00e0 Ateneo de Manila, ottenendo un \"bachelor\" nelle arti. Si iscrisse a medicina e filosofia all'Universit\u00e0 di Santo Tom\u00e1s per poi andare a Madrid, dove continu\u00f2 a studiare presso l'Universit\u00e0 Complutense di Madrid, ottenendo il titolo di \"licenziato in medicina\". In seguito frequent\u00f2 l'Universit\u00e0 di Parigi e poi l'Universit\u00e0 di Heidelberg. Si laure\u00f2 in tre anni sia in medicina che in lettere e filosofia. Uomo d'ingegno e talento universale, oltre al tagalog sapeva parlare almeno altre dieci lingue. Era anche un poeta lirico, tra le sue opere figurano i romanzi \"Noli me tangere\" ed \"El filibusterismo\".\nCome figura politica, era leader di un'associazione di riforma non violenta, la \"lega filippina\". La sua morte e le sue attivit\u00e0 politiche furono ispiratrici della rivoluzione filippina, guidata da Andr\u00e9s Bonifacio e poi da Emilio Aguinaldo.\nBiografia.\n\u00c8 difficile descrivere la sua breve vita con precisione non solo per la molteplicit\u00e0 delle attivit\u00e0 e dei luoghi, ma anche per l'autocensura che familiari ed amici si dovettero imporre, distruggendo ogni documento che lo riguardasse, per evitare guai con la polizia spagnola. Genio precoce e multiforme, spazi\u00f2 con eccellenza in vari campi della letteratura, dell'arte, della scienza e della tecnica: basti dire che parlava venti lingue e dialetti e ne conosceva un'altra diecina e che ad otto anni compose in versi una commedia acquistata da un sindaco per la rappresentazione nelle feste locali.\nI genitori di Rizal, Francisco Engracio Rizal Mercado y Alejandra II (1818-1898) e Teodora Morales Alonso Realonda y Quintos (1827-1911), erano due ricchi agricoltori e coltivatori di canna da zucchero e riso dell'isola di Luz\u00f3n. Rizal era il settimo di undici figli: Saturnina (1850-1913), Paciano (1851-1930), Narcisa (1852-1939), Olympia (1855-1887), Lucia (1857-1919), Maria (1859-1945), Jos\u00e9 Protasio (1861-1896), Concepcion (1862-1865), Josefa (1865-1945), Trinidad (1868-1951) e Soledad (1870-1929).\nJos\u00e9 era di lontane origini cinesi: era infatti discendente di 6\u00aa generazione di Domingo Lam-co, mercante cinese giunto nelle Filippine dalla regione di jinjiang verso la met\u00e0 del XVII secolo. Lam-co spos\u00f2 Inez de la Rosa, nativa di Luzon e anch'ella di origini cinesi. Per evitare ogni forma di sinofobia delle autorit\u00e0 spagnole nei confronti dei suoi discendenti, Lam-co cambi\u00f2 il proprio cognome e decise di utilizzarne uno spagnolo. Scelse \"Mercado\" (mercato) per indicare le rotte commerciali cinesi.\nNel 1849 il governatore generale Narciso Claver\u00eda y Zald\u00faa ordin\u00f2 a tutte le famiglie filippine di scegliere nuovi cognomi, da una lista di nomi di casati spagnoli. Il padre di Jos\u00e9, Francisco, scelse \"Rizal\" (in origine \"Ricial\", \"campi verdi\"), consigliatogli da un governatore provinciale e amico. Il cambio caus\u00f2 molta confusione nei suoi affari, molti dei quali iniziati con il suo cognome originale. Dopo un paio di anni inizi\u00f2 ad utilizzare \"Rizal Mercado\" come compromesso, ma spesso si fece identificare come \"Mercado\".\nNel 1872, partecip\u00f2 ai moti di Cavite, che rappresentano l'avvio della resistenza patriottica filippina alle forze spagnole. A questa sommossa, sviluppatasi nel centro di Cavite, sull'isola di Luzon, parteciparono anche Marcelo Hilario del Pilar e il futuro fondatore della societ\u00e0 segreta Katipunan, Andr\u00e9s Bonifacio.\nLa madre di Rizal, Teodora Alonso Quintos, una delle donne pi\u00f9 colte delle Filippine del suo tempo, esercit\u00f2 una grande influenza sullo sviluppo intellettuale del giovane Jos\u00e9. Questi, dopo aver frequentato l'ateneo di Manila, diplomandosi in agraria e agrimensura, e l'Universit\u00e0 di Santo Tom\u00e1s a Manila, studiando lettere, filosofia e medicina, nel 1882 si rec\u00f2 in Europa a studiare medicina ed arti liberali a Madrid.\nSi laure\u00f2 in tre anni sia in medicina che in lettere e filosofia. Studente brillante, divenne presto il leader della piccola comunit\u00e0 di studenti filippini in Spagna e si dedic\u00f2 con passione alla riforma del dominio spagnolo nel suo paese. Di cultura occidentale, conscio dell'arretratezza tecnica e culturale del suo paese, mai propugn\u00f2 l'indipendenza completa delle Filippine e tanto meno con mezzi violenti. I principali nemici delle riforme, ai suoi occhi, non erano la Spagna, che stava attraversando una profonda rivoluzione in senso liberale, ma i frati francescani, agostiniani e domenicani che tenevano la nazione in una condizione di paralisi culturale, economica e politica.\nRizal continu\u00f2 i suoi studi medici a Parigi ed a Heidelberg, specializzandosi in oculistica. Nel 1887 scrisse il suo primo romanzo, \"Noli me tangere\", un'appassionata esposizione dei misfatti della dominazione fratesca, paragonabile, nel suo effetto, alla denunzia dell'oppressione dei negri negli Stati Uniti de \"La capanna dello zio Tom\" di Harriet Beecher Stowe. Il seguito del primo romanzo, \"Il filibusterismo\" (La sovversione) del 1891, conferm\u00f2 la sua reputazione di leader del movimento riformista delle Filippine.\nNel 1890 ampli\u00f2 ed annot\u00f2, con ricerche storiche effettuate al British Museum di Londra, un'edizione dell'opera di Antonio de Morga, \"Avvenimenti delle isole filippine\", che mostrava che i nativi delle Filippine avevano avuto una lunga storia prima dell'arrivo degli spagnoli. Divenne il capo del movimento di propaganda, contribuendo con numerosi articoli al suo giornale, \"La solidariet\u00e0\", pubblicato a Barcellona. Il programma politico di Rizal, come esposto nelle colonne del giornale, includeva l'integrazione delle Filippine come provincia della Spagna, rappresentanza al parlamento spagnolo, sostituzione dei frati spagnoli con preti filippini, libert\u00e0 di assemblea e di espressione, uguaglianza dei filippini e degli spagnoli di fronte alle leggi.\nContro il consiglio dei suoi genitori e dei suoi amici, ritorn\u00f2 nell Filippine nel 1892. Quando estese a Manila un'associazione di riforma non violenta, la lega filippina, gi\u00e0 fondata a Hong Kong, gli spagnoli lo arrestarono e lo esiliarono a Dapitan nel nord-ovest dell'allora poco esplorata isola di Mindanao. Rimase al confino per quattro anni, dedicandosi a ricerche naturalistiche (alcune piante ed animali portano il suo nome), fondando una scuola ed un ospedale, esercitando la sua professione di medico e di oculista con gran successo, impegnandosi nell'insegnamento per provare le sue teorie didattiche, avviando coltivazioni moderne, progettando e realizzando, con l'aiuto degli scolari, una piccola diga per portare l'acqua al paese. Nel 1896, tuttavia, scoppi\u00f2 a Manila una insurrezione condotta da un'associazione segreta nazionalista separatista, Katipunan; bench\u00e9 non avesse connessione con questa organizzazione n\u00e9 parte nella rivolta, fu arrestato e processato per sedizione dai militari. Giudicato colpevole, come ispiratore, fu pubblicamente fucilato alla schiena a Manila, ma riusc\u00ec a cadere con la faccia volta al cielo. Alla fine, il plotone di esecuzione, costituito da fucilieri filippini collaborazionisti inquadrati nell'esercito spagnolo, al suono di una marcia trionfale intonata dalla banda musicale, esplose nel grido pi\u00f9 osceno, secondo Unamuno, che si possa immaginare nella situazione: \"Viva la Spagna!\"\nIl suo martirio convinse i nazionalisti filippini che non c'era alternativa all'indipendenza completa dalla Spagna (che perse le Filippine meno di due anni dopo). Durante la vigilia della sua fucilazione, detenuto nel Forte Santiago, Rizal scrisse \"Mi \u00faltimo adi\u00f3s\" ('il mio ultimo addio'), considerato un capolavoro della poesia spagnola del XIX secolo. Parte del testo \u00e8 inciso sul bronzo nel memoriale in suo nome situato al centro del Parco Rizal (o Luneta) a Manila. Lo stesso, tradotto in moltissime lingue, compreso l'italiano, \u00e8 riportato in grandi tabelloni dentro il Forte Santiago.\nViene ancora imparato a memoria dai giovani scolari. Tutti conoscono l'inglese, anche se nessuno pi\u00f9 usa il castigliano. Rizal risulta molto onorato in patria ed \u00e8 ancora studiato. Invece, in Spagna, per non perdere materialmente la colonia, ha finito per perdere i profondi legami culturali che vi aveva stabilito in pi\u00f9 di trecento anni di colonizzazione. Un monumento a Rizal, a mezzo busto, \u00e8 stato eretto nel 1999 anche in piazzale Manila a Roma. \u00c8 stato sostituito, con una statua intera, a cura dell'Ambasciata Filippina presso il Vaticano, il 19 giugno 2011, in occasione del 150\u00ba anniversario della sua nascita.\nLe spoglie di Rizal.\nMerita un capitolo a parte il travagliato destino del corpo del martire filippino subito dopo la fucilazione, e i cui particolari sono descritti da Asuncion Lopez Bantug, nipote della sorella di Rizal, nel 1982.\nGi\u00e0 il giorno prima dell'esecuzione la madre di Rizal, Do\u00f1a Teodora, aveva implorato presso ogni funzionario di Manila che il corpo del figlio le venisse consegnato dopo l'esecuzione ma, oltre a una vaga promessa del sindaco di Manila, Don Manuel Luengo, ricevette solo dei dinieghi.\nLa mattina dell'esecuzione la sorella di Rizal, Sisa, e la madre passarono quelle terribili ore presso la loro casa e, quando la famiglia venne a sapere che tutto era finito, Sisa invi\u00f2 immediatamente a Luneta, nei pressi del luogo dove era avvenuta la fucilazione, una bara che aveva fatto preparare per il fratello; ma fu grande la costernazione quando la famiglia scopr\u00ec che, nonostante le promesse del sindaco, del corpo di Rizal non vi era traccia e che nessuno avesse intenzione di dare indicazioni sul dove fosse stato portato. Immediatamente Sisa si fece trasportare a Paang Bundok, piccolo cimitero cattolico a nord di Manila dove Rizal aveva espresso la richiesta, nella sua lettera di addio alla famiglia, di essere sepolto, ma il corpo non era stato portato l\u00ec perch\u00e9 nel cimitero non era permessa la sepoltura di rivoluzionari.\nDopo avere provato in tutti i cimiteri cittadini, finalmente Sisa not\u00f2 che al Cementerio General de Paco, oggi Paco Park, il sindaco di Manila con altri ufficiali stava ispezionando una tomba appena scavata e fu sicura che quella fosse la tomba del fratello, sepolto nascostamente nel piccolo cimitero in una fossa senza nome vicino al muro di cinta. Appena gli ufficiali lasciarono il posto, Sisa incontr\u00f2 il guardiano del cimitero a cui chiese, implorandolo, di segnare la tomba con una piccola lapide di marmo che aveva portato con s\u00e9, su cui erano scolpite semplicemente le lettere RPJ, iniziali rovesciate di Rizal, per timore che una indicazione pi\u00f9 precisa potesse fare s\u00ec che le autorit\u00e0 rimuovessero il corpo e lo portassero in qualche altro luogo segreto.\nLe spoglie di Rizal ritornarono alla madre e alla famiglia solo il 17 agosto 1898, tre giorni dopo la Battaglia di Manila con cui le truppe americane avevano occupato la citt\u00e0 a danno degli spagnoli: la sorella di Rizal e sua figlia Angelica, accompagnate dallo scultore Romualdo Teodoro de Jesus e da altri amici di famiglia si recarono a Paco e disseppellirono il corpo: Rizal era stato sepolto senza bara, nella nuda terra, ma i vestiti erano ancora riconoscibili. In una scarpa vi era qualcosa di irriconoscibile che Rizal vi aveva nascosto prima della morte; una vertebra era spezzata da un colpo di fucile del plotone di esecuzione e fu riposta in un'urna di argento e vetro e conservata presso la casa di Sisa insieme alle ossa del martire, che furono messe in una teca di avorio scolpita da De Jesus.\nSolo il 30 dicembre 1912 le spoglie di Rizal, 16 anni dopo la sua morte e un anno dopo la morte della madre, trovarono pace e riposo nel monumento a lui intitolato a Luneta, Manila, nell'area in seguito rinominata Rizal Park.\nIn memoria di Rizal fu istituito nel 1911 l'Ordine dei Cavalieri di Rizal."}
{"id": "745992", "revid": "1632387", "url": "https://it.wikipedia.org/wiki?curid=745992", "title": "BBC Sessions (Saxon)", "text": "BBC Sessions \u00e8 una raccolta di registrazioni per la BBC realizzate nel corso degli anni ottanta dai Saxon e pubblicata nel 1998.\nTracce.\nFriday Rock Show 15/2/80\n1. \"Backs to the Wall\" - 3:18 \n2. \"Stallions of the Highway\" - 2:47 \n3. \"Motorcycle Man\" - 3:47 \n4. \"Still Fit to Boogie\" - 2:45 \n5. \"747 (Strangers in the Night)\" - 5:01\nStudio B15 Live 25/5/82\n6. \"20,000 FT\" - 3:18\n7. \"Dallas 1PM\" - 6:00 \n8. \"The Eagle Has Landed\" - 7:24\nReading Festival/Friday Rock Show 26/6/86\n9. \"Power and the Glory\" - 7:06 \n10. \"Never Surrender\" - 4:01 \n11. \"Rock the Nations\" - 5:10 \n12. \"Wheels of Steel\" - 6:07 \n13. \"Waiting for the Night\" - 4:39 \n14. \"Strong Arm of the Law\" - 6:25"}
{"id": "745993", "revid": "1842072", "url": "https://it.wikipedia.org/wiki?curid=745993", "title": "Martin Richards", "text": "\u00c8 noto per aver sviluppato il linguaggio di programmazione BCPL. Si \u00e8 anche occupato dello sviluppo del Sistema operativo portabile TRIPOS.\nBiografia.\nStudi\u00f2 matematica all'Universit\u00e0 di Cambridge, e nel 2003 \u00e8 stato insignito del \"Computer Pioneer Award\" dalla IEEE Computer Society per \"la sua attivit\u00e0 pionieristica nella portabilit\u00e0 del software di sistema, portata avanti attraverso il linguaggio BCPL\". Fu titolare di lettorato presso il laboratorio informatico dell'universit\u00e0 britannica fino al suo pensionamento nel 2007."}
{"id": "745994", "revid": "1748167", "url": "https://it.wikipedia.org/wiki?curid=745994", "title": "Duilio Scandali", "text": "Biografia.\nAncora giovane si trasferisce con la famiglia ad Ancona (citt\u00e0 in cui rimane per tutta la vita).\n ha collaborato a diverse riviste, quotidiani e periodici dell'epoca. Altrettanto lunga la sua produzione poetica e saggistica.\nScandali mor\u00ec l'11 luglio 1945 ad Ancona. Venne sepolto nel \"Famedio\", con dedica sulla sua lapide \"il Popolo di Ancona al suo Poeta\". Sempre ad Ancona gli \u00e8 stata dedicata una via."}
{"id": "745995", "revid": "254059", "url": "https://it.wikipedia.org/wiki?curid=745995", "title": "Gualdrada Berti", "text": "Biografia.\nFiglia di Bellincione Berti dei Ravignani, spos\u00f2 verso il 1180 il conte Guido Guerra III (?-1213) dei Conti Guidi, figlio di Guido detto \u201cBevisangue\u201d. Dal matrimonio di uno dei loro figli, il conte Marcovaldo, con la contessa Beatrice da Capraia, nacquero alcuni figli, tra cui Guido Guerra. \n\u00c8 proprio nell'episodio di questo Guido, incontrato da Dante nel suo viaggio immaginario all'Inferno, che Jacopo Rusticucci, suo compagno di pena, lo presenta dicendo che fu un uomo valoroso e importante e che \"nepote fu della buona Gualdrada\" (Inf. XVI, 37).\nViene citata anche dal Villani nella \"Nova Cronica\" (V, 3738) quale esempio di virt\u00f9 domestica e di pudici costumi: con la venuta dell'imperatore Ottone IV a Firenze si rifiut\u00f2 di baciarlo dichiarando fedelt\u00e0 al proprio marito. Ma l'episodio, entrato a far parte della mitologia fiorentina, \u00e8 solo leggenda.\nNell'appartamento di Eleonora di Toledo in Palazzo Vecchio fu oggetto degli affreschi di una sala detta appunto della \"Gualdrada\", come simbolo virtuoso di rigore morale.\nGiovanni Boccaccio la cita nel suo libro sulle donne illustri \"De mulieribus claris\".\nDiscendenza.\nGuido e Gualdrada ebbero cinque figli, capostipiti di alcuni rami della famiglia Guidi:"}
{"id": "745998", "revid": "36426", "url": "https://it.wikipedia.org/wiki?curid=745998", "title": "Gualdrada", "text": ""}
{"id": "746001", "revid": "115236635", "url": "https://it.wikipedia.org/wiki?curid=746001", "title": "Vivaismo", "text": "Il vivaismo \u00e8 un comparto del settore agricolo indirizzato alla propagazione e produzione, su scala industriale, di piante da destinare al commercio. Secondo gli scopi si suddivide in pi\u00f9 indirizzi:\nL'azienda vivaistica.\nL'unit\u00e0 produttiva del vivaismo \u00e8 il vivaio, un'azienda orientata a pi\u00f9 sottocomparti allo scopo di offrire al mercato un'ampia gamma di prodotti. L'azienda vivaistica si colloca in una posizione intermedia fra l'attivit\u00e0 industriale e quella agricola propriamente detta. Il regime di coltivazione di un vivaio \u00e8 marcatamente intensivo, con un notevole impiego di capitale di esercizio, sotto forma di impianti e mezzi tecnici in generale. Lo stesso capitale fondiario vede una notevole incidenza di investimenti di capitale (costruzioni, apprestamenti protettivi, impianti d'irrigazione, drenaggio, ecc.) tesi a valorizzare e massimizzare la produttivit\u00e0 della terra nuda. L'estensione della superficie agraria di un vivaio \u00e8 invece relativamente piccola, in quanto le tecniche colturali adottate hanno una loro specificit\u00e0 e differiscono notevolmente da quelle ordinarie dell'attivit\u00e0 agricola propriamente detta. \nIl lavoro manuale comprende una quota consistente di manodopera qualificata. Particolarmente alta \u00e8 anche l'incidenza del lavoro intellettuale (direzione, amministrazione, contabilit\u00e0, commercializzazione).\nL'ubicazione di un'azienda vivaistica \u00e8 in genere prossima a grandi aree di urbanizzazione o di industrializzazione in modo che possa usufruire di adeguate infrastrutture di supporto (elettrificazione, viabilit\u00e0, trasporti, telecomunicazioni, ecc.). Fanno eccezione i vivai forestali specializzati, che per ragioni operative e logistiche sono spesso ubicati in zone collinari o di montagna. Dal momento che l'offerta di un vivaio \u00e8 in genere indirizzata ad un mercato di dimensioni interregionali o nazionali, la presenza sul Web di questo settore \u00e8 molto attiva.\nStrutture aziendali.\nLa struttura logistica e operativa di un vivaio \u00e8 complessa e variabile, in funzione del livello di specializzazione e dell'indirizzo produttivo. In generale l'azienda si suddivide in pi\u00f9 settori, ciascuno organizzato per assolvere ad una determinata fase del ciclo produttivo. Fra i settori presenti in genere in un vivaio si ricordano i seguenti:\nTipologie di serra.\nLe serre si differenziano in base al materiale di costruzione (es. vetro, policarbonato) e all'attrezzatura presente.\nRiscaldamento. Viene solitamente impiegato come intervento di soccorso quando la temperatura scende sotto lo zero, e pu\u00f2 essere effettuato in due modi: a) mediante aria calda forzata in tubi di polietilene forati che scorrono sospesi; b) mediante acqua calda fatta passare in tubature sotto il pavimento o sotto i bancali.\nRaffreddamento. Ci sono diverse tecniche per abbassare la temperatura all'interno della serra: nelle piccole si pu\u00f2 prevedere un sistema di apertura meccanizzata delle pareti e del colmo, nelle grandi serre si pu\u00f2 ricorrere alla ventilazione forzata con l'impiego di filtri bagnati. Altre operazioni sono la copertura con rete ombreggiante, la bagnatura del tetto con acqua o l'imbiancatura provvisoria delle pareti con calce.\n\"Serre di propagazione senza nebulizzazione\": si possono impiegare per specie che non presentano difficolt\u00e0.\n\"Serre di propagazione con nebulizzazione\": presentano impianti di nebulizzazione di tipo \"mist\" o \"fog\", che possono essere installati in tutto l'ambiente o su appositi bancali coperti con tunnel di polietilene (che impedisce il passaggio di acqua ma permette gli scambi gassosi).\n\"Serre di acclimatazione\": rappresentano la fase di passaggio tra le serre di propagazione, dove le condizioni ambientali sono strettamente controllate e regolate, al pieno campo. I meccanismi di controllo ambientale risultano ridotti o assenti. Vi permangono le barbatelle provenienti dal mist, gli innesti non ancora saldati, le piantine provenienti dal vitro e in alcuni casi possono essere sfruttate come semenzaio.\n\"Serre d'essiccazione\": sono serre in cui si utilizza il calore del sole e l'effetto serra per l'essiccazione di prodotti agricoli, della silvicoltura e della forestazione come granaglie, fichi, pomodori, mais, fieno, tabacco, funghi, ecc. e per l'essiccazione di biomasse come legna gi\u00e0 appezzata, cippato (o macinato di legna) o fascine. Le serre d'essiccazione vengono utilizzate anche per l'essiccazione di poltiglie.\nMezzi tecnici di consumo.\nL'elevata intensit\u00e0 colturale adottata in vivaio e la continua asportazione di biomassa richiede un continuo reintegro delle condizioni di fertilit\u00e0 dei substrati e interventi continui per garantire l'integrit\u00e0 dello stato sanitario delle piante. Un'azienda vivaistica ha pertanto consumi elevati d'acqua irrigua, fertilizzanti, pesticidi, fitoregolatori, energia elettrica e combustibili fossili (gasolio). \nA questi si aggiungono i materiali necessari per i substrati: torba, compost e terriccio nei vivai ornamentali e orticoli, terra e sabbia in quelli frutticoli e forestali, oltre ai vari materiali inerti per la radicazione, la forzatura o altri scopi (perlite, vermiculite, pomice, ecc.). Infine \u00e8 notevole anche l'impiego di contenitori e imballaggi vari (vasi, contenitori alveolati, fitocelle, cassette, film plastici, ecc.). In passato era notevole anche la richiesta di letame fresco, necessario per l'allestimento dei letti caldi.\nProblematiche particolari.\nLa peculiarit\u00e0 del settore vivaistico impone una cura particolare dello stato sanitario delle piante, anche al fine di ottenere la certificazione da parte degli osservatori fitosanitari. Nel settore vivaistico \u00e8 quindi particolarmente intenso il ricorso alla difesa chimica delle piante contro fitofagi e parassiti, condotti generalmente con il criterio della lotta a calendario e con l'impiego di principi attivi ad alto impatto. I substrati e i terreni impiegati per il barbatellaio, il nestaio e il piantonaio sono preventivamente sterilizzati con il ricorso a mezzi chimici (geodisinfestazione, fumigazione) o fisici (trattamento termico con vapore o con la solarizzazione).\nAspetti normativi.\nIl legislatore tutela l'acquirente imponendo la certificazione delle piante commercializzate dai vivai. Tale certificazione si applica sia sull'integrit\u00e0 genetica sia sullo stato sanitario delle piante propagate in vivaio. Un'attenzione particolare \u00e8 posta sullo stato sanitario delle piante e sulla prevenzione della diffusione di avversit\u00e0 ad alto rischio epidemico, con particolare riferimento a quelle di origine esotica, pi\u00f9 difficili da controllare in quanto hanno un maggiore impatto ambientale per l'assenza dei nemici naturali. I vivai sono infatti potenziali focolai di introduzione e diffusione di insetti fitofagi, virus, funghi fitopatogeni che una volta insediati in un ambiente sono di difficile eradicazione. Le barriere fitosanitarie che vincolano gli scambi commerciali di vegetali fra Paesi e continenti si estendono pertanto dai grandi centri di comunicazione (dogane, porti, aeroporti), attraverso gli osservatori fitosanitari, ai vivai."}
{"id": "746004", "revid": "599013", "url": "https://it.wikipedia.org/wiki?curid=746004", "title": "Accomodazione", "text": "L'accomodazione (o processo accomodativo), in oftalmologia, \u00e8 il meccanismo autonomo dell'apparato visivo, attuato attraverso l'aumento della curvatura della superficie anteriore del cristallino tramite il muscolo ciliare, che permette di creare sulla retina immagini a fuoco di oggetti posti a distanza inferiore rispetto al punto remoto o infinito nella visione emmetrope.\nStoria.\nLa dimostrazione scientifica del processo accomodativo, e della capacit\u00e0 di aumentare il potere diottrico di una struttura interna quale il cristallino nel processo visivo, fu attuata da Thomas Young, oftalmologo britannico, nel 1801. L'esperimento, noto come \"esperimento di Young\", consist\u00e9 nell'applicazione di una pinza a livello anteriore e posteriore del bulbo oculare dello stesso scienziato, per valutare la presenza di fosfeni in caso di allungamento assiale e conseguente sollecitazione retinica. L'assenza di tale fenomeno percettivo dimostr\u00f2 che la capacit\u00e0 accomodativa non \u00e8 legata ad un allungamento o accorciamento oculare ma ad un meccanismo interno di adattamento ottico.\nHermann von Helmholtz, medico, fisiologo e fisico tedesco, nel 1837 dimostr\u00f2 grazie all'utilizzo dell'oftalmoscopio da lui progettato, la variazione effettiva di curvatura della superficie anteriore del cristallino.\nVariazioni fisiologiche nel processo accomodativo.\nSecondo gli studi di Allvar Gullstrand, che per questo ottenne il Premio Nobel per la medicina nel 1911The Nobel Prize in Physiology or Medicine 1911, ruolo fondamentale nella capacit\u00e0 di convergenza del cristallino risiede nella caratteristica del nucleo centrale di modificare la propria forma da ellittica a sferica, aumentando notevolmente il proprio potere diottrico. In un occhio miope tale punto remoto \u00e8 vicino, ad una distanza reale, per cui si fa un ridotto uso dell'accomodazione; al contrario in un occhio ipermetrope il punto remoto si trova ad una distanza virtuale oltre l'infinito, per cui (se non si portano le lenti correttive), il meccanismo di accomodazione tende ad essere perennemente in funzione. Si riscontrano differenti fenomeni di variazione fisiologica associati, nel processo di accomodazione:\nStimoli.\nPer stimolare l'accomodazione devono essere presenti almeno uno di questi tre fattori:\nLa velocit\u00e0 di reazione a questi stimoli \u00e8 stata calcolata da \"Campbell\" e \"Westheimer\" in 0,36 secondi, mentre l'intero processo di messa a fuoco richiederebbe 1 secondo, per gli studi di \"Tucker\" e \"Charman\"."}
{"id": "746005", "revid": "62221", "url": "https://it.wikipedia.org/wiki?curid=746005", "title": "Vivaio (ambiente)", "text": ""}
{"id": "746006", "revid": "2519", "url": "https://it.wikipedia.org/wiki?curid=746006", "title": "Imperial British East Africa Company", "text": ""}
{"id": "746008", "revid": "536103", "url": "https://it.wikipedia.org/wiki?curid=746008", "title": "Vivaio", "text": ""}
{"id": "746009", "revid": "1586519", "url": "https://it.wikipedia.org/wiki?curid=746009", "title": "Vittore Belliniano", "text": "Figlio di Matteo, allievo di Gentile Bellini, alla morte di quest'ultimo nel 1516 ne eredit\u00f2 la bottega e le commissioni di maggior prestigio, e soprattutto collabor\u00f2 lungamente con il fratello di Gentile, Giovanni Bellini, del quale fu uno dei continuatori.\nLa sua prima opera certificata e risalente al 1505 \u00e8 il ritratto del maestro eseguito nel perfetto stile gentiliano.\nDue anni dopo aiut\u00f2 Giovanni Bellini nei lavori alla Sala del Maggior Consiglio in Palazzo Ducale (Venezia).\nDurante l'anno 1518 realizz\u00f2 il \"Ritratto di giovane implorante il Crocifisso\" e due anni dopo firm\u00f2 la \"Sacra conversazione\" consegnata alla Chiesa di San Nicol\u00f2 (Treviso).\nNel 1521 esegu\u00ec una delle sue opere pi\u00f9 significative, il \"Ritratto di gentiluomo\", di buon valore artistico contraddistinto da un pregevole gioco di luci e ombre in stile cinquecentesco.\nNel 1526 consegn\u00f2 e firm\u00f2 la maestosa tela del \"Martirio di S.Marco\", commissionata a Giovanni Bellini dalla Scuola Grande di San Marco veneziana, ma non terminata dal maestro."}
{"id": "746010", "revid": "57259", "url": "https://it.wikipedia.org/wiki?curid=746010", "title": "Vittore di Matteo", "text": ""}
{"id": "746014", "revid": "90227", "url": "https://it.wikipedia.org/wiki?curid=746014", "title": "Atleti", "text": ""}
{"id": "746017", "revid": "31789", "url": "https://it.wikipedia.org/wiki?curid=746017", "title": "Jakob Philipp Hackert", "text": "Biografia.\nNato in Germania (a Prenzlau, allora in Prussia) comp\u00ec fin da giovanissimo numerosi viaggi nel resto d'Europa, compresa l'Italia, dove si stabil\u00ec a partire dal 1768. \n&lt;br&gt;Inizialmente soggiorn\u00f2 a Roma, guadagnandosi rapidamente una grande fama come pittore di paesaggio ed avendo tra i suoi clienti anche il Papa Pio VI e la zarina russa Caterina la Grande. Per quest'ultima dipinse un ciclo di dipinti, raffiguranti la battaglia navale di \u00c7e\u015fme. Nel 1779 ricevette la commessa dal principe Marcantonio IV Borghese per dipingere un ciclo di nove dipinti, per decorare il Salone del Lanfranco, nel casino nobile della Villa Borghese a Roma. \nNel 1780 realizz\u00f2 il famoso ciclo di dipinti \"Dieci vedute della casa di campagna di Orazio\". Nel 1786 divenne pittore di corte del re Ferdinando IV di Napoli e in questa veste supervision\u00f2 il trasferimento di molte opere della collezione Farnese da Roma a Napoli. Consigli\u00f2 anche di chiamare a corte, da Roma, il restauratore Federico Anders, a cui fu affidato il restauro di alcuni dei dipinti pi\u00f9 importanti delle collezioni farnesiane. In quello stesso anno conobbe Goethe e ne divenne amico. \nNel corso dell'incarico di pittore di corte produsse, tra l'altro, le celebri pitture ritraenti Caserta con la sua reggia, una veduta di \"Capri\" e una serie di vedute di porti del regno borbonico.\nNel 1799, a seguito della fuga del re da Napoli e dell'invasione delle truppe repubblicane francesi, Hackert abbandon\u00f2 a sua volta il Regno di Napoli, per rifugiarsi in Toscana. \nNell'ultima fase della sua vita lavor\u00f2 esclusivamente per committenti privati, alternando la pittura alla cura di un vasto podere che aveva acquistato. Mor\u00ec nella sua casa vicino a Firenze e fu sepolto nel \"giardino olandese\" a Livorno. I suoi resti furono poi traslati nell'ossario dell'attuale Cimitero della Congregazione olandese alemanna, insieme a quelli del fratello Abramo, morto nel 1805.\nNon si spos\u00f2 e visse buona parte della sua vita insieme a qualcuno dei suoi numerosi fratelli minori. Sono note tuttavia alcune sue relazioni, anche con donne sposate."}
{"id": "746019", "revid": "547992", "url": "https://it.wikipedia.org/wiki?curid=746019", "title": "Charlie Sheen", "text": "Nel 2002 ha vinto il Golden Globe per il miglior attore in una serie commedia o musicale per \"Spin City\".\nBiografia.\nFiglio di Martin Sheen e fratello di Emilio Estevez, fin dagli inizi della sua carriera viene visto come una promessa del cinema al pari del padre. Ha un altro fratello e una sorella, anche loro attori.\nSuo nonno paterno, Francisco Estevez, era un immigrato spagnolo che spos\u00f2 una donna irlandese.\nCinema.\nA differenza del fratello si \u00e8 saputo adattare a vari generi cinematografici, passando dai ruoli adolescenziali in \"Alba rossa\" di John Milius e \"Major League - La squadra pi\u00f9 scassata della lega\" di David S. Ward a film impegnativi come \"Platoon\" e \"Wall Street\", entrambi di Oliver Stone.\nHa avuto un buon successo anche nel filone comico-demenziale come testimoniano i vari \"Hot Shots!\", \"Hot Shots! 2\" e la partecipazione ai vari \"Scary Movie\", diretti da David Zucker.\nIn \"Machete Kills\", diretto da Robert Rodriguez, viene accreditato per la prima volta in carriera con il suo vero nome Carlos Estevez.\nTelevisione.\nNel 2000 approda alla televisione, interpretando la parte del vice-sindaco di New York nella sit-com \"Spin City\" per la quale ha vinto il Golden Globe come miglior attore in una serie comica.\nDal 2003 al 2011 \u00e8 stato il protagonista di \"Due uomini e mezzo\", una delle sit-com pi\u00f9 seguite negli Stati Uniti per cui ha ricevuto 825.000 dollari di compenso a episodio; per l'ottava stagione, invece, ha ricevuto un compenso di 1,25 milioni di dollari a episodio.\nIl 28 gennaio 2011 ha iniziato un programma di recupero in seguito a un eccessivo uso di alcolici e droghe. L'ottava stagione di \"Due uomini e mezzo\" \u00e8 stata inizialmente messa in pausa e poi definitivamente conclusa dopo 16 episodi trasmessi. Nei giorni successivi Sheen ha iniziato una disputa con il creatore della serie Chuck Lorre, provocandolo con commenti antisemiti e chiedendo uno stipendio di 3 milioni di dollari per episodio, dichiarando di essere sottopagato. Il 7 marzo 2011 l'attore \u00e8 stato infine \u00ablicenziato con effetto immediato\u00bb dalla Warner Bros. Nell'episodio 1000 di WWE Raw ha commentato i vari match in diretta Internet e ha avuto una accesa discussione con Daniel Bryan.\nAppare nel video della canzone \"Sexy People\" di Arianna (in collaborazione con Pitbull), pubblicato nel 2013, nel video della canzone \"The Hum\" dei Dimitri Vegas &amp; Like Mike e Ummet Ozcan, pubblicato nel 2015 e nel video musicale di \"Drug Addicts\" del cantante Lil Pump nel 2018.\nVita privata.\nCharlie Sheen \u00e8 noto per la sua vita privata turbolenta: sposato tre volte, ha cinque figli e due nipoti.\nLa sua prima figlia, Cassandra Jade Estevez, \u00e8 nata il 12 dicembre 1984 dalla sua ex ragazza del liceo Paula Profit.\nNel 1990 viene accusato di avere sparato accidentalmente all'allora fidanzata Kelly Preston e i due rompono il fidanzamento. In realt\u00e0 la pistola spar\u00f2 da sola cadendo, per colpa di Kelly Preston, dalla tasca dei pantaloni di Sheen lasciati in bagno. Il 3 settembre 1995 sposa Donna Peele ma divorziano nel giro di un anno.\nIn seguito sposa l'attrice Denise Richards, dalla quale ha avuto due figlie, nel 2004 e nel 2005. Dopo aver divorziato anche dalla Richards nel 2006, nel maggio 2008 sposa Brooke Mueller, da cui ha avuto due gemelli. I due divorziano ufficialmente il 2 maggio 2011.\nNel 2009 Sheen \u00e8 stato arrestato con l'accusa di abusi domestici dopo presunte minacce di morte a Brooke Mueller; nel 2010 si dichiara colpevole di averla aggredita nel corso di una discussione avvenuta il giorno di Natale ad Aspen: secondo il rapporto della polizia, Sheen avrebbe puntato un coltello alla gola alla moglie. Per questo ha scontato 30 giorni in un centro di riabilitazione in California.\nIl 26 ottobre 2010 \u00e8 stato coinvolto in uno scandalo con l'attrice porno Capri Anderson al Plaza Hotel di New York.\nNel gennaio 2013 la figlia Cassandra lo rende nonno per la prima volta.\nNel febbraio 2014 si fidanza con la pornostar Brett Rossi. Il 17 novembre 2015, durante la trasmissione \"Today\" della NBC, rivela di essere sieropositivo, condizione che gli \u00e8 stata diagnosticata quattro anni prima.\nNel 2016 viene indagato per alcune frasi al telefono in cui afferma di voler pagare un sicario per uccidere l'ex compagna Brett Rossi, che lo accus\u00f2 di maltrattamenti e di averle taciuto la sieropositivit\u00e0 all'HIV. Sheen in seguito a questi fatti si \u00e8 dedicato a campagne in favore della prevenzione dell'AIDS.\nDoppiatori italiani.\nNelle versioni in italiano dei suoi film, Charlie Sheen \u00e8 stato doppiato da:\nDa doppiatore \u00e8 sostituito da:"}
{"id": "746021", "revid": "1543377", "url": "https://it.wikipedia.org/wiki?curid=746021", "title": "Jos\u00e9 Ernesto Sosa", "text": "Caratteristiche tecniche.\nNel corso della sua carriera, Sosa ha ricoperto principalmente i ruoli di trequartista e mezzala in un centrocampo a tre. Dotato di buona tecnica che lo rende affidabile in fase di costruzione, pecca per continuit\u00e0 di rendimento.\nDurante la militanza al ha giocato anche da mediano e nel ruolo di regista.\nCarriera.\nClub.\nEstudiantes.\nCresciuto nelle giovanili dell'Estudiantes, debutta in Primera Divisi\u00f3n argentina l'11 agosto 2002, a poco pi\u00f9 di 17 anni, nella sconfitta interna contro il Chacarita Juniors (0-1). Nella prima stagione colleziona 7 presenze e una rete.\nNelle stagioni successive si ritaglia sempre pi\u00f9 spazio, fino a diventare un titolare stabile del club platense. Disputa, in particolar modo, tutte le partite del torneo di Apertura 2006, vinto dall'Estudiantes dopo un'attesa di 23 anni: realizza uno dei due gol nello spareggio decisivo contro il Boca Juniors, giocato allo stadio Jos\u00e9 Amalfitani di Buenos Aires.\nBayern Monaco.\nIl 28 febbraio 2007 si definisce il suo trasferimento al per 7,5 milioni di dollari a partire dal luglio successivo, con il calciatore che firma un contratto quadriennale. Lascia il club argentino dopo 155 presenze e 12 reti tra campionato e coppe sudamericane.\nDebutta con la maglia dei bavaresi il 28 luglio 2007 nella finale di Coppa di Lega contro lo ; disputa l'intera partita, nella quale il Bayern si impone 1-0, vincendo quindi il suo primo trofeo in terra europea. In campionato colleziona 15 presenze, contribuendo alla vittoria del 21\u00ba titolo nazionale dei bavaresi. In questa stagione, inoltre, debutta in una competizione europea (la Coppa UEFA, nella quale colleziona 6 presenze) e vince anche la Coppa di Germania.\nNella stagione successiva non riesce a trovare maggiore continuit\u00e0: in campionato colleziona 17 presenze, trovando il suo primo gol con la maglia del Bayern e in Bundesliga il 21 marzo 2009 contro il Karlsruhe. Debutta nella massima competizione europea per club, la Champions League, disputando 3 partite.\nIl ritorno all'Estudiantes.\nIn cerca di maggior spazio, il 29 ottobre 2009 torna in prestito all', in cui raccoglie 17 presenze e 3 reti, oltre a 9 presenze e 2 reti in Coppa Libertadores, nella quale il cammino dei \"Pincharratas\" si ferma ai quarti di finale.\nTornato al Bayern Monaco una volta scaduti i termini del prestito, il 7 agosto 2010 vince la Supercoppa di Germania, subentrando nel corso della ripresa nel vittorioso match contro lo Schalke 04 (2-0).\nLa parentesi al Napoli.\nTale vittoria segna il commiato dal club tedesco: il 30 agosto 2010 viene acquistato a titolo definitivo dal Napoli, con cui firma un contratto quadriennale.\nDebutta in maglia azzurra alla prima partita utile, il 12 settembre successivo nel pareggio interno contro il (2-2), subentrando a Michele Pazienza al 30\u00ba minuto della ripresa.\nRealizza l'unica rete tra le file partenopee e in Serie A il 6 febbraio 2011 nella partita interna contro il , siglando il gol del definitivo 2-0. Utilizzato con regolarit\u00e0 (ma quasi sempre a partita in corso) fino a Milan-Napoli, 27\u00aa giornata di campionato, gli spazi in prima squadra si riducono e torna a calcare il terreno di gioco solo nelle ultime due partite stagionali, collezionando complessivamente 24 presenze in campionato, di cui 7 dal primo minuto.\nIn Ucraina al Metalist.\nL'esperienza italiana dura solo un anno: il 25 luglio 2011 si trasferisce agli ucraini del , con cui firma un contratto quadriennale. Debutta in maglia giallo-blu alla prima partita utile, il 29 luglio successivo nella vittoria esterna contro il (0-3), mettendo a segno il goal che apre le marcature, siglando cos\u00ec la sua prima rete in terra ucraina.\nAtl\u00e9tico Madrid.\nIl 2 gennaio 2014 viene formalizzato l'accordo per il suo passaggio in prestito all'. In Spagna ottiene 24 presenze (compresa quella nella finale di Champions) complessive senza gol. Scaduto il prestito, fa ritorno in Ucraina.\nBe\u015fikta\u015f.\nIl 1\u00ba settembre 2014 si trasferisce al , in Turchia. In 2 anni di militanza ottiene complessivamente 78 presenze con 14 gol all'attivo (di cui 12 in campionato). Il 20 luglio 2016 in rotta con il club rifiuta il rinnovo con tanto di aumento e dopo tre giorni lascia il ritiro.\nMilan.\nIl 17 agosto 2016 passa al a titolo definitivo per 7,5 milioni di euro, firmando un contratto biennale fino al 30 giugno 2018 e scegliendo la maglia numero 23. Debutta il 27 agosto nella sfida esterna contro il , persa per 4-2.\nTrabzonspor.\nL'8 settembre 2017 viene ceduto in prestito con diritto di riscatto ai turchi del , che il 15 gennaio 2018 ne riscattano la propriet\u00e0 per 3,5 milioni, acquisendolo interamente. Del club turco viene nominato capitano nel novembre 2018. Conclude la propria esperienza al Trabzonspor con la vittoria della Coppa di Turchia 2019-2020.\nFenerbahce.\nIl 22 agosto 2020 firma un contratto biennale con il .\nNazionale.\nPartecipa al Mondiale Under-20 2003 con la selezione di categoria, disputando 4 partite.\nEsordisce in nazionale maggiore il 9 marzo 2005, a 20 anni non ancora compiuti, nell'amichevole contro il (1-1) disputata a Los Angeles. Nel 2008 fa parte della vittoriosa spedizione dell\"'Albiceleste\" Olimpica a Pechino 2008, scendendo in campo in 5 delle 6 partite disputate, finale compresa.\nDiego Maradona, appena nominato commissario tecnico dell'Argentina, lo inserisce tra i convocati per la sua partita d'esordio, l'amichevole contro la disputata a Glasgow il 19 novembre 2008, in cui Sosa scende in campo nella ripresa. Il primo gol con la selezione maggiore arriva il 27 gennaio 2010 nell'amichevole contro la Costa Rica. Inserito tra i 30 calciatori della lista pre Mondiale per Sudafrica 2010, il 18 maggio 2010 viene escluso dalla lista definitiva dei 23 convocati.\nSotto la guida del commissario tecnico Alejandro Sabella, gi\u00e0 suo tecnico all'Estudiantes, entra stabilmente nel giro della nazionale. Viene inserito nei 30 pre-convocati per il campionato del mondo del 2014 in Brasile, ma il 2 giugno viene escluso dalla lista definitiva.\nStatistiche.\nPresenze e reti nei club.\n\"Statistiche aggiornate al 19 febbraio 2021.\""}
{"id": "746028", "revid": "2136684", "url": "https://it.wikipedia.org/wiki?curid=746028", "title": "Stazione di Roma Tiburtina", "text": "La stazione di Roma Tiburtina \u00e8 una stazione ferroviaria di Roma, gestita da Grandi Stazioni, posta sulla linea per Firenze, alla confluenza dei quartieri Pietralata, Nomentano e Tiburtino. Nel 2011 \u00e8 stata dedicata a Camillo Benso, conte di Cavour, nell'ambito delle cerimonie per i 150 anni dell'Unit\u00e0 d'Italia.\nCon oltre 500 treni al giorno, 150\u00a0000 transiti giornalieri e circa 55 milioni di passeggeri annui \u00e8 la seconda stazione romana e la sesta a livello nazionale. \u00c8 servita da tutti i treni a lunga percorrenza passanti nord-sud, che non si attestano a Roma Termini, e dalle linee regionali FL1 ed \u00e8 capolinea della FL2 e FL3.\nNello stesso plesso si trova l'omonima stazione della linea B della metropolitana di Roma. Poco pi\u00f9 avanti del piazzale della stazione si trova l'Autostazione Tibus, un moderno terminal di arrivi e partenze di autobus di linea a media e lunga percorrenza sia per l'Italia sia per l'estero. Inoltre il piazzale della stazione funge da capolinea di numerose linee di autobus che lo collegano con i quartieri Pietralata, Tiburtino, Casal Bertone ed il centro della citt\u00e0. Grazie alla costruzione di una nuova stazione, Tiburtina \u00e8 destinata a diventare il principale scalo romano e snodo dell'alta velocit\u00e0.\nStoria.\nLe origini.\nLa stazione, originariamente battezzata \"Portonaccio\", fu inaugurata alla fine del XIX secolo. Nella stazione del Portonaccio arriv\u00f2 nel 1921 la salma del Milite Ignoto nella destinazione finale del suo viaggio in treno lungo la linea Aquileia-Roma.\nNegli anni trenta del XX secolo la stazione fu ampliata, con la costruzione di un nuovo fabbricato viaggiatori su progetto di Angiolo Mazzoni, che venne danneggiato gravemente durante la seconda guerra mondiale e ricostruito in forma semplificata. Da qui ebbe luogo la deportazione degli ebrei rastrellati nel ghetto, in memoria della quale \u00e8 stata collocata una lapide nel 2004.\nLa nuova stazione Cavour.\nLa nuova Stazione Tiburtina, snodo principale per l'alta velocit\u00e0 sulla direttrice nord-sud, \u00e8 stata inaugurata il 28 novembre 2011 dal Presidente della Repubblica Giorgio Napolitano, dopo 4 anni dall'inizio dei lavori.. \u00c8 intitolata a Cavour. I convogli Frecciarossa in transito nella capitale fermano a Roma Tiburtina a partire dal giorno 11 dicembre 2011 ad eccezione dei treni che effettuano il servizio \"Fast\", i quali fanno fermata solo ed unicamente a Roma Termini.\nLa nuova stazione, progettata dello studio romano ABDR Architetti Associati, con capogruppo Paolo Desideri, \u00e8 composta da un piano a ponte lungo 300 metri e ad un'altezza di 9 metri sopra i binari, contenente biglietterie, servizi, bar, negozi e ristoranti, che collega i quartieri Nomentano e Pietralata, storicamente separati dalla ferrovia. La galleria-ponte \u00e8 rivestita da una grande superficie di cristallo sostenuta un'orditura di montanti di acciaio. Il progetto \u00e8 caratterizzato da un significativo funzionamento bioclimatico ed ha ottenuto, nell'anno 2003, il premio EUROSOLAR per Architettura Bioclimatica.\nI lavori, oltre a riqualificare completamente l'intera stazione, contribuiranno a migliorare tutto il quadrante est di Roma. Infatti, con la costruzione della nuova stazione \u00e8 prevista anche la realizzazione di nuovi parcheggi, aree verdi, strade, piazze, spazi commerciali e uffici. Il primo dei parcheggi, lato Pietralata, \u00e8 stato aperto a settembre 2013.\nLa galleria-ponte ha come punti di partenza due atri, quello sul lato del quartiere Nomentano e quello sul lato del quartiere Pietralata. L'atrio Nomentano ha la funzione di collegare i diversi livelli della stazione, nel dettaglio:\nTra la piazza ipogea e il binario 1 (a livello stradale, quota 0,00\u00a0m) \u00e8 in costruzione un edificio che avr\u00e0 il ruolo di Centrale tecnologica provvisoria.\nDal versante opposto della stazione, sul lato Pietralata, i diversi livelli della stazione sono:\nA marzo 2015, nell'ambito degli interventi di riqualificazione dell'area della stazione, \u00e8 stata aperta al traffico veicolare una nuova viabilit\u00e0, che consente ai veicoli provenienti da via dei Monti di Pietralata di attraversare via dei Monti Tiburtini e raggiungere l'atrio Pietralata della stazione. \nLa stazione ha 16 binari passanti, pi\u00f9 3 binari tronchi (1 Est, 2 Est e 3 Est) gestiti, per\u00f2, da Roma Prenestina, per una superficie totale di 48.655 m\u00b2, riservati a percorsi pedonali, atrii e collegamenti interni, servizi per i viaggiatori, aree per mostre e conferenze, uffici e negozi.\n\u00c8 opportuno ricordare che, a causa delle varie ristrutturazioni avvenute nel tempo, la numerazione dei binari passanti non corrisponde con il loro numero effettivo di 16 (rispetto ai 25 nominali).\nLa stazione dispone di circa 35.000\u00a0m\u00b2 di aree aperte al pubblico di cui 18.000\u00a0m\u00b2 circa di spazi destinati ai servizi ai viaggiatori, alla ristorazione, ad aree commerciali e ad aree espositive. Una nuova Galleria commerciale completer\u00e0 il moderno complesso di Roma Tiburtina il cui progetto di sviluppo \u00e8 stato presentato con successo a novembre nell'ultima edizione del Mapic di Cannes, la pi\u00f9 grande fiera europea del Retail Real Estate.\nLa stazione ora \u00e8 telecomandata dall'omonimo ACC con sede a Roma Termini.\nLa societ\u00e0 Grandi Stazioni ha avviato le selezioni competitive, cos\u00ec da mettere a disposizione di passeggeri e visitatori un'offerta di ristorazione e servizi di elevata qualit\u00e0. Numerosi sono anche gli spazi dedicati alla cultura, come la grande libreria, agli eventi e all'intrattenimento in un contesto moderno ed architettonicamente unico che gi\u00e0 nei prossimi mesi mostrer\u00e0 il suo nuovo volto e che sar\u00e0 completato nell'autunno del 2013.\nL'incendio del luglio 2011.\nIl 24 luglio 2011, intorno alle 4 di mattina, la stazione \u00e8 stata colpita da un violento incendio che ha interessato la sala apparati situata nel vecchio edificio, deputata alla circolazione ferroviaria. L'episodio non ha procurato feriti o vittime ma \u2013 trattandosi di un fondamentale nodo di scambio nazionale\u00a0\u2013 l'intero traffico ferroviario nazionale ha subito cancellazioni, ritardi e deviazioni di percorso dei treni. I disagi si sono registrati per vari giorni anche sul traffico regionale. Anche la vicina stazione Tiburtina della linea B della metropolitana \u00e8 stata temporaneamente chiusa e il rogo venne domato dai vigili del fuoco dopo 15 ore.\nIn seguito alle indagini \u00e8 stata appurata la causa di natura elettrica, la quale sarebbe stata aggravata dalla mancanza di rivelatori di incendio e dell'assente compartimentazione dell'edificio, che provoc\u00f2 la rapida propagazione delle fiamme.\nIl nuovo edificio della stazione, ancora in costruzione al momento dell'evento, non venne coinvolto dal rogo.\nInterscambi.\nLa stazione fu servita, fra il 1879 e il 1934, dalla penetrazione urbana della tranvia Roma-Tivoli."}
{"id": "746029", "revid": "256896", "url": "https://it.wikipedia.org/wiki?curid=746029", "title": "INAF", "text": ""}
{"id": "746030", "revid": "174925", "url": "https://it.wikipedia.org/wiki?curid=746030", "title": "Giorgio da Sebenico", "text": ""}
{"id": "746035", "revid": "110157", "url": "https://it.wikipedia.org/wiki?curid=746035", "title": "Gruppo Austin Rover", "text": "Il Gruppo Austin Rover (in inglese \"Austin Rover Group\", abbreviato \"ARG\") era una casa automobilistica inglese, formata nel 1981 come sottodivisione dell'azienda di propriet\u00e0 statale British Leyland e deputata alla gestione dei marchi produttori di auto per la massa. Nel 1986, in seguito alla soppressione del marchio Austin, cambi\u00f2 nome in Gruppo Rover.\nLa storia.\nNel 1981 la British Leyland, sotto la presidenza di Michael Edwardes, fu sottoposta ad un programma di ristrutturazione volto a salvarla da un quasi certo fallimento:\nI marchi di punta del Gruppo Austin Rover erano Austin e Rover, mentre il marchio MG fu parzialmente recuperato, andando ad identificare le versioni sportive dei modelli Austin (come le MG Metro \"1300\" e \"Turbo\", la MG Maestro o la MG Montego \"Turbo\").\nIl nuovo gruppo prosegu\u00ec la produzione ereditata dalla British Leyland, e introdusse le nuove medie Maestro e Montego (1983 e 1984, che sostituivano le anziane Allegro, Marina e Maxi), frutto del progetto LC10 su cui Edwardes aveva concentrato i maggiori sforzi, e le Rover serie 200 (1984) e Serie 800 (1986), primi frutti della joint-venture firmata nel 1979 con la Honda, dopo la Triumph Acclaim del 1981.\nIl mancato decollo della Maestro e della Montego, solo parzialmente attenuati dal successo della Metro, nel 1986 persuasero il governo di Margaret Thatcher a imporre Graham Day al vertice della British Leyland, con lo scopo di riorganizzare l'azienda per poi privatizzarla. La strategia di Day era quella di dare della casa un'immagine pi\u00f9 prestigiosa concentrando gli sforzi sui marchi che riteneva pi\u00f9 forti, Rover ed MG. Al contrario, Day vedeva il marchio Austin come un relitto degli anni Sessanta, che evocava insuccessi ed automobili poco amate (\u00e8 sua la famosa dichiarazione secondo cui \u00abi giovani non vogliono guidare una Austin\u00bb), cos\u00ec fu deciso che il marchio doveva essere soppresso.\nCos\u00ec nel luglio 1986 il Gruppo Austin Rover cambi\u00f2 nome in Gruppo Rover."}
{"id": "746039", "revid": "8897", "url": "https://it.wikipedia.org/wiki?curid=746039", "title": "Philip S. Hench", "text": ""}
{"id": "746040", "revid": "124284538", "url": "https://it.wikipedia.org/wiki?curid=746040", "title": "Guido Cirilli", "text": "Lavor\u00f2 soprattutto nelle tre citt\u00e0 adriatiche di Venezia, Ancona e Trieste, dove affront\u00f2 temi architettonici ed urbanistici di grande importanza e dimensione; oper\u00f2 anche nella capitale, a Loreto e a Monza, citt\u00e0 nelle quali continu\u00f2 l'opera del suo maestro, Giuseppe Sacconi, l'architetto progettista del Vittoriano.\nFu uno dei maggiori rappresentanti dell'ultima fase dell'Eclettismo architettonico.\nBiografia.\nFormazione.\nNacque ad Ancona, citt\u00e0 alla quale rimase sempre legato, nonostante il lavoro lo avesse portato spesso a vivere ed operare lontano. Si diplom\u00f2 all'Accademia di belle arti di Roma, dove ebbe come maestro Giuseppe Sacconi, di cui fu l'allievo prediletto. Nella stessa citt\u00e0, si laure\u00f2 nel 1896 in architettura alla Scuola di applicazione degli ingegneri. Per il notevole talento nel disegno, appena laureato fu chiamato dal Sacconi e dal 1897 lo segu\u00ec nel grande cantiere del Vittoriano. Eredit\u00f2 dal suo maestro l'amore per la cura dei dettagli e la sicurezza nel padroneggiare, nell'interpretare e anche nel reinventare le forme della tradizione architettonica dei secoli precedenti. \nQuando il Sacconi si ammal\u00f2, il Cirilli gli rimase vicino, coinvolgendolo nelle scelte che doveva operare in campo architettonico. Dopo la morte del maestro, avvenuta nel 1905, organizz\u00f2 ad Ascoli Piceno un'esposizione che ne celebrava le opere.\nContinuatore dell'opera del Sacconi a Roma, Monza e Loreto.\nSubentr\u00f2 al Sacconi nei principali cantieri (ma non in quello del Vittoriano): a Roma quello della tomba del re d'Italia Umberto I di Savoia al Pantheon e quello della sistemazione di piazza Venezia; a Monza quello della Cappella Espiatoria a Umberto I re d'Italia; a Loreto sostitu\u00ec il Sacconi nel ruolo di \"architetto della Santa Casa\". Tutti i progetti furono parzialmente reinterpretati dal Cirilli nel corso della loro realizzazione. \nNell'ambito della sistemazione di piazza Venezia, oltre a disegnare la forma della piazza in base alle indicazioni del maestro, nel 1906 progett\u00f2 il Palazzo delle Assicurazioni Generali, insieme ad Arturo Pazzi ed Alberto Manassei. Il palazzo venne realizzato in base alle linee guida lasciate dal Sacconi, che aveva previsto che esso dovesse ripetere le caratteristiche fondamentali del palazzo Venezia che gli sorgeva di fronte, compresa la torre angolare. La facciata del palazzo delle Assicurazioni \u00e8 caratterizzata da arcate al pianterreno, da un fregio marcapiano dipinto a chiaroscuro, da una lunga serie di bifore romaniche sovrastate da finestrelle e da un leone di San Marco originario del Cinquecento proveniente da un bastione delle mura di Padova.\nNel 1910 inaugur\u00f2 sia la tomba del Pantheon, sia la cappella espiatoria di Monza, realizzata con forma molto pi\u00f9 slanciata rispetto a quella prevista dal progetto del suo maestro; di quest'ultimo monumento il Cirilli cur\u00f2 anche l'inserimento urbanistico, con propilei, spazi verdi e cancellate artistiche (queste ultime su disegno del Mazzucotelli). L'anno seguente, il 1911, ebbe l'onore di realizzare il Padiglione marchigiano per l'Esposizione etnografica delle regioni del 1911 allestita in occasione del cinquantenario dell'Unit\u00e0 d'Italia.\nFu architetto della Santa Casa di Loreto dal 1905 al 1926, anni in cui la basilica era oggetto di un ampio restauro e della riprogettazione delle cappelle, che sarebbero state dedicate alle principali nazioni cattoliche. Il Cirilli realizz\u00f2 molti disegni soprattutto per il rifacimento della cappella tedesca del coro e per la cappelle polacca e francese, oltre al nuovo altare all'interno della stessa Santa Casa, che era stato danneggiato da un incendio nel 1921.\nNel 1923 progett\u00f2 la sua residenza romana, il villino Cirilli in viale Regina Margherita; a Roma fu autore anche di villa Battistoni e di altri villini nel quartiere Monteverde.\nPresidente dell'Accademia di Belle Arti di Venezia.\nNel 1913 fu chiamato, per chiara fama, a Venezia per insegnare architettura all'Accademia delle Belle Arti, di cui fu per un quarantennio figura fondamentale, arrivando ad esserne presidente. Nel 1914 realizz\u00f2 il Palazzo delle esposizioni internazionali d'arte ai Giardini di Castello, sede della Biennale; il palazzo fu poi demolito nel 1932 per adeguarlo alle nuove correnti artistiche. Progetti per Venezia non realizzati furono quello per le sedi dello Iuav - Istituto Universitario di Architettura di Venezia, per il ponte degli Scalzi e per la stazione di Santa Lucia.\nNel 2014, l'Accademia delle Belle Arti di Venezia ha celebrato la sua attivit\u00e0 di architetto con la mostra nazionale \"Guido Cirilli - architetto dell'Accademia\".\nNel 1918 si trasfer\u00ec a Trieste, ove continu\u00f2 la sua attivit\u00e0 professionale come direttore dell'Ufficio Belle Arti e Monumenti.\nCofondatore e direttore dell'Universit\u00e0 Iuav di Venezia.\nTorn\u00f2 a Venezia nel 1926 per fondare, con Giovanni Bordiga, la Scuola superiore d\u2019architettura, attuale Universit\u00e0 Iuav di Venezia, del quale fu direttore dal 1929 al 1943. Emanazione dell'Accademia delle Belle Arti, si trattava della seconda scuola di Architettura d'Italia, dopo quella di Roma, in ordine di data di fondazione.\nPrima di assumere la carica di direttore fu titolare della cattedra di Composizione architettonica.\nIl suo legame con Venezia \u00e8 testimoniato dal fatto che in questa citt\u00e0, nell'archivio dell'Accademia, si conserva oggi la maggior parte dei suoi progetti: 1.286 disegni relativi alle opere eseguite o ideate a Roma, Ancona, Venezia e nel Friuli Venezia Giulia. Nel 1947 cur\u00f2 la ricostruzione del duomo di Cavarzere, che era stato distrutto nel corso della seconda guerra mondiale.\nDirettore dell'Ufficio delle Belle Arti nella Venezia Giulia.\nNella Venezia Giulia ebbe per sei anni (dal 1918 al 1924) l'incarico di direttore dell'Ufficio Belle Arti e Monumenti, occupandosi anche della tutela dei monumenti.\nIn questa regione progett\u00f2 numerosi spazi consacrati al ricordo della Grande guerra: a Gorizia, ad Aquileia il \"Cimitero degli Eroi\" (o \"Tomba dei dieci militi ignoti\"), alle Bocche del Timavo il monumento ai \"Lupi di Toscana\". A San Don\u00e0 di Piave realizz\u00f2 il \"Monumento al Piave, fiume sacro della Patria\", monumento commemorativo della Battaglia del Piave. Nel 1921 cur\u00f2 l'allestimento del carro funebre ferroviario del Milite Ignoto.\nNella regione progett\u00f2 ed esegu\u00ec importanti lavori di restauro nelle province di Trieste, di Udine e Pola: ad Aquileia cur\u00f2 la sistemazione della zona monumentale; a Trieste elabor\u00f2 il piano di ricostruzione del Castello di San Giusto, che era stato gravemente danneggiato nel corso della prima guerra mondiale, e fu autore del progetto di sistemazione della zona archeologica di San Giusto; a Gorizia e a Duino cur\u00f2 il restauro (nel caso di Gorizia la ricostruzione) dei rispettivi castelli, anch'essi danneggiati dalla guerra; a Grado restaur\u00f2 la Basilica di Sant'Eufemia; a Pola restaur\u00f2 il tempio di Augusto, la chiesa di San Francesco e l'Arco dei Sergi. Inoltre cur\u00f2 il restauro dei principali monumenti di Parenzo, citt\u00e0 nella quale diresse gli scavi che riportarono alla luce i mosaici nella basilica e gli scavi del castelliere preistorico.\nA Trieste fu protagonista del dibattito relativo alla costruzione del Faro della Vittoria (1919-1927), progettato da Arduino Berlam: il Cirilli, che ne dirigeva il cantiere, modific\u00f2 il disegno del Berlam, non trovandolo congeniale al valore simbolico che il nuovo monumento doveva assumere. A Gorizia fu uno dei protagonisti dell'architettura di quegli anni, curando il rifacimento del Duomo, il restauro della chiesa di Sant'Ignazio e il progetto per il Museo provinciale di storia ed arte. A Zara fu invece autore del rilievo e del restauro della Chiesa di San Donato.\nLasci\u00f2 nel 1924 la Venezia Giulia per occupare la carica di direttore dell'Istituto di Architettura di Venezia.\nProtagonista dell'espansione novecentesca di Ancona.\nNel 1923 inizi\u00f2 una serie di realizzazione nella sua citt\u00e0 natale, Ancona, dove fu geniale interprete del disegno urbanistico della citt\u00e0, che allora si stava espandendo verso est. Il Cirilli segn\u00f2 con le sue opere gli snodi fondamentali dell'asse che dal porto giunge nuovamente al mare, nel lato opposto del promontorio su cui sorge la citt\u00e0. Al termine dell'arteria stradale nel 1923 pose infatti la prima pietra del monumento ai Caduti, che per la sua forza espressiva in breve divenne uno dei simboli della citt\u00e0. Nel punto in cui la strada da mare a mare cambia orientamento realizz\u00f2 invece il monumentale palazzo delle Poste e Telegrafi (nel 1926), ispirato all'Altare di Pergamo come il Vittoriano; studi\u00f2 inoltre tutta la sistemazione urbanistica vicina al palazzo, compreso un nuovo disegno per l'ottocentesca piazza Cavour, poi realizzato con modifiche. Questo progetto \u00e8 variamente datato nelle varie fonti: 1912, \"intorno al 1910\", \"anni Venti\". Infine, nel punto in cui l'asse ha il suo inizio, sulle banchine del porto, nel 1921 il Cirilli progett\u00f2 l'ampliamento e i nuovi prospetti del palazzo della Banca d'Italia, andato distrutto nel corso della seconda guerra mondiale.\nPer la sua citt\u00e0 natale realizz\u00f2 anche nel 1931 il salone d'onore del palazzo della Provincia (ora palazzo del Rettorato), nel 1938 un colombario del cimitero delle Tavernelle, ove progett\u00f2 anche la tomba Santilli, ed infine la villa Ascoli Cesaroni. Opere anconitane del Cirilli poi distrutte dalla guerra erano: la cappella dei caduti all'interno del Duomo e, nella Stazione centrale, la sala d'aspetto, il monumento ai ferrovieri caduti e la sala della biglietteria.\nAd Ancona si occup\u00f2 anche di restauri: cur\u00f2 quello del Duomo e, nel 1926, del Palazzo Benincasa, che riport\u00f2 alle forme quattrocentesche.\nNelle Marche, nel 1923, realizz\u00f2 anche la targa in onore dei caduti della prima guerra mondiale di Recanati, posta sulla Torre del Borgo e, a Montecassiano, il ripristino del palazzo dei Priori (1937) e della chiesa dell'Annunziata (1938), trasformata in sacrario dei caduti, e, ad Osimo, la cappella del preventorio provinciale. Nella vicina regione abruzzese si occup\u00f2 del Duomo di Chieti, nel quale tra il 1934 e il 1937 cur\u00f2 il completamento della facciata e la ricostruzione della cuspide del campanile, che era crollata nel 1703.\nEredit\u00e0.\nUn suo allievo prestigioso fu l'architetto Carlo Scarpa, che lavor\u00f2 nel suo studio veneziano dal 1926 al 1931 per poi affiancarlo come assistente universitario. Scarpa eredit\u00f2 dal suo maestro l'attenzione per i dettagli e la qualit\u00e0 dei materiali costruttivi.\nRiguardo alla sua relazione col maestro e con tale tradizione il grande architetto veneziano ebbe a dire:"}
{"id": "746042", "revid": "30610", "url": "https://it.wikipedia.org/wiki?curid=746042", "title": "Georges Ancey", "text": "Sufficientemente ricco da non aspettarsi ritorni economici dal teatro e da non temere di dispiacere al pubblico, nei suoi testi denunci\u00f2 i meccanismi sociali della sua epoca, detta \u00abBelle \u00e9poque\u00bb, che si basava, secondo lui, sulla speculazione finanziaria e la svalutazione dei sentimenti pi\u00f9 autentici.\nAndr\u00e9 Antoine, fondatore del Th\u00e9\u00e2tre-Libre, s'interess\u00f2 vivamente ai suoi testi, che fece rappresentare di frequente sia in Francia che all'estero, fino in Sudamerica. Autore naturalista, il suo testo teatrale \"Monsieur Lamblin\" fu anche ripreso dal Grand Guignol.\nQuesto tipo di teatro, mettendo in scena pochi personaggi, ma fortemente individualizzati, che si affrontano spesso violentemente, permette interessanti performance da parte degli attori."}
{"id": "746043", "revid": "438678", "url": "https://it.wikipedia.org/wiki?curid=746043", "title": "La ballata di Stroszek", "text": "La ballata di Stroszek (\"Stroszek\") \u00e8 un film del 1976 diretto da Werner Herzog.\nTrama.\nIl timido musicista di strada Bruno Stroszek, appena uscito di prigione, riallaccia un rapporto con Eva, prostituta maltrattata dal suo rozzo protettore. Lei aiuta lui ad allontanarsi dall'alcol e lui le d\u00e0 un riparo, diventando per\u00f2 oggetto di vessazioni da parte del protettore di lei. Cos\u00ec, incoraggiati dal vecchio vicino di casa Scheitz che voleva da sempre andare a vivere da suo nipote in Wisconsin, Bruno ed Eva lasciano Berlino e provano l'avventura insieme nel \"nuovo mondo\".\nLe praterie del Wisconsin non sono molto pi\u00f9 calorose della grigia Germania che hanno lasciato. Bruno lavora come meccanico, Eva come cameriera, e faticano a pagare il mutuo della grande casa/roulotte nella quale sono andati ad abitare. Cos\u00ec, molto presto, i sogni e le speranze sono infranti. Eva torna a prostituirsi, la casa finisce all'asta e Bruno, ormai spiantato, coinvolge Scheitz in una disperata e sgangherata rapina al termine della quale il vecchio \u00e8 arrestato e al buono e ingenuo Stroszek, emarginato, spaesato e incompreso, non resta che il suicidio.\nProduzione.\nCast.\nL'unica attrice professionista impiegata nel film \u00e8 Eva Mattes. Per Bruno S. si tratta in effetti del secondo film con Herzog dopo \"L'enigma di Kaspar Hauser\" (1974), ma \u00e8 un assoluto dilettante, scoperto da Herzog grazie al documentario \"Bruno der Schwarze\" (1970) di Lutz Eisholz. Herzog aveva deciso di affidargli il ruolo di protagonista in \"Woyzeck\" (poi realizzato nel 1979), ma pochi giorni prima dell'inizio delle riprese decise che il ruolo dovesse essere di Klaus Kinski. Lo comunic\u00f2 a Bruno ma questi gli rispose che aveva gi\u00e0 preso un periodo di permesso dall'acciaieria nella quale lavorava. Herzog allora scrisse, in soli 3 giorni e mezzo, la sceneggiatura di \"Stroszek\" modellando la figura del protagonista proprio su Bruno S., in maniera tale da confondere quasi le due identit\u00e0.\nDiversi aspetti della vita del personaggio corrispondono con quelli della vita dell'attore, inoltre l'appartamento berlinese di Stroszek e i suoi strumenti sono effettivamente quelli di Bruno, che li aveva comprati grazie al compenso per il film \"L'enigma di Kaspar Hauser\". Anche il meccanico americano \u00e8 effettivamente il meccanico di quell'officina. Questi accorgimenti, insieme al fatto che i personaggi hanno lo stesso nome degli attori, creano un particolare miscuglio tra realt\u00e0 e invenzione, dando al film un sapore di documentario.\nClemens Scheitz, altro attore dilettante, ha recitato in altri tre film di Herzog: \"L'enigma di Kaspar Hauser\" (1974), \"Cuore di vetro\" (1976) e \"Nosferatu, il principe della notte\" (1978).\nDistribuzione.\nIn Italia \u00e8 stato distribuito in DVD dalla Ripley's Home Video (con \"How Much Wood Would a Woodchuck Chuck\", \"La predica di Huie\" e \"Fede e denaro\") in un'edizione da 2 dischi."}
{"id": "746045", "revid": "1543377", "url": "https://it.wikipedia.org/wiki?curid=746045", "title": "Progetto San Marco", "text": "Il Progetto San Marco fu un programma di collaborazione bilaterale che vide impegnati Italia e Stati Uniti nella ricerca scientifica e nella sperimentazione nello spazio tra il 1962 ed il 1980. Il progetto segn\u00f2 l'inizio dell'era spaziale italiana: infatti, il lancio del \"San Marco 1\" il 15 dicembre 1964, port\u00f2 l'Italia ad essere la quinta nazione a progettare e mettere in orbita un satellite artificiale dopo Unione Sovietica, Stati Uniti, Regno Unito e Canada, utilizzando un vettore fornito dagli Stati Uniti ma operato da personale italiano.. Gli enti preposti al programma furono la NASA per gli Stati Uniti e il Centro di Ricerche Aerospaziali (CRA), oggi noto come Centro di Ricerca Progetto San Marco, della Sapienza Universit\u00e0 di Roma. Ideatore e padre del progetto fu il prof. Luigi Broglio il quale riusc\u00ec a coinvolgere il Consiglio Nazionale delle Ricerche (CNR) e l'Aeronautica Militare Italiana.\nIl programma prevedeva la firma dei protocolli d'intesa per la cessione da parte della NASA del razzo vettore Scout, la progettazione del satellite San Marco, la sua costruzione in 8 esemplari, l'approntamento di una base missilistica, l'addestramento dei tecnici coinvolti a Wallops Island in Virginia, le prove in laboratorio e infine la messa in orbita dei satelliti. Il Progetto San Marco vide tuttavia la nascita effettiva di solo cinque degli otto satelliti previsti a causa della riassegnazione dei relativi fondi verso altri progetti pi\u00f9 recenti, primo tra tutti il Progetto SIRIO istituito nel 1968. L'evoluzione del programma comunque port\u00f2 alla creazione del Centro di Ricerca Progetto San Marco nel 1993, attualmente ancora sotto la direzione dell'Universit\u00e0 degli Studi di Roma \"La Sapienza\".\nIdeazione e nascita del Progetto.\nL'interesse dell'Italia nelle scienze aerospaziali si deline\u00f2 gi\u00e0 a partire dagli anni cinquanta. Nel 1956, due anni dopo l'istituzione della prima cattedra di ingegneria aerospaziale a Roma, il Segretario Generale dell'Aeronautica Militare Mario Pezzi (aviatore) confer\u00ec a Luigi Broglio l'incarico di sviluppare nuovi studi sui razzi per aprire appunto la strada alle attivit\u00e0 aerospaziali italiane. Broglio procedette con la campagna di ricerca \"Nube di Sodio\" nella quale vennero impiegati presso il Poligono sperimentale e di addestramento interforze di Salto di Quirra i vettori statunitensi Nike-Asp, Nike-Cajun e Nike Apache ottenendo diversi successi. Forte dell'esperienza acquisita, Broglio nel febbraio 1961 present\u00f2 all'allora Capo del Governo Amintore Fanfani, un progetto per inviare in orbita un satellite di concezione e creazione interamente italiana da un poligono anch'esso italiano. Nel mese di aprile dello stesso anno inoltre, durante la riunione a Firenze del Comitato per la Ricerca Spaziale (COSPAR), Broglio ebbe occasione di discutere del progetto, seppur informalmente, anche con alcuni ufficiali della NASA invitando la stessa a contribuire con la fornitura di un razzo vettore e l'addestramento del personale italiano al suo utilizzo.\nIl 31 agosto 1961, il governo italiano approv\u00f2 ufficiosamente un programma spaziale triennale, in seguito conosciuto come Progetto San Marco, presentato da Luigi Broglio, in qualit\u00e0 di presidente della Commissione per le Ricerche Spaziali (CRS), e da Giovanni Polvani, presidente del CNR. L'approvazione ufficiale del Governo italiano, avutasi nell'ottobre del 1961, permise a Broglio di negoziare con la NASA un accordo per definire i rispettivi contributi. Ideatore e padre del progetto rimaneva comunque il prof. Luigi Broglio, al quale \u00e8 da attribuire la responsabilit\u00e0 del coinvolgimento nel programma del Consiglio Nazionale delle Ricerche (CNR) e dell'Aeronautica Militare Italiana, per la quale a quel tempo era in servizio come colonnello.\nIl documento che per la prima volta stabil\u00ec i campi di competenza delle due nazioni in maniera ufficiale venne firmato a Ginevra il 31 maggio 1962 dai rappresentanti della Commissione Spaziale Italiana del CNR, il prof. Broglio, e della NASA il dottor H. L. Dryden. Il memorandum d'intesa articolava il programma di collaborazione in tre fasi: la prima prevedeva la prova della strumentazione scientifica del satellite, la seconda fase avrebbe visto il lancio in orbita di un prototipo definitivo dal Poligono di Wallops Island mentre con la terza fase sarebbe stato lanciato un satellite scientifico con la strumentazione necessaria agli esperimenti sulla alta atmosfera e sulla ionosfera. L'avanzamento del progetto dipendeva dal mutuo accordo tra le parti che si impegnavano a divulgare liberamente le informazioni ottenute e a non scambiarsi qualsivoglia ammontare di denaro. Questo memorandum tuttavia, per quanto ufficiosamente approvato dai governi italiano e statunitense, avrebbe dovuto avere la definitiva approvazione del Ministro degli Affari Esteri e del Dipartimento di Stato degli USA.\nLa nascita ufficiale del progetto avvenne il 7 settembre 1962 a Roma quando l'allora Ministro degli Esteri italiano Attilio Piccioni e il Vice Presidente statunitense Lyndon B. Johnson firmarono l'accordo.Ottenuta la legittimazione ufficiale all'inizio del progetto il governo italiano eman\u00f2 la legge speciale n\u00ba 123 per un finanziamento di 4,5 miliardi di lire da suddividersi in tre anni.\nPrimi sviluppi (1962-1964).\nCon la firma dell'accordo tra i governi italiano e statunitense ebbe inizio l'addestramento degli ingegneri aerospaziali italiani. Furono infatti 70 i tecnici e ingegneri ad essere inviati negli USA tra il 1962 e il 1964 presso il \"Goddard Space Flight Center\" (GSFC), il \"Langley Research Center\" (LRC), la conglomerata \"Ling-Temco-Vought\" (LTV) e il poligono della NASA di Wallops Island con lo scopo di specializzarsi nella progettazione dei satelliti, nel montaggio e bilanciatura dei razzi vettori e nelle tecniche di lancio. Nei primi mesi del 1963 il CRA istitu\u00ec presso l'Aeroporto dell'Urbe una struttura per simulazioni aerodinamiche e termiche delle fasi di lancio e rientro nell'atmosfera. I laboratori di via Salaria vennero dotati a questo scopo di impianti che includevano: un simulatore composto da una camera di 3 metri di diametro, una sorgente solare e un sistema di vuoto in grado di raggiungere 10 \u22127 mmHG, uno shaker elettrodinamico capace di generare forze fino a 50.000 N a frequenze comprese tra i 10 e i 1.500 Hz e infine macchine operatrici in orizzontale e verticale per il bilanciamento statico e dinamico dei satelliti e dei loro carichi.\nIl CRA costru\u00ec nel medesimo periodo sei satelliti prototipo e due di questi vennero lanciati tramite razzi sonda dalla \"Wallops Flight Facility\" in voli suborbitali rispettivamente il 21 aprile e il 2 agosto 1963. I dati ottenuti, nonostante le difficolt\u00e0 tecniche incontrate nel primo volo, permisero di ampliare le conoscenze sulla densit\u00e0 dell'atmosfera tra i 100 e i 130\u00a0km di altitudine. Gli stessi dati vennero resi pubblici il maggio dell'anno seguente alla settima Assemblea Generale del COSPAR.\nNel dicembre del 1963 inoltre lo stesso CRA diretto da Broglio inizi\u00f2 la costruzione della Base di Lancio San Marco riadattando una piattaforma petrolifera usata in precedenza dall'ENI. Il complesso prevedeva la piattaforma di lancio \"Santa Rita\", in onore della santa dei casi disperati, e la nave \"Pegasus\" sulla quale era disposta la strumentazione necessaria al coordinamento dei lanci e per la telemetria. \nIl collaudo della struttura di lancio avvenne tra il 25 marzo e il 2 aprile 1964 per mezzo di razzi vettori \"Nike Apache\" costruiti in Italia che servirono principalmente a verificare la compatibilit\u00e0 delle strumentazioni a terra e con quelle per la telemetria a bordo dei satelliti. La decisione di impiegare razzi vettori \"Nike\" venne appoggiata dal CRA ormai forte dell'esperienza acquisita nel loro allestimento e utilizzo grazie al programma di ricerca \"Nube di Sodio\" autorizzato gi\u00e0 nel 1956. Il secondo e il terzo esperimento infatti portarono come carico proprio il materiale per gli esperimenti sul comportamento del sodio ad alta quota.\nIl lancio del San Marco 1.\nLa seconda fase del progetto vide il suo apice il 15 dicembre 1964 alle 20:24:00 UTC quando venne lanciato con successo il San Marco 1 dalla base della NASA di Wallops Island da una squadra italiana capitanata da Michele Dicran Sirinian, con un razzo Scout e venne posto in orbita con un perigeo di 198\u00a0km e un apogeo di 856\u00a0km. Il San Marco divenne cos\u00ec il primo satellite ad essere interamente costruito e lanciato da una nazione dell'Europa occidentale. Con questo lancio l'Italia divenne la quinta nazione dopo Unione Sovietica, Stati Uniti, Regno Unito e Canada ad avere un proprio satellite nello spazio e la terza ad aver effettuato un lancio orbitale (con attrezzatura statunitense).\nIl satellite si presentava come una sfera di 66\u00a0cm di diametro e pesava non meno di 115\u00a0kg. Gli obiettivi della missione erano la misurazione della densit\u00e0 atmosferica tra i 180 e i 350\u00a0km di altitudine e l'esecuzione di esperimenti sulla ionosfera terrestre messi a punto dal Centro Microonde di Firenze diretto dal professor Nello Carrara, collaboratore di Luigi Broglio presso il CRS.\nUn gruppo di esperti della NASA coinvolti nel Progetto San Marco si riun\u00ec il gennaio 1965 per verificare l'avvenuto raggiungimento degli obiettivi preposti e concluse che tutti erano stati conseguiti con pieno successo e un elevato standard di eccellenza.\nBroglio present\u00f2 i risultati scientifici preliminari degli esperimenti sulla densit\u00e0 terrestre all'ottava riunione del COSPAR tenutasi a Buenos Aires nel maggio del 1965 mentre i risultati finali furono resi pubblici il maggio del 1966 a Vienna durante la successiva riunione del COSPAR.\nIl successo della missione e l'acclamazione internazionale tuttavia non sembrarono sufficienti a mantenere il ruolo di importanza primaria del Progetto e dei finanziamenti conseguenti. A causa infatti delle difficolt\u00e0 incontrate dalla \"European Space Research Organisation\" (ESRO), dalla \"European Launcher Development Organisation\" (ELDO) e dell'andamento negativo dell'economia italiana nella met\u00e0 degli anni sessanta, il Progetto San Marco rischiava di interrompersi proprio all'apice della sua vita. La situazione costrinse Broglio a tentare di associare al programma nazionale il contributo italiano all'ELDO, che a quel tempo rappresentava la quota principale della spesa nazionale sul soggetto. A questo scopo propose che una somma pari al 30% dei finanziamenti all'ELDO fosse destinata ai programmi nazionali (non gi\u00e0 al solo Progetto San Marco), ma incontr\u00f2 una forte opposizione da parte dell'industria italiana, principalmente da parte di FIAT e altre societ\u00e0 membro della Compagnia Italiana Aerospaziale (CIA) gi\u00e0 coinvolte nello sviluppo dei razzi Europa 1 e 2 dell'ELDO.\nNon trovando risposta alla loro iniziativa Broglio e altri membri del CRS iniziarono a coinvolgere nel progetto societ\u00e0 aerospaziali che non facevano parte dell'ELDO e non erano rappresentate nella CIA formulando un programma nazionale pi\u00f9 ampio. Tra le nuove proposte del progetto erano inclusi inoltre l'ampliamento della base spaziale in Kenya e il proseguimento della ricerca da parte di diverse universit\u00e0.\nIl completamento del Progetto (1965-1969).\nIl conseguimento degli obiettivi del San Marco 1 sullo studio dell'alta atmosfera permise di procedere al completamento della Piattaforma San Marco e al suo impiego. Il CRA e la NASA raggiunsero gli accordi definitivi per questa terza fase nel 1965 mentre il CRA provvedeva alla firma di un contratto di fornitura con la LTV per un razzo Scout Mark II e l'equipaggiamento necessario a terra. Il 29 aprile 1965 papa Paolo VI pronunci\u00f2 la benedizione del progetto rivolgendosi al gen. Luigi Broglio, agli ingegneri e tecnici del CRA. La protezione celeste era gi\u00e0 stata ricercata da Broglio nominando il progetto in onore di San Marco, santo patrono della sua citt\u00e0 natale e dei marinai e il discorso favorevole del papa accentu\u00f2 ancor pi\u00f9 l'avvicinamento della Chiesa cattolica al progetto e alle sue imprese.\nNel frattempo alla base di lancio in Kenya venne aggiunta la nuova piattaforma \"San Marco\", precedentemente impiegata dall'esercito statunitense e riadattata per il lancio di satelliti nel porto della Spezia, ad una distanza di circa 600 metri dalla \"Santa Rita\" dalla quale si sarebbero svolte le attivit\u00e0 di controllo. Gli oneri relativi all'utilizzo e alla manutenzione della piattaforma vennero finanziati dal Governo Italiano con la legge n\u00ba 422 per un importo totale di 2,2 miliardi di lire da impiegarsi anche per il completamento del Progetto San Marco. Broglio ottenne inoltre il trasferimento della gestione del progetto dal CNR all'Universit\u00e0 di Roma facendo s\u00ec che lo stesso fosse completamente sotto il suo controllo. In forza di ci\u00f2, Broglio inizi\u00f2 direttamente le trattative con la NASA per il lancio di satelliti scientifici statunitensi dalla Piattaforma San Marco.\nNella met\u00e0 di aprile 1967 l'assemblaggio del razzo vettore e del satellite San Marco 2 furono completati e si procedette ai test necessari prima del lancio. Il 26 aprile alle ore 10:04 UTC il personale specializzato del CRA lanci\u00f2 il San Marco 2 dalla Base Progetto San Marco, assistito da membri del \"Langley Research Center\", della base di Wallops Island, del GSFC e della LTV. Il satellite entr\u00f2 con successo in orbita equatoriale ellittica, caratterizzata da un perigeo di 218,46\u00a0km e da un apogeo di 748,91\u00a0km.\nLa missione prevedeva sperimentazioni sulle variazioni di piccola scala della densit\u00e0 atmosferica e sulle irregolarit\u00e0 della densit\u00e0 di elettroni nella zona equatoriale. La loro conclusione avvenne con successo rispettivamente il 26 giugno e il 15 luglio 1967. Il satellite rimase perfettamente operativo fino al suo rientro, avvenuto il 14 ottobre 1967 dopo 171 giorni di permanenza nello spazio e 2680 orbite.\nNel maggio del 1968, Broglio, prima ancora che fosse conclusa l'elaborazione dei dati ottenuti dalla missione, present\u00f2 i risultati preliminari alla nona assemblea del COSPAR tenutasi a Tokyo. Un ulteriore esito positivo del lancio del San Marco 2 dalla piattaforma keniota fu l'apertura della NASA ad una ancor pi\u00f9 stretta collaborazione con il CRA che port\u00f2 all'utilizzo della base per la messa in orbita di una serie di satelliti NASA a partire dal 12 dicembre 1970 con il SAS 1. Il 18 febbraio 1969 infatti, il rettore dell'Universit\u00e0 degli Studi di Roma Pietro A. D'Avack e l'amministratore della NASA Thomas Paine firmarono il memorandum d'intesa che stabiliva le condizioni in base alle quali sarebbero stati forniti i finanziamenti a titolo di rimborso delle spese di lancio e attivit\u00e0 associate di satelliti NASA dal Poligono di lancio San Marco. L'accordo prevedeva la conferma formale di entrambi i governi. L'ambasciatore degli Stati Uniti, Gardner Ackley, comunic\u00f2 la conferma il 30 aprile 1969 mentre il Governo Italiano comunic\u00f2 la propria accettazione il 12 giugno dello stesso anno tramite l'ambasciatore Gian Vincenzo Soro. Il poligono italiano infatti divenne la prima base di lancio straniera alla quale gli Stati Uniti affidarono il lancio di propri satelliti.\nTuttavia questi successi furono ottenuti ad un costo elevato per il futuro del Progetto San Marco: accentrando il controllo presso il CRA, Broglio rinunci\u00f2 alla copertura politica offerta dal CNR e compromise irrimediabilmente l'alleanza con Amaldi e i suoi collaboratori, i quali portarono le loro competenze presso l'ESRO e montarono le sperimentazioni da loro create sui suoi satelliti. Non irrilevante fu inoltre il dirottamento dei finanziamenti che comport\u00f2 l'allontanamento del CNR dal progetto stesso.\nLa spirale discendente (1970-1979).\nRaggiunto il massimo sviluppo con il lancio del San Marco 2 dalla piattaforma equatoriale nel 1967, il Progetto entr\u00f2 in una fase difficoltosa che degener\u00f2 in certi momenti in una completa paralisi.\nLe cause principali di questa situazione furono da attribuirsi alla crisi economica che invest\u00ec l'Italia negli anni settanta, culminando con la crisi petrolifera del 1973-1974, e al progresso tecnologico che inesorabilmente tolse alla tecnologia del progetto il suo carattere innovativo. Infatti il tentativo di Broglio di continuare la collaborazione con la NASA per il lancio di altri satelliti dalla base in Kenya si rivel\u00f2 un successo solo parziale a causa del progressivo affermarsi del programma Space Shuttle e della riduzione d'interesse per il lancio di satelliti di piccole dimensioni. La legge n. 97 del 9 marzo 1971 che stanziava 5,7 miliardi dei 29,4 miliardi di lire messi a disposizione per le spese complessive delle attivit\u00e0 spaziali nazionali sub\u00ec i ritardi dell'iter legislativo e anzich\u00e9 essere distribuita nel triennio 1969-1971, venne impiegata per far fronte anche alle spese degli anni 1972 e 1973. Broglio tuttavia mantenne viva l'attivit\u00e0 presso il centro spaziale specialmente tra il 1970 e il 1974 grazie alla messa in orbita di satelliti per conto di Stati Uniti e Gran Bretagna e all'invio di numerosi razzi sonda italiani.\nIl lancio sopra menzionato del SAS 1, rinominato \"Uhuru\" (\"libert\u00e0\") per onorare l'indipendenza del Kenya celebrata nel giorno del lancio, fu esempio di una interessante inversione di ruoli tra USA ed Europa. Il satellite infatti venne creato sulla scia delle scoperte scientifiche dell'astrofisico Riccardo Giacconi sulle sorgenti di raggi X. Giacconi con questa importante scoperta permise la ricerca e la scoperta a loro volta di centinaia di sorgenti di raggi X fornendo inoltre i mezzi per quantificarne l'intensit\u00e0 e la variabilit\u00e0 nel tempo.\nAd ogni modo il Progetto San Marco procedette al lancio del satellite San Marco 3 il 28 aprile 1971 alle 7:32 UTC. Le sperimentazioni italiane sulla densit\u00e0 atmosferica vennero integrate, per la prima volta, da due ulteriori esperimenti degli Stati Uniti: il primo aveva lo scopo di studiare la composizione chimica dell'alta atmosfera e venne realizzato dal \"Goddard Space Flight Center\" (GSFC) mentre il secondo esperimento, realizzato attraverso la collaborazione del GSFC e l'Universit\u00e0 del Michigan, venne installato per misurarne la temperatura e la distribuzione delle molecole di azoto. Combinando i dati ottenuti fu possibile misurare accuratamente la temperatura cinetica dell'atmosfera tra i 200 e i 400\u00a0km di quota.\nIl progetto tuttavia continuava a soffrire la continua scarsit\u00e0 di fondi e il San Marco 4, che venne lanciato il 18 febbraio 1974 alle 10:05 UTC, era una versione pi\u00f9 aggiornata del San Marco 3 ma comunque dotata di strumentazione molto simile. Dopo il San Marco 4, il Progetto coinvolse il Regno Unito in una collaborazione che port\u00f2 al lancio del satellite Ariel 5 attraverso un razzo vettore Scout da parte di personale italiano il 15 ottobre 1974.\nIl 1974 risult\u00f2 essere un anno di cambiamenti rilevanti per le attivit\u00e0 italiane nel settore spaziale. La legge n. 388 del 2 agosto e la legge n. 390 del 6 agosto 1974 infatti trasferivano al Ministro per il Coordinamento della Ricerca Scientifica e Tecnologica l'incarico di presentare al Parlamento le relazioni sull'andamento del Piano Spaziale Nazionale. In questo periodo divenne evidente il passaggio in secondo piano del Progetto San Marco davanti a programmi spaziali pi\u00f9 recenti anche attraverso la distribuzione dei fondi stanziati per la ricerca spaziale attraverso la suddetta legge n. 388. L'Universit\u00e0 \"La Sapienza\" infatti ricevette finanziamenti per 6,65 miliardi di lire per il proseguimento del Progetto erogati in tre esercizi finanziari.\nL'8 maggio 1975 venne messo in orbita il satellite statunitense SAS 3 sviluppato dal GSFC. Entrambi i satelliti avevano come obiettivo il proseguimento delle ricerche italiane sulle sorgenti cosmiche di raggi X. Quello del SAS 3 tuttavia risult\u00f2 l'ultimo lancio coordinato dal centro spaziale italiano, che rimase praticamente inattivo a partire dalla met\u00e0 del 1975 a causa della riassegnazione dei finanziamenti statali verso il pi\u00f9 innovativo Progetto SIRIO incentrato sulle comunicazioni satellitari.\nIl Progetto San Marco nella filatelia.\nIn questo periodo il Progetto San Marco, grazie ai risultati scientifici e tecnologici conseguiti, venne commemorato attraverso delle edizioni filateliche con soggetto il Progetto stesso e le singole missioni, sia da parte italiana che da altri paesi. Per l'Italia si hanno l'emissione di un francobollo da L. 70 del 28 maggio 1975 e di un aerogramma del 5 ottobre 1977 sul satellite SIRIO. Si ricorda, inoltre, una serie dello stato di Panama, avente come tema le \"Ricerche spaziali italiane\", dove vennero raffigurati i lanci dei satelliti effettuati dalla piattaforma Santa Rita. Il 15 dicembre 2014 le Poste Italiane emisero un nuovo francobollo ordinario per commemorare il 50\u00ba anniversario del lancio del satellite San Marco 1.\nLa riapertura del Progetto (1980).\nDopo il decorso dei tre anni in cui venne distribuito il finanziamento della legge n.388, il CNR suddivise la somma di 30 miliardi di lire iscritta nel proprio bilancio per l'anno 1978 assegnandone 1,5 miliardi al Progetto San Marco. Secondo la \"Relazione sullo stato di avanzamento dei piani spaziali nazionali\" della Camera dei deputati, questa riduzione ulteriore dei finanziamenti non comport\u00f2 alcun decadimento nella qualit\u00e0 delle ricerche e delle attivit\u00e0.\nNel 1978 il Centro Ricerche Aerospaziali si concentr\u00f2 sullo sviluppo del programma spaziale San Marco D che vide inscindibile la cooperazione tra il CRA e la NASA. I campi di competenza dei due organismi mantenevano caratteristiche simili a quelle stabilite per i satelliti precedenti. Lo sviluppo di questo sottoprogetto prevedeva la creazione di due satelliti e il loro posizionamento in due orbite distinte. L'obiettivo era lo studio della relazione tra l'attivit\u00e0 solare e i fenomeni propri della fascia atmosferica che comprende la termosfera e la ionosfera. Tale studio si sarebbe pi\u00f9 precisamente svolto ad orbite basse (\"low\" in inglese da cui il nome San Marco D/L) e ad orbite multistazionarie (\"multistationary\" da cui San Marco D/M).\nNel 1980 il Progetto San Marco divenne nuovamente un punto d'interesse. Durante un'eclissi solare totale infatti dalla piattaforma San Marco furono lanciati a partire dal 15 febbraio sette razzi sonda con lo scopo appunto di studiare il fenomeno. I razzi in questione erano tre Super Arcas, due Nike-Black-Brant e due Astrobee-D.\nTuttavia i finanziamenti disponibili permisero la creazione del solo San Marco D/L. Il suo lancio avvenne il 25 marzo 1988 alle 19:50 UTC dalla Piattaforma San Marco tramite un vettore Scout e raggiunse l'orbita ellittica con perigeo di 263\u00a0km e apogeo di 615\u00a0km. La sua strumentazione scientifica funzion\u00f2 perfettamente ad eccezione dello spettrometro per vento e temperatura (WATI, dalla denominazione inglese) che smise di rispondere dopo 20 giorni in orbita. Il satellite infine rientr\u00f2 nell'atmosfera il 6 dicembre dello stesso anno dopo 255 giorni di attivit\u00e0. Gli ultimi dati furono ottenuti durante il suo rientro a 150\u00a0km di quota.\nOggi: il \"Centro di Ricerca Progetto San Marco\".\nNel 1993 i beni patrimoniali, l'esperienza e le competenze createsi con il Progetto San Marco confluirono in un nuovo organismo dell'Universit\u00e0 \"La Sapienza\" di Roma: il Centro di Ricerca Progetto San Marco. La sua sede rimase ubicata presso il Centro Ricerche Aerospaziali all'Aeroporto dell'Urbe in via Salaria 851. La struttura \u00e8 classificata come Centro di Spesa \"A\" dotata di autonomia amministrativa. Il suo organigramma comprende un Consiglio Direttivo, un Presidente e un Direttore Tecnico.\nNegli anni seguenti la sua formazione, il Centro di Ricerca, in collaborazione con l'ASI, intraprese numerose iniziative volte allo sviluppo e all'aggiornamento delle tecnologie del Poligono San Marco in Kenya. Tra queste si ricordano il potenziamento della Stazione di telemetria, tracciamento e telecomando di satelliti europei in fase di lancio e in fase preorbitale. La base di lancio infatti, ormai solamente attiva nel lancio di palloni sonda, \u00e8 stata inserita in una rete di stazioni sotto il controllo di nazioni partecipanti all'ESA atte proprio a questo scopo e distribuite a livello globale. Altre innovazioni includono la realizzazione di un Centro di Telerilevamento per l'acquisizione e l'archiviazione di dati immagine del territorio centro orientale del continente africano e inoltre la costruzione di una base geofisica equipaggiata per il rilevamento dei fenomeni meteorologici, magnetici e ionosferici.\nAttualmente, sebbene il Centro di Ricerca non sia pi\u00f9 coinvolto nel lancio di satelliti dal 1988, sono in corso due macro progetti. Il primo ha lo scopo di sviluppare software e programmi per l'elaborazione di immagini e informazioni ottenute via satellite. Il secondo invece si concentra nella creazione di un sistema di avionica adatto ad un microsatellite economico e realizzabile in strutture come un laboratorio universitario.\nLe attivit\u00e0 incluse nel primo progetto di elaborazione di immagini satellitari sono il \"Global Monitoring for Security and Stability\" (GMOSS), il \"System for Fire Detection\" (SFIDE), le \"Southern Hemisphere Additional Ozonesondes\" (SHADOZ) e il \"Central-East Africa Satellite Monitoring\" (CEASMO). La prima attivit\u00e0 ha lo scopo di creare e sviluppare una rete di ricognizione globale con l'intento di monitorare il rispetto dei trattati internazionali contro la proliferazione di armi di distruzione di massa e la definizione dei confini territoriali. La seconda attivit\u00e0 \u00e8 una parte del Progetto SIGRI (Sistema Integrato per Gestione Rischi Incendi) e intende fornire in tempo reale informazioni sugli incendi boschivi nell'area Mediterranea tramite satelliti geostazionari. La terza attivit\u00e0 consiste nella partecipazione del Centro di Ricerca alla creazione di un archivio di informazioni ottenute attraverso palloni sonda dell'ozonosfera nelle aree tropicali. L'ultima attivit\u00e0 vede impegnato il Centro di Ricerca nell'ottenimento di immagini dell'Africa centro orientale cos\u00ec come informazioni sulla situazione ambientale e morfologica della stessa.\nAltra attivit\u00e0 riguarda una sinergia con l'Aeronautica Militare basata su una intesa siglata nel 2009 con l'Agenzia Spaziale Italiana per l'utilizzo delle due piattaforme per attivit\u00e0 di \"Telemetry Tracking &amp; Control\" (tracciamento telemetrico e controllo) e di telerilevamento."}
{"id": "746047", "revid": "599013", "url": "https://it.wikipedia.org/wiki?curid=746047", "title": "Mariano Pavone", "text": "Anche i fratelli Gonzalo e Tomas sono calciatori.\nCarriera.\nClub.\nInizia a giocare nel campionato argentino nel 2000, con la maglia dell'Estudiantes. Nella squadra biancorossa non riesce a trovare subito spazio, chiuso dalla coppia d'attacco titolare Ernesto Far\u00edas-Ezequiel Maggiolo. Nelle prime due stagioni colleziona cos\u00ec solo 8 presenze ed una rete. Dopo la cessione di Ernesto Far\u00edas, comincia a trovare pi\u00f9 spazio e grazie ai suoi gol si guadagna la maglia da titolare.\nNella stagione 2004-2005 si laurea capocannoniere del campionato segnando 21 gol. Il 13 dicembre 2006, nello spareggio per il titolo Estudiantes-Boca Juniors, ha realizzato il gol del 2-1 che \u00e8 valso all'Estudiantes la conquista del titolo nazionale di Apertura 2006. Sempre nel 2006 Pavone si afferma come capocannoniere della Coppa Libertadores.\nNel giugno 2007 viene acquistato dal Real Betis, squadra spagnola. Alla prima stagione nella Liga realizza 8 reti in 30 presenze.\nIl 23 luglio 2010 passa in prestito al River Plate.\nIl 2 marzo 2011 ha rescisso consensualmente il contratto che lo lega agli spagnoli del Real Betis ed il 5 agosto firma un contratto annuale con il Lan\u00fas, facendo cos\u00ec ritorno in patria.\nIl 1\u00ba luglio 2012 si trasferisce al club messicano del Cruz Azul.\nDopo 88 presenze e 34 gol torna in argentina al Velez Sarsfield. Dopo quasi sei mesi si trasferisce a titolo definitivo al Racing Avellaneda.\nNel gennaio 2016 torna a titolo definitivo al Velez Sarsfield.\nNazionale.\nHa esordito con la Nazionale argentina il 18 aprile 2007 contro il Cile (0-0). Ad oggi \u00e8 questa la sua unica presenza in Nazionale.\nStatistiche.\nPresenze e reti nei club.\n\"Dati aggiornati al 1 ottobre 2016.\""}
{"id": "746048", "revid": "486946", "url": "https://it.wikipedia.org/wiki?curid=746048", "title": "Francese del Quebec", "text": ""}
{"id": "746049", "revid": "661526", "url": "https://it.wikipedia.org/wiki?curid=746049", "title": "Al Pitrelli", "text": "Biografia.\nGli inizi.\nHa studiato musica presso il Berklee College of Music di Boston e, nella seconda met\u00e0 degli anni '80, ha iniziato a lavorare come musicista. Successivamente ha lavorato negli Asia, gruppo con cui ha inciso due dischi, ossia \"Acqua\" e \"Aria\". Ha anche collaborato con Kathy Troccoli, Taylor Dayne, Randy Coven ed Expos\u00e9. \nSavatage e Trans Siberian Orchestra.\nOttenne la popolarit\u00e0 nel 1995, quando entra a far parte dei Savatage, fino al 1998, e dal 2002 ad oggi; al contempo partecipa al progetto parallelo chiamato Trans-Siberian Orchestra. \nBlue Oyster Cult.\nDal 1999 al 2000 fu membro della storica band Blue Oyster Cult, in sostituzione del membro fondatore Allen Lanier, che per\u00f2 l'anno successivo decise di tornare.\nMegadeth.\nDal 2000 al 2002 ha fatto parte dei Megadeth, in sostituzione di Marty Friedman; negli anni successivi, Pitrelli raccont\u00f2 che Friedman non ci rimase male del fatto, anzi, gli insegn\u00f2 addirittura a suonare gli assoli dei vari brani."}
{"id": "746051", "revid": "486946", "url": "https://it.wikipedia.org/wiki?curid=746051", "title": "Lingua francese del Qu\u00e9bec", "text": ""}
{"id": "746052", "revid": "107127723", "url": "https://it.wikipedia.org/wiki?curid=746052", "title": "Giasone (Bibbia)", "text": "Giasone (in ebraico \"Yason\", \u05d9\u05d0\u05e1\u05d5\u05df) \u00e8 stato un sommo sacerdote ebraico del Tempio di Gerusalemme nel II sec. a.C.. Esponente della famiglia sacerdotale degli Oniadi, lo storico Giuseppe Flavio scrive che il suo nome era originariamente Ges\u00f9 (in ebraico \"Y\u0113shua`\", \u05d9\u05b5\u05e9\u05c1\u05d5\u05bc\u05e2\u05b7), ma, essendo un sostenitore della corrente del Giudaismo ellenistico, assunse quello greco di Giasone. La sua vicenda \u00e8 riportata nel Secondo Libro dei Maccabei.\nDante Alighieri lo cita nella Divina Commedia come esempio lampante di simonia, paragonandolo a Papa Clemente V (Inf. XIX, 85-87).\nBiografia.\nGiasone era fratello del sommo sacerdote Onia III, il quale era fortemente legato alle tradizioni ebraiche e le difendeva contro le infiltrazioni culturali ellenistiche. Gi\u00e0 Simone, un funzionario del Tempio, era entrato in rotta con lui e aveva cercato di accattivarsi le simpatie dei governanti siri, consigliandogli di attingere dal tesoro del Tempio, da lui dipinto come favoloso. Invano Onia aveva cercato di dissuadere Eliodoro, inviato dal re Seleuco IV, dal depredare il Tempio, ma il 2\u00b0 Libro dei Maccabei riferisce che Eliodoro fu comunque costretto a desistere dall'apparizione di un cavaliere dorato. Simone allora cerc\u00f2 di incolpare Onia dell'accaduto, accusandolo di essere stato lui stesso ad opporsi con la forza all'inviato del re. Mentre Onia stava recandosi dal re per chiedere un intervento pacificatore, Seleuco mor\u00ec e sal\u00ec al trono Antioco IV Epifane. Qui entr\u00f2 in scena Giasone, che promise 440 talenti d'argento in cambio del sommo sacerdozio, oltre a 150 come extra, se gli fosse stata concessa l'autorit\u00e0 di erigere e controllare un ginnasio e altre istituzioni nello stile della \"polis\" greca a Gerusalemme. Antioco accett\u00f2, rompendo in tal modo con la linea politica di suo padre, re Antioco III, che aveva concesso ampie autonomie in materia religiosa ai sudditi ebrei, fra cui il diritto di nominare secondo le leggi della Torah le autorit\u00e0 religiose. L'autore del testo dei Maccabei, in generale fortemente ostile al Giudaismo ellenistico, descrive quindi Giasone come esempio di empiet\u00e0 e falsit\u00e0.\nGiasone fu sommo sacerdote tra il 175 e il 171 a.C.. In occasione dei giochi quinquennali in onore di Eracle presso Tiro, egli invi\u00f2 trecento dramme per destinarle a sacrifici religiosi, ma i latori le utilizzarono per altre spese. Pi\u00f9 tardi mand\u00f2 Menelao, fratello di quel Simone che era entrato in contesa con il sacerdote Onia, e questi offr\u00ec altri soldi per ottenere il sommo sacerdozio al posto di Giasone. Quest'ultimo fu quindi scalzato e lasci\u00f2 la citt\u00e0 santa, rifugiandosi nell'Ammanitide. Ancora nel 168 a.C. tent\u00f2 di recuperare il potere perduto con un colpo di mano militare, facendo una strage dentro Gerusalemme, ma l'azione si risolse in un fallimento e lui fu costretto nuovamente alla fuga, finendo i suoi giorni da esule a Sparta."}
{"id": "746054", "revid": "3358", "url": "https://it.wikipedia.org/wiki?curid=746054", "title": "Teoria dei sistemi", "text": "In ambito scientifico la teoria dei sistemi, pi\u00f9 propriamente teoria del sistema generale (definizione di Ludwig von Bertalanffy), detta anche teoria generale dei sistemi e ancora generalizzata in sistemica (\"systemics\" in inglese e \"syst\u00e9mique\" in francese), \u00e8 un settore di studi spesso interdisciplinare, a cavallo tra matematica e scienze naturali, che si occupa dell'analisi delle propriet\u00e0 e della costituzione di un sistema in quanto tale. La teoria si compone essenzialmente della teoria dei sistemi dinamici (semplici e complessi) e della teoria del controllo ed \u00e8 alla base di diverse discipline come l'automatica, la robotica e la fisica cibernetica nonch\u00e9 lo studio tecnico-scientifico dei sistemi in generale.\nGeneralit\u00e0.\nLa teoria dei sistemi nacque come risposta alle nuove conoscenze che la biologia cominci\u00f2 a sviluppare nei primi anni del XX secolo e che fecero nascere la scuola di pensiero organicistica che si opponeva a quella meccanicistica, caratteristica del XIX secolo. Uno dei primi esponenti di questo tipo di pensiero fu il biologo Ross Harrison (1870-1959) che studi\u00f2 il concetto di organizzazione identificando nella configurazione e nella relazione i due elementi pi\u00f9 importanti degli oggetti che compongono un sistema.\nUno degli elementi fondamentali dell'organizzazione negli organismi viventi \u00e8 la sua natura gerarchica, ovvero l'esistenza di pi\u00f9 livelli di sistema all'interno di ogni sistema pi\u00f9 ampio. Cos\u00ec le cellule si combinano per formare i tessuti, i tessuti per formare gli organi e gli organi per formare gli organismi. A loro volta gli organismi vivono in gruppi formanti sistemi sociali che vanno poi a formare attraverso l'interazione con altre specie gli ecosistemi. Ci\u00f2 che risult\u00f2 subito chiaro fu l'esistenza di diversi livelli di complessit\u00e0 e che ad ogni livello di complessit\u00e0 i fenomeni osservati mostrano propriet\u00e0 che non esistono al livello inferiore. Nei primi anni venti il filosofo C. D. Broad coni\u00f2 per questo tipo di propriet\u00e0 il termine emergenza.\nQuesto tipo di concezione contraddice il paradigma cartesiano secondo cui il comportamento del tutto pu\u00f2 essere compreso completamente studiando le propriet\u00e0 delle sue parti. La teoria dei sistemi non si pu\u00f2 dunque conciliare con l'approccio analitico o riduzionistico che aveva caratterizzato il \"modus operandi\" degli scienziati fino a quel tempo.\nIl concetto di sistema si \u00e8 rapidamente diffuso nell'ingegneria dove certi strumenti interpretativi ad esso connessi possono ritenersi patrimonio consolidato.Particolarmente efficace \u00e8 la possibilit\u00e0 di ridurre, in sede di analisi, il funzionamento di fenomeni fisici complessi all'interazione di sistemi pi\u00f9 semplici e, viceversa, la possibilit\u00e0 di progettare sistemi in maniera strutturata componendo unit\u00e0 pi\u00f9 semplici.Tutti i sistemi fisici di interesse per l'ingegnere sono sistemi dinamici orientati che descrivono una vasta gamma di fenomeni e di processi. La dipendenza dagli interventi esterni (orientamento), messa in evidenza nel modello matematico, ne caratterizza la collocazione tra le scienze dell'ingegneria.\nScopo della teoria dei sistemi \u00e8 introdurre ai principali metodi di studio dei sistemi dinamici orientati con particolare riferimento alla classe dei sistemi lineari e stazionari, a tempo continuo e a tempo discreto.\nIn ingegneria la necessit\u00e0 di associare ai fenomeni una loro descrizione quantitativa ha poi dato luogo all'associazione sistema-modello, cuore della teoria dei sistemi: questa pertanto ha l'obiettivo di inquadrare in maniera unitaria le relazioni di causa-effetto e fornire degli strumenti di analisi matematica e sintesi ingegneristica.\nPer esempio, lo studio delle propriet\u00e0 nel dominio del tempo e della frequenza fornisce elementi essenziali di interpretazione del comportamento di fenomeni e processi caratteristici dei diversi settori applicativi dell'automatica e dell'informatica. \nAlcuni programmi di calcolo e simulazione attualmente disponibili costituiscono un formidabile ausilio all'utilizzo delle tecniche della teoria dei sistemi di cui hanno anche adottato il linguaggio grafico.\nUn sistema \u00e8 una qualsiasi identit\u00e0 che \u00e8 possibile analizzare e quindi scomporre.\nOgni sistema ha degli attributi/propriet\u00e0 che possono essere:\nDefinizione di sistema.\nIn generale condizione necessaria perch\u00e9 sia stabilito un sistema e sia mantenuto come tale (senza degenerare nell'insieme dei suoi componenti) \u00e8 che i suoi elementi interagiscano tra loro. In grande approssimazione, pi\u00f9 elementi sono detti interagire quando il comportamento dell'uno influenza quello dell'altro, ad esempio attraverso scambi di energia negli urti, svolgendo funzionalit\u00e0 diverse, ad esempio in un circuito elettronico, e scambiando informazioni come nei sistemi sociali.\nI sistemi non possiedono propriet\u00e0, ma ne acquisiscono continuamente, eventualmente le stesse, grazie all'opportuno continuo interagire funzionale dei componenti (es. dispositivi elettronici - sistemi artificiali - sistemi biologici - sistemi naturali). Quando i componenti cessano di interagire (ad esempio per mancanza di energia in un sistema elettronico), i sistemi degenerano in insiemi. Le propriet\u00e0 sistemiche non sono il risultato di interazioni poi mantenute, come accade ad esempio in processi di miscelazione di acqua colorata o nel cucinare.\nLa stabilit\u00e0 della propriet\u00e0 \u00e8 dovuta all'interazione continua. Un intervento sistemico, quindi, opera non sugli elementi, bens\u00ec, ad esempio, sulle interazioni, sulle relazioni, sull'energia fornita, sulle perturbazioni e sulle fluttuazioni o sulla somministrazione degli input. Gli interventi sistemici, cio\u00e8 sulle propriet\u00e0 del sistema, dipendono dal tipo di sistema. Gli interventi sopra citati vanno bene per sistemi non autonomi, come in fisica, mentre per quelli autonomi, dotati di sistema cognitivo, \u00e8 importante agire sull'apprendimento, sul modello cognitivo, le informazioni disponibili, le rappresentazioni e la memoria. Riferito al lancio del dado (in latino \u00ab\"alea\"\u00bb significa \u00abdado\u00bb), il calcolo aleatorio, applicato alla sistemistica, indica il calcolo delle probabilit\u00e0.\nClassificazione dei sistemi.\nNell'ambito dell'elettronica e della fisica alcune classificazioni dei sistemi sono:\nSistemica.\nCon il termine sistemica si fa riferimento ad un'estensione concettuale, metodologica e culturale, della teoria generale dei sistemi. Si riferisce in sostanza ai concetti, principi, applicazioni e metodi basati sul concetto di sistema, propriet\u00e0 sistemiche, interazione, auto-organizzazione ed emergenza con riferimento alla scienza della complessit\u00e0. \nApproccio sistemico.\nCon il termine approccio sistemico ci si riferisce alla dimensione metodologica generale della sistemica, per cui, considerando un problema si valuta l'efficacia di modellare usando i sistemi che identificano il livello di descrizione pi\u00f9 adeguato, come i componenti, la scalarit\u00e0, le interazioni, il ruolo costruttivista dell'osservatore che inventa le variabili. Gli esperimenti sono come domande alla natura che risponde facendoli accadere: non vi sono risposte in natura senza domande, al pi\u00f9 effetti che attendono una domanda adeguata per diventare risposta.\n\"Teoria generale dei sistemi\" originariamente \"teoria generale del sistema\".\nIn realt\u00e0 non esiste una teoria nel senso compiuto del termine, ma diversi approcci teorici che usano il concetto di sistema in diversi contesti disciplinari come fisica, biologia, economia, ecologia e geologia. Oggi l'aspetto generale \u00e8 considerato nelle teorie dell'emergenza.\nTeorie dei sistemi.\nIntendendo contesti disciplinari, come in ingegneria, quali la teoria dei controlli, la teoria degli automi, la dinamica dei sistemi intesa come reti di feedback dei controlli tipiche dell'ingegneria e la teoria dei flow network.\nTeoria dei sistemi classica.\nPossiamo rappresentare un sistema come una scatola nera con ingressi (solitamente indicati con formula_1) ed uscite formula_2. Lo stato del sistema \u00e8 descritto da un insieme di variabili, dette appunto \"variabili di stato\", solitamente indicate con formula_3, che definiscono la situazione in cui si trova il sistema in un certo istante temporale.\nGli ingressi agiscono sullo stato del sistema e ne modificano le caratteristiche, ovvero i valori, in un dato istante temporale; le modifiche vengono registrate dalle variabili di stato.\nI valori delle uscite del sistema, solitamente le uniche variabili misurabili (ingressi esclusi), dipendono a loro volta dalle variabili di stato del sistema e dagli ingressi (in maniera pi\u00f9 o meno diretta).\nPer lo studio del sistema si analizza e si fissa il lasso di tempo [T] nel quale sar\u00e0 studiato.\nIn questo lasso di tempo (insieme ordinato di istanti) si considera una serie di istanti particolari.\n\u00abOrdinato\u00bb significa che prendendo due elementi qualsiasi possiamo stabilire con certezza quale dei due precede l'altro.\nGli elementi necessari per studiare un sistema sono:\nformula_4// Insieme ordinato del tempo \nformula_5 // Insieme delle variabili di ingresso \nformula_6 // Insieme delle variabili di uscita \nformula_7 // Insieme delle variabili di stato \nformula_8 // Equazione di stato \nformula_9 // Equazione di uscita\nL'equazione di stato \"f\" serve a calcolare lo stato interno del sistema in un determinato istante, ovvero la sua evoluzione nel tempo:\nformula_10\nSi tiene conto, cio\u00e8, dello stato iniziale e di tutti gli ingressi fino a quel momento.\nGrazie a questa funzione possiamo studiare l'evoluzione dello stato interno di un sistema.\nL'equazione di uscita \"g\" serve a calcolare l'uscita \"y(ti)\" nell'istante \"ti\":\nformula_11\nEssa tiene conto, quindi, dello stato interno del sistema e degli ingressi dell'istante \"ti\".\nIl sistema, quindi, dipende da questa sestupla di dati:\nformula_12\nIn ambito ingegneristico sono formalmente possibili tre diverse modellizzazioni matematiche equivalenti e interscambiabili di un sistema dinamico: \nIl modello ISU \u00e8 quello che, tramite lo stato, mette in evidenza maggiori informazioni e propriet\u00e0 del sistema; si ottiene direttamente dal sistema ingresso-uscita mettendone in evidenza le variabili di stato; queste in generale possono non essere univoche, ma la loro scelta \u00e8 spesso dettata dalla ragionevolezza del caso in oggetto. \nIl modello ingresso-uscita ARMA si ottiene, invece, direttamente come equazione differenziale o integro-differenziale dalle equazioni di bilancio del sistema fisico in oggetto (meccanico, termodinamico, elettrico). In generale, da una modellizzazione ingresso-uscita differenziale lineare di ordine \"n\" si ricavano \"n\" equazioni differenziali lineari del primo ordine esprimibili poi in maniera compatta tramite il formalismo matriciale.\nAnalisi.\nL'analisi di tali sistemi pu\u00f2 essere fatta tramite l'ottenimento della cosiddetta funzione di trasferimento ovvero il rapporto tra la Trasformata di Laplace dell'uscita e la trasformata dell'ingresso ovvero tramite la cosiddetta risposta impulsiva, antitrasformata della funzione di trasferimento ovvero risposta da un impulso semplice dove l'uscita viene computata nel dominio del tempo dalla convoluzione di tale risposta impulsiva con l'ingresso desiderato ovvero con il prodotto della funzione di trasferimento per l'ingresso trasformato e poi il tutto antitrasformatato. Altro modo di rappresentazione analogo \u00e8 il modello autoregressivo ingresso-stato-uscita a media mobile (ARMA)."}
{"id": "746056", "revid": "767487", "url": "https://it.wikipedia.org/wiki?curid=746056", "title": "Asterix &amp; Obelix - Missione Cleopatra", "text": "Asterix &amp; Obelix - Missione Cleopatra (\"Ast\u00e9rix &amp; Ob\u00e9lix: Mission Cl\u00e9op\u00e2tre\") \u00e8 un film del 2002 diretto da Alain Chabat.\n\u00c8 il secondo di quattro film ispirati ai fumetti di Ren\u00e9 Goscinny e Albert Uderzo, preceduto da \"Asterix &amp; Obelix contro Cesare\" e a cui seguiranno \"Asterix alle Olimpiadi\" e \"Asterix &amp; Obelix al servizio di Sua Maest\u00e0\". In particolare \u00e8 un adattamento dal fumetto Asterix e Cleopatra, che in precedenza era gi\u00e0 stato adottato in nel cartone animato Asterix e Cleopatra.\nTrama.\nNel suo palazzo, la regina Cleopatra sta litigando con Cesare su quale dei rispettivi popoli sia il pi\u00f9 grande. La contesa verr\u00e0 risolta con una scommessa: se Cleopatra riuscir\u00e0 in soli tre mesi a far costruire un sontuoso palazzo per Cesare, egli si inchiner\u00e0 al popolo egiziano.\nCleopatra allora manda a prendere l'architetto Numerobis, impegnato nella lenta costruzione della casa di Emorroidis, e gli intima di dirigere i lavori del palazzo di Cesare. Se non rispetter\u00e0 i tempi, verr\u00e0 dato in pasto ai coccodrilli. Poco prima di allontanarsi dal palazzo, Numerobis viene avvicinato dal perfido collega Ipodermoclis, che gli giura vendetta per non essere stato scelto come architetto al posto suo.\nMentre Numerobis \u00e8 impegnato a misurare il terreno per il palazzo, lo raggiunge il suo scriba Otis. Otis afferma sconsolatamente che bisognerebbe avere dei poteri magici per rispettare i tempi, al che Numerobis ricorda che suo padre gli parlava di un druido in grado di preparare una pozione magica che donasse poteri sovrumani. Numerobis parte per la Gallia in cerca di Panoramix.\nDopo qualche esitazione, il druido acconsente ad aiutarlo, accompagnato da Asterix, Obelix e Idefix. Durante il viaggio incontrano i pirati di Barbarossa, ma essi, riconoscendo i galli, piuttosto che abbordare la nave si autoaffondano.\nMancano due mesi al termine dei lavori, e il palazzo \u00e8 ancora al principio. Per di pi\u00f9, Ipodermoclis, con un surreale discorso comunista, incita gli operai allo sciopero. Ma Panoramix, distribuendo la pozione magica, accelera enormemente la velocit\u00e0 dei lavori come da lui promesso.\nIpodermoclis allora incarica il suo scagnozzo Necrosis di corrompere il fornitore di pietre per il palazzo, in modo da rallentare i lavori. Tuttavia i galli subodorano l'inganno, e si recano alle cave vicino alla Sfinge per recuperare le pietre. Necrosis li rinchiude in una piramide, ma essi, grazie al fiuto di Idefix, trovano una via di uscita e ritornano da Numerobis con il carico.\nIpodermoclis decide allora di allearsi con Cesare, che \u00e8 contrariato perch\u00e9 rischia di perdere la scommessa. I due decidono di spedire una torta avvelenata da Cleopatra e incolpare i galli. I tre vengono arrestati, ma grazie ai poteri di Panoramix dimostrano la loro innocenza. \nAnche i romani scoprono della pozione magica che circola nel cantiere, e decidono di raderlo al suolo, con un battaglione di fanteria e catapulte al comando del generale Caius Maxibus e del centurione Antivirus.\nVistisi perduti, i galli, Otis e Numerobis decidono di mandare Asterix e Idefix con una richiesta di soccorso per Cleopatra, mentre Obelix affronta l'esercito romano. Anche Numerobis beve la pozione, e affronta Ipodermoclis, che ha rubato quella di Asterix, in un corpo a corpo all'ultimo sangue che vedr\u00e0 Numerobis vincitore.\nIntanto, avvisata da Asterix, Cleopatra si reca al cantiere e d\u00e0 una gran strigliata a Cesare, imponendogli di cessare l'attacco e mettere i romani a lavorare al cantiere. Il palazzo viene quindi completato entro la scadenza.\nCleopatra vince la scommessa e si riconcilia con Cesare, mentre Numerobis viene letteralmente ricoperto d'oro per aver portato a termine i lavori: ora pu\u00f2 tornare ad essere uno scansafatiche (Emorroidis ancora lo aspetta).\nHa quindi luogo il tradizionale banchetto di fine avventura, che si svolge nel palazzo."}
{"id": "746057", "revid": "287204", "url": "https://it.wikipedia.org/wiki?curid=746057", "title": "Palazzo Capilupi", "text": "Palazzo Capilupi (chiamato anche palazzo Valdina Cremona) \u00e8 un edificio storico sito nel centro di Roma, con ingresso in via dei Prefetti, 17 (Municipio I - Rione IV Campo Marzio) e delimitato da Vicolo Rosini ad Est e Vicolo Valdina a Sud.\nStoria e descrizione.\nIl palazzo prende il nome dall'aristocratica famiglia Capilupi, originaria di Mantova ed una delle pi\u00f9 illustri della citt\u00e0. Uno dei suoi esponenti pi\u00f9 illustri, il vescovo Ippolito Capilupi, fece parte della legazione che, nel 1534, si rec\u00f2 a Roma per assistere all'incoronazione di Carlo V in rappresentanza di Federico II Gonzaga e della corte mantovana. Fu proprio in quest'occasione che il Capilupi acquist\u00f2 il palazzo dai Degli Stazii. Le fonti riportano che, sotto il Capilupi, l'edificio fu restaurato ed abbellito con i suggerimenti, tra gli altri, anche di Michelangelo, ed ospit\u00f2 un'importante e presiosa pinacoteca che fu, alla morte di Ippolito, trasferita a Mantova.\nOriginariamente il palazzo ospitava una fontana raffigurante la Lupa capitolina (da cui il nome alla vicina Via della Lupa, e che alcuni ritengono fosse anche il simbolo della famiglia), ad oggi scomparsa e ricordata da una lapide posta all'ingresso del civico 17 della Via dei Prefetti.\nIl testo, in italiano, dice: \u00abLa lupa, mansueta, diede dolce latte agli infanti gemelli. Cos\u00ec, o vicino, il Lupo mansueto d\u00e0 a te acqua che fluisce costante, pi\u00f9 dolce dello stesso latte, pi\u00f9 pura dell'ambra e pi\u00f9 fredda della neve. Attinga pure da qui, con recipiente ben pulito, il solerte fanciullo, e ne portino a casa la giovane e la vecchia. Ma \u00e8 vietato ai cavalli e ai somari di bere alla fontanella, e non bevano da qui, con il loro sozzo muso, n\u00e9 il cane n\u00e9 la capra. [anno] 1578\u00bb.\nQuesto divieto di uso per gli animali era frequente, nelle fontanelle di citt\u00e0.\nAd oggi il palazzo ospita uffici ed abitazioni private, ed ha subito alcune modificazioni nel corso dei secoli: ad esempio, nel cortile interno il braccio parallelo a Vicolo Valdina \u00e8 stato adibito ad abitazione nell'Ottocento aggiungendo un secondo piano a quelle che anticamente erano le stalle.\nSamuel Morse, l'inventore del telegrafo vi soggiorn\u00f2 dal 20 febbraio 1830 al 5 gennaio 1831, sulla cui facciata una targa ricorda l'evento."}
{"id": "746059", "revid": "1226", "url": "https://it.wikipedia.org/wiki?curid=746059", "title": "O.J. Simpson", "text": ""}
{"id": "746061", "revid": "1226", "url": "https://it.wikipedia.org/wiki?curid=746061", "title": "OJ Simpson", "text": ""}
{"id": "746063", "revid": "180559", "url": "https://it.wikipedia.org/wiki?curid=746063", "title": "Smallville (DC Comics)", "text": "Smallville \u00e8 una cittadina immaginaria del Kansas appartenente all'universo legato alle avventure di Superman, pubblicate dalla DC Comics. \u00c8 questa la citt\u00e0 dove Kal-El da bambino viene trovato dai suoi genitori adottivi terrestri Jonathan e Martha Kent e cresciuto con il nome di Clark Kent. Nella continuity pre-\"Crisis\" era anche teatro delle avventure di Superboy.\nAltri media.\n\"Smallville\", iniziata nel 2001, \u00e8 una serie televisiva ambientata nell'omonima citt\u00e0, che ha per protagonista un giovane Clark Kent (Tom Welling) ancora lontano dal diventare Superman. Abita nella fattoria Kent, si trova alle prese con lo sviluppo e il controllo dei suoi superpoteri, con la scoperta del suo retaggio kryptoniano e con i problemi creati dal suo rapporto con Lana Lang (Kristin Kreuk) e l'amico/nemico Lex Luthor."}
{"id": "746064", "revid": "119315339", "url": "https://it.wikipedia.org/wiki?curid=746064", "title": "Antonio Zancanaro", "text": "Sport.\nGioc\u00f2 da giovanissimo col fratello Cesare nella squadra dell'Hockey Club , ed era sempre definito dalla stampa sportiva come Zancanaro II essendo il fratello pi\u00f9 giovane.\nDisput\u00f2 con la squadra padovana i campionati italiani dal 1925 al 1930, anno in cui il sodalizio giallonero venne definitivamente sciolto. Non \u00e8 mai stato convocato in nazionale.\nBiografia.\nInizi\u00f2 a dipingere da autodidatta nel 1932. Si form\u00f2 soprattutto a Firenze, in contatto con Ottone Rosai, e a Milano, dove frequent\u00f2 Ernesto Treccani, Renato Guttuso e altri esponenti dell'ambiente culturale antifascista. Viaggi\u00f2 molto all'estero, specialmente durante il regime, e fu sempre iscritto al Partito Comunista.\nOpere.\nLa sua produzione si mosse soprattutto nell'ambito del realismo, con cicli pittorici raffiguranti le realt\u00e0 sociali pi\u00f9 umili sia del nord che del sud Italia. Particolarmente nota fu la serie del \"Gibbo\", personaggio surreale e ferocemente caricaturale ispirato a Mussolini."}
{"id": "746083", "revid": "1924342", "url": "https://it.wikipedia.org/wiki?curid=746083", "title": "In the Zone", "text": "In The Zone \u00e8 il quarto album della cantante statunitense Britney Spears. \u00c8 stato pubblicato in tutto il mondo il 12 novembre 2003 dalla casa discografica Jive Records. L'album ha venduto 609\u00a0000 copie nella sua settimana di uscita nei soli Stati Uniti, debuttando alla prima posizione della classifica Billboard 200, e rompendo il record stabilito dalla stessa Spears (tre album tutti al primo posto), rendendola cos\u00ec la prima artista donna ad avere i suoi primi quattro album in prima posizione nella classifica.\nCon quest'album, la Spears inizi\u00f2 a lavorare maggiormente sulla stesura dei testi, co-scrivendo 8 delle 12 canzoni presenti. I singoli estratti da \"In the Zone\" ebbero maggior successo di quelli dell'album precedente nella classifica Billboard Hot 100: \"Toxic\" divenne il singolo della Spears con la maggior posizione in classifica da quattro anni; \"Everytime\" entr\u00f2 nelle prime venti posizioni, mentre \"Me Against the Music\" e \"Outrageous\" rispettivamente nelle prime quaranta e prime ottanta. In Australia, i primi tre singoli dell'album (\"Me Against the Music\", \"Toxic\" e \"Everytime\") arrivarono tutti in prima posizione. \"In the Zone\" divenne l'ottavo album del 2003 in termini di vendite, dopo soli due mesi dalla pubblicazione.\nAntefatti.\nDopo il \"Dream Within a Dream Tour\", in supporto dell'album \"Britney\", la Spears annunci\u00f2 di volersi prendere una pausa dal mondo della musica per sei mesi. Invece, il 5 novembre 2002 rivel\u00f2 di aver iniziato a lavorare sul suo album successivo assieme a produttori sconosciuti. Il 6 dicembre dello stesso anno, annunci\u00f2 che stava lavorando col produttore statunitense Darkchild, con cui aveva gi\u00e0 lavorato per la reinterpretazione di \"I Love Rock 'n' Roll\". Intervistata sulla direzione musicale che avrebbe preso l'album, la Spears rispose: \"Dovrebbe nascere spontaneamente da quello che provi in quel momento. ... Io sono solo in studio a lavorare e a lasciarle scorrere. Quello che verr\u00e0 fuori, verr\u00e0 fuori\". Nel gennaio del 2003, la cantante registr\u00f2 tre canzoni col musicista statunitense Fred Durst e col team di produzione The Matrix per altre tre.\nNel luglio del 2003, il DJ statunitense Moby parl\u00f2 della canzone registrata con la Spears, \"Early Mornin\"', da lui definita \"meditata e atmosferica. \u00c8 molto semplice e, in mancanza di una definizione migliore, sexy\". Gli altri produttori coinvolti nel progetto furono 7 Aurelius, Mark Taylor e RedZone. Anche Diddy annunci\u00f2 di aver prodotto due canzoni per l'album.\nLa compositrice Cathy Dennis propose alla Spears una canzone intitolata \"Sweet Dreams My LA Ex\", che sottendeva una risposta al singolo \"Cry Me a River\" di Justin Timberlake, dopo l'invenzione dei media sul fatto che la canzone riguardasse la rottura tra Timberlake e la Spears; comunque, la Spears scart\u00f2 la canzone, poi offerta a Rachel Stevens per il suo album di debutto.\nIl titolo dell'album (che inizialmente doveva essere \"Get in the Zone\") deriva da una frase ricorrente presente nel singolo di lancio dell'album, \"Me Against the Music\".\nDescrizione.\nIn questo disco si nota una maggiore maturit\u00e0 musicale di Britney.\nInnanzitutto per la variet\u00e0 di generi contenuti, dal R&amp;B, al Rap, Elettro, pop e reggaeton ed altri ancora.\nBritney collabora alla produzione di testi e canzoni, essendo coautrice di nove tracce e lavorando con Madonna, Ying Yang Twins (nei duetti) e Avant, Bloodshy, Jimmy Harry, R. Kelly, Brian Kierulf, Steve Lunt, Penelope Magnet, Matrix, Moby, Josh Schwartz, Guy Sigsworth, Shepard Soloman, Mark Taylor, Trixster (come produttori).\nUn album molto variegato dal punto di vista musicale ma uguale dal punto di vista del significato delle tracce.\nNell'album infatti si parla dell'amore in tutte le sue forme: passa infatti dall'amore per la danza all'amore passionale e all'amore romantico.\nTra le tracce pi\u00f9 importanti ricordiamo \"Me Against the Music\" (con Madonna), la hit \"Toxic\" (prodotta da Bloodshy&amp;Avant), la sensuale \"Breathe on Me\", la controversa \"Touch of My Hand\" (inno alla masturbazione femminile) e la romantica \"Everytime\" prodotta da Guy Sigsworth.\nAccoglienza.\nIl responso della critica a \"In the Zone\" fu generalmente favorevole. In accordo con Metacritic, che da un voto in scala 100 in base alle recensioni della critica, l'album ricevette un punteggio di 66, con tredici recensioni.\nDall'album \u00e8 stata estratta la hit \"Toxic\", singolo che ha portato la Spears a vincere il suo primo Grammy nella categoria \"Best Dance Recording\".\nLe recensioni all'album furono miste:\nTracce.\nNella primavera 2005, circa un anno e mezzo dopo la release dell'album, ne venne rilasciata nel mercato americano una versione DualDisc che includeva la tracklist americana da 13 tracce nel lato CD, e la stessa tracklist corredata da photogallery e accompagnata dai video musicali Toxic, Everytime e Chris Cox Megamix nel lato DVD.\nL'edizione americana del DualDisc aveva il lato DVD impostato sul codice regionale 1, quindi non era visibile negli altri continenti; ma circa sei mesi dopo, in autunno, venne rilasciato anche nel mercato internazionale con la stessa tracklist dell'edizione americana, ma la confezione leggermente modificata, e il codice regionale reso ovviamente compatibile per ciascun continente.\nFormazione.\nPersonale di produzione.\nFonte:\nSuccesso commerciale.\nTra tutti gli album di Britney Spears, \"In the Zone\" \u00e8 quello che, a discapito del successo riscosso dei vari singoli estratti, ha avuto minor impatto nella classifica italiana: \u00e8 rimasto nella top 20 per una sola settimana, alla posizione numero 16, che \u00e8 la pi\u00f9 bassa raggiunta da un album della Spears al suo debutto in Italia. L'album \u00e8 stato pi\u00f9 fortunato a livello di vendite a lungo termine: \u00e8 certificato disco d'oro nel Bel Paese, superando cos\u00ec in quanto a copie \"Femme Fatale\" e \"Britney Jean\"."}
{"id": "746086", "revid": "484362", "url": "https://it.wikipedia.org/wiki?curid=746086", "title": "Pilastri dell'islam", "text": ""}
{"id": "746087", "revid": "1305772", "url": "https://it.wikipedia.org/wiki?curid=746087", "title": "Rollin' (Air Raid Vehicle)", "text": "Rollin' (Air Raid Vehicle) \u00e8 un singolo del gruppo musicale statunitense Limp Bizkit. \u00c8 stato estratto dal loro terzo album in studio, \"Chocolate Starfish and the Hot Dog Flavored Water\".\nLa canzone.\nFu pubblicata nel 2000 poco dopo \"Take a Look Around\" e \"My Generation\".\nLa canzone \u00e8 ben nota tra i fan della WWE per essere stata la musica d'ingresso del wrestler The Undertaker dal dicembre 2000 fino al maggio 2002, e nuovamente per l'evento WrestleMania XIX nel 2003, durante il quale venne eseguita dal vivo dai Limp Bizkit stessi.\n\"Rollin' (Urban Assault Vehicle)\" (sullo stesso album) \u00e8 un remix di \"Rollin' (Air Raid Vehicle)\", eseguito insieme a DMX, Redman, e Method Man dei Wu-Tang Clan.\nIl video.\nIl videoclip inizia a Manhattan con Ben Stiller, alla guida di una Bentley Azure, e Stephen Dorff, seduto sul lato passeggeri. Fermandosi davanti a un Valet Parking (un servizio di parcheggio), e non trovando nessuno nelle vicinanze, ad eccezione di Fred Durst, (seduto nella panchina di fronte), gli danno le chiavi della macchina, scambiandolo per il parcheggiatore. A quel punto il cantante va in giro per Manhattan con l'auto, insieme ai compagni di band.\nNel video sono presenti anche molte parti in cui la band suona sulla cima della Torre Sud del World Trade Center, e per questo ricevettero una lettera di ringraziamento proprio da parte degli uffici del complesso di Lower Manhattan. La lettera venne scritta e inviata il 10 Settembre 2001, esattamente un giorno prima dei tragici attentati terroristici che portarono alla distruzione delle Torri Gemelle.\nTracce.\nNe sono state pubblicate 3 versioni, che differiscono per colori in copertina e liste tracce. Esiste anche un DVD allegato, pubblicato solo nel Regno Unito.\nParte 1 (bianca):\nParte 2 (blu chiaro/indaco):\nParte 3 (bronzo/beige):\n\"Rollin\" DVD:"}
{"id": "746091", "revid": "119368019", "url": "https://it.wikipedia.org/wiki?curid=746091", "title": "Jonathan Kent", "text": "Jonathan Kent \u00e8 un personaggio dei fumetti creato da Jerry Siegel e Joe Shuster, pubblicato dalla DC Comics. \u00c8 il padre adottivo terrestre di Superman (alias Clark Kent); \u00e8 la persona che ha trasmesso al futuro Superman i pi\u00f9 alti valori morali ed \u00e8 la sua morte a spingere Clark alla ricerca della propria identit\u00e0.\nAltri media.\n\"Superman\".\nNel film del 1978 \"Superman\", Jonathan Kent \u00e8 interpretato da Glenn Ford: nel film, Jonathan muore di infarto nella fattoria, causando la partenza del giovane Clark alla ricerca della propria identit\u00e0.\n\"Superboy\".\nNella serie del 1988-1992 \"Superboy\", Jonathan Kent \u00e8 interpretato da Stuart Whitman.\n\"Lois &amp; Clark - Le nuove avventure di Superman\".\nNella serie che va dal 1993 al 1997 \"Lois &amp; Clark - Le nuove avventure di Superman\", il ruolo di Jonathan Kent \u00e8 interpretato da Eddie Jones.\n\"Smallville\".\nNel telefilm \"Smallville\" \u00e8 John Schneider ad interpretare Jonathan. L'attore \u00e8 famoso per aver interpretato Bo Duke nella popolare serie TV \"Hazzard\", e questo ha spinto gli autori a inserire varie citazioni di questa serie in diversi episodi: in un episodio della prima stagione, Jonathan ascolta un brano tratto dalla colonna sonora di \"Hazzard\", mentre in una puntata della quinta fa la sua apparizione come guest star Tom Wopat (Luke Duke in \"Hazzard\"), che interpreta un amico di vecchia data di Jonathan, il senatore Jack Jennings. L'auto del senatore \u00e8 una Dodge Charger del 1969 come il Generale Lee, ma blu. La portiera dal lato del passeggero \u00e8 bloccata fin dall'acquisto della macchina, cosa che costringe il senatore a \"saltare\" in macchina come facevano i cugini Duke.\nJonathan, nato nel 1961 (lo si dice in una analessi) \u00e8 figlio di Hiram e Jessica Kent, ed eredita da loro la fattoria, come da tradizione della famiglia. \u00c8 un gran lavoratore e dedica tutta la sua esistenza alla famiglia e all'attivit\u00e0 agricola. Da giovane era fidanzato di Nell Potter (la zia di Lana Lang), poi incontra e sposa Martha Kent, di cui sar\u00e0 un marito esemplare.\nI coniugi Kent trovano il piccolo Kal-El in un cratere durante la pioggia di meteoriti del 1989. Non potendo avere figli, i due decidono di adottare il piccolo grazie all'aiuto legale di Lionel Luthor, che per\u00f2 avr\u00e0 un suo prezzo: Jonathan infatti deve convincere lo zio di Pete Ross a vendere la sua propriet\u00e0 alla Luthor Corporation, approfittando della sua buona reputazione. Da quel momento nasce la profonda diffidenza di Jonathan per tutto ci\u00f2 che porta il nome Luthor. I Kent nascondono inoltre l'astronave su cui era giunto Clark nel rifugio anti-tempesta. Quando il piccolo Clark cresce, i coniugi scoprono presto le sue straordinarie capacit\u00e0 e decidono di impiegare la loro vita per proteggerlo. Jonathan \u00e8 una figura di riferimento per Clark, dandogli preziosi consigli nei momenti difficili e, alle volte, punendolo per i suoi sbagli. I suoi insegnamenti sul senso di responsabilit\u00e0 e sulla libert\u00e0 di scegliere il proprio destino si riveleranno fondamentali per educare Clark ad una vita rispettosa verso gli umani, diversa dalla volont\u00e0 di dominio degli altri kryptoniani. Ci saranno anche dei litigi tra i due nelle varie stagioni, soprattutto quando il giovane \u00e8 sotto l'effetto della kryptonite rossa, anche se in conclusione tutto verr\u00e0 superato.\nJonathan ha una repulsione per la famiglia Luthor, per cui non vede di buon occhio l'amicizia di Clark con Lex. Questi tenta di dimostrare che lui non \u00e8 come il padre, offrendosi pi\u00f9 volte di aiutare economicamente la famiglia Kent quando \u00e8 in difficolt\u00e0. Jonathan, all'inizio, non si fida di Lex e per principio non vuole accettare il suo denaro anche se gli sarebbe utile, poi sembra convincersi della sua buona fede fino a che anche lui si riveler\u00e0 degno della malvagit\u00e0 del padre. Inoltre avr\u00e0 qualche discussione con Martha per via delle attenzioni di Lionel verso di lei.\nJonathan \u00e8 disposto a dare la vita per suo figlio, e questo lo porter\u00e0 a scontrarsi con Jor-El, il padre naturale di Clark, tanto da stringere, all'inizio della terza stagione, un patto con lui per salvare il ragazzo, nonostante la sua diffidenza nei confronti della razza dei kryptoniani. Jor-El gli conferisce momentaneamente i suoi poteri; in cambio, per\u00f2, Jonathan dovr\u00e0 essere pronto anche a sacrificarsi. Da allora comincia ad avere attacchi di cuore, ed \u00e8 costretto a prendere delle pillole, nascondendo alla sua famiglia il patto con Jor-El fino a che Clark e Martha non lo scopriranno. Dopo la resurrezione di Clark nella quinta stagione, Jor-El pretende in cambio la vita di una persona cara a Clark per ripristinare l'equilibrio nel cosmo: all'inizio la vittima designata era Lana Lang ma, una volta che Clark decide di tornare indietro nel tempo per salvarla, questo destino tocca a Jonathan.\nUn suo vecchio amico, il senatore Jack Jennings, dopo essere stato coinvolto in uno scandalo decide di proporre a Jonathan di correre al suo posto nelle elezioni per il senato del Kansas. Jonathan accetta, anche perch\u00e9 l'avversario da battere \u00e8 Lex Luthor. Questi tenta in diversi modi di ostacolarlo illegalmente, ma viene fermato da Lionel. Martha accetta denaro da quest'ultimo per sostenere le ingenti spese della campagna elettorale. Ci\u00f2 fa imbestialire Jonathan, che sa che i Luthor vogliono sempre qualcosa in cambio: infatti, la sera stessa della sua elezione a senatore (26 gennaio 2006), viene contattato da Lionel per un incontro nel fienile della fattoria. Lionel \u00e8 in possesso di alcune fotografie misteriose riguardanti il segreto di Clark, Jonathan si infuria e i due lottano. Poco dopo Jonathan, all'arrivo dei suoi familiari, stramazza a terra e muore d'infarto (nel centesimo episodio della serie). Al suo funerale partecipano tutti i protagonisti del telefilm, compresi i Luthor. Il personaggio non comparir\u00e0 pi\u00f9 se non in un'esperienza post mortem (avverte Clark che Lionel conosce il suo segreto) e grazie all'abilit\u00e0 mutaforma di Milton Fine/Brainiac. Jor-El user\u00e0 Lionel Luthor come tramite per costruire una figura paterna per Clark (soprattutto nella settima stagione) una volta che Jonathan \u00e8 morto.\nNella decima stagione appare nuovamente come fantasma per avvertire Clark che un terribile avversario, secondo lui il peggiore di tutti (Darkseid), \u00e8 in arrivo per corrompere la Terra prendendo possesso delle persone con un cuore oscuro, anche se i suoi veri obiettivi sono Clark e Kara. In un universo alternativo, \u00e8 un uomo la cui vita \u00e8 stata sconvolta dalla pioggia di meteoriti e da Oliver Queen; inoltre non ha trovato lui Clark, ma Lionel Luthor, ed \u00e8 stato lasciato da Martha; riuscir\u00e0 a riscattarsi e a tentare di ricucire i rapporti con l'ex moglie solo dopo aver conosciuto Clark (giunto per caso dal mondo reale). Nell'ultimo episodio, sebbene defunto, \u00e8 comunque accanto a Clark durante il suo matrimonio ed \u00e8 lui stesso a consegnare al figlio il costume blu e rosso simbolo della sua nuova identit\u00e0. Dopo quest'ultimo importante gesto, Jonathan scomparir\u00e0 definitivamente.\nDC Extended Universe.\nNe \"L'uomo d'acciaio\" il personaggio \u00e8 interpretato da Kevin Costner. In questo film l'agricoltore, come in \"Smallville\", fa di tutto pur di tener nascosto il segreto, tanto da spingere il figlio a non usare i suoi poteri anche in situazioni estreme: quando Clark \u00e8 bambino discute con lui quando salva i suoi compagni sullo scuolabus quando questo finisce in un fiume; quando, anni dopo, dopo una discussione col figlio si imbatte in un tornado e lui rimane indietro per salvare delle persone, impedisce a Clark di intervenire poich\u00e9 (per salvarlo) avrebbe fatto sfoggio dei suoi poteri di fronte a molte persone, sacrificandosi per proteggere il suo segreto.\nQuesta visione di Jonathan, tuttavia, \u00e8 stata una delle maggiori critiche mosse al film, poich\u00e9 i fan hanno giudicato il personaggio molto diverso in senso negativo da quello del fumetto e mancante di tutta quella morale che da sempre nei fumetti riusciva a trasmettere al figlio; anche la scena della sua morte \u00e8 stata fortemente criticata, risultando molto poco convincente.\nNel successivo film \"\", il personaggio (nuovamente interpretato da Costner) ricompare brevemente in una visione onirica del figlio."}
{"id": "746092", "revid": "54253", "url": "https://it.wikipedia.org/wiki?curid=746092", "title": "Svizzera Pesciatina", "text": "La Svizzera Pesciatina \u00e8 una porzione di territorio della Valleriana, \u00e8 una caratteristica zona toscana che si estende sull'Appennino Pistoiese. Occupa gran parte dell'area montana del comune di Pescia. La pubblicistica locale fa arbitrariamente risalire il suo nome al ginevrino Jean Charles L\u00e9onard Simonde de Sismondi, che avrebbe riconosciuto nella zona una somiglianza con i monti della sua terra natale, la Svizzera.\nGeografia.\nLa Svizzera pesciatina si estende su una superficie di circa 50\u00a0km2 su un territorio prevalentemente montuoso, bagnato dal fiume pi\u00f9 importante dell'area della Valdinievole, la Pescia di Pescia. La zona pi\u00f9 elevata si divide in due valli, la Val di Forfora dove scorre uno dei rami del fiume e la Val di Torbola dove scorre l'altro ramo del fiume; i due rami si uniscono vicino al paese di Ponte di Sorana.\nFanno parte della Svizzera Pesciatina dieci caratteristici paesi, frazioni del comune di Pescia, chiamati anche \"le dieci castella della Valleriana\". Essi sono, da nord verso sud:\nL'undicesima \"castella, Lignana\" \u00e8 stata distrutta nel 1364 dai Pisani. Di tutto l'abitato rimane la chiesa romanica.\nVi sono poi altre caratteristiche sottofrazioni come Calamari.\nQueste antiche localit\u00e0 posseggono tutte uno schema ben definito: sono esposte a sud, sono protette da mura (in molti casi andate distrutte) e da una torre di avvistamento che nel tempo ha visto mutare la sua funzione in residenza o in torre campanaria.\nI paesi della Svizzera pesciatina, un tempo popolati, sono andati incontro a un progressivo spopolamento negli ultimi tre decenni (ad eccezione di Castelvecchio, Sorana, San Quirico e Pietrabuona), ed \u00e8 presente il rischio che alcuni di loro si trasformino in paesi-fantasma. L'attuale popolazione si attesta su un migliaio di individui.\nNonostante ci\u00f2, le \"castella\" sono meta di un flusso turistico assai consistente durante la stagione estiva, arrivando anche a superare di tre volte il numero degli abitanti permanenti.\nProdotti tipici.\nIl fagiolo di Sorana \u00e8 un legume molto ricercato, di qualit\u00e0 eccellente, la cui produzione \u00e8 piuttosto scarsa e limitata ai dintorni dell'omonima localit\u00e0."}
{"id": "746093", "revid": "120343902", "url": "https://it.wikipedia.org/wiki?curid=746093", "title": "Luca Valerio", "text": "Per la sua abilit\u00e0 di matematico fu definito da Galileo \u00abil nuovo Archimede\u00bb.\nBiografia.\nLuca Valerio, uno dei pi\u00f9 interessanti esponenti della matematica italiana del tardo XVI secolo, nacque a Napoli nel 1553. Da quanto si pu\u00f2 dedurre da vari documenti era figlio di un cuoco ferrarese, Giovanni Valeri, e di una Giovanna Rodomano di Corf\u00f9. Allevato a Corf\u00f9, entr\u00f2 poi, diciassettenne, nella Compagnia di Ges\u00f9 a Roma nel 1570.\nStudi\u00f2 al Collegio Romano, allievo di Cristoforo Clavio, dove si distinse per le sue capacit\u00e0 in logica, matematica e greco classico. Nel 1580, prima della professione dei voti, lasci\u00f2 per\u00f2 la Compagnia per motivi, non ben precisati, ma forse legati alle condizioni di salute della madre. Poco dopo, nel 1582, pubblicava un breve trattato il \"Subtilium indagationum liber primus seu quadratura circuli et aliorum curvilineorum\" (Roma, Francesco Zanetti) in cui proponeva un metodo di quadratura basato sull'uso del filo a piombo. Nonostante una certa ingenuit\u00e0 di impostazione vi si possono gi\u00e0 rintracciare i temi che caratterizzeranno la sua opera maggiore, i \"De centro gravitatis solidorum libri tres\": la ricerca di metodi generali di quadratura, l'interesse per la meccanica e le sue relazioni con la geometria di misura.\nTuttavia Valerio, lasciata la Compagnia di Ges\u00f9, si trovava di fronte al problema di assicurarsi una posizione che gli permettesse di proseguire i suoi studi. Entrato al servizio della famiglia Colonna, il cardinale Marcantonio gli affid\u00f2 il compito di seguire il giovane nipote Camillo nei suoi studi. Valerio fu cos\u00ec con il giovane Colonna all'universit\u00e0 di Pisa nel 1584-86, dove ebbe modo di conoscere il giovane Galileo e di discutere con lui di filosofia. Dopo la morte di Camillo, avvenuta a Pavia nel 1586, Valerio rientr\u00f2 a Roma, dove nel 1591 ottenne l'incarico di insegnamento di retorica e greco al Pontificio Collegio Greco di Roma, un'istituzione fondata nel 1576 in cui i fanciulli e i giovani della Grecia o di altre zone conquistate dai Turchi, potessero essere allevati e istruiti, e che nel 1591 era passato sotto la direzione dei Gesuiti.\nAl tempo stesso, il suo patrono Marcantonio Colonna era divenuto nel 1591 Cardinale Bibliotecario della Vaticana. Valerio entr\u00f2 in questa istituzione, dove rimase (sia pur con vicende alterne, non del tutto chiarite) fino alla morte, esercitando il compito di \"correttore\" (revisore) dei codici greci.\nLa sua attivit\u00e0 di insegnante presso famiglie nobili lo port\u00f2 a entrare in contatto con il cardinale Ippolito Aldobrandini, cui tenne lezioni di filosofia morale. Eletto papa Clemente VIII nel 1592, sostenne gli studi di Valerio, cui nel 1601 fu assegnata la lettura di Matematica; a questa nel 1603, alla morte di Lelio Pellegrini, si sarebbe aggiunta quella di Filosofia Morale.\nIn questi anni Valerio riesce a concludere una prima versione della sua opera maggiore, il \"De centro gravitatis solidorum\". Una prima versione dell'opera era pronta gi\u00e0 nel 1603; ma le insistenze di Clemente e di suo nipote il cardinale Pietro Aldobrandini, spinsero Valerio a elaborarne una seconda versione che fu pubblicata a Roma per i tipi di Bartolomeo Bonfandini nel 1604. Il tema affrontato in quest'opera era la determinazione dei centri di gravit\u00e0 dei solidi trattati da Euclide e Archimede (emisfero, cono, piramide, cilindro, paraboloide ...). Nonostante che da alcuni passi del \"Sui corpi galleggianti\" di Archimede risulti che questi doveva essersi occupato almeno del centro di gravit\u00e0 dei segmenti sferici e del paraboloide di rotazione, nel \"corpus\" della matematica greca che era all'epoca disponibile, non c'era alcun accenno alle tecniche con cui tale determinazione potesse essere effettuata.\nLa ricerca sui centri di gravit\u00e0 dei solidi divenne rapidamente il primo progetto di ricerca originale della \"nuova matematica antica\" che si and\u00f2 sviluppando nel corso del XVI secolo, via via che venivano resi disponibili i testi della matematica classica. Se ne occuparono, fra gli altri, Francesco Maurolico, Cristoforo Clavio, Simon Stevin, il giovane Galilei. Tuttavia, per vari motivi, le loro ricerche furono destinate o a rimanere inedite o a conoscere una circolazione assai limitata. Alla fine del secolo, l'unico testo disponibile in materia era ancora il \"Liber de centro gravitatis solidorum\" di Federico Commandino (Bologna, 1565) in cui lo studioso urbinate determinava il centro di gravit\u00e0 del prisma, della piramide, del cilindro e del cono. Tentava inoltre di dimostrare che il centro del paraboloide divide l'asse nel rapporto formula_1, ma le argomentazioni addotte erano farraginose e poco convincenti.\nNei tre libri del suo \"De centro\", Valerio prendeva le mosse proprio dalle insufficiente del lavoro di Commandino e, ispirandosi a una serie di tecniche usate da Archimede, riusciva a determinare i centri di gravit\u00e0 di tutti i solidi che la matematica greca nota al momento aveva affrontato. In particolare riusciva a determinare (con ben tre dimostrazioni diverse) il centro di gravit\u00e0 dell'iperboloide di rotazione, vero scoglio su cui si erano arenate anche i tentativi del giovane Galileo. Ma la cosa pi\u00f9 rilevante \u00e8 la metodologia che Valerio introduce: invece di procedere con tecniche \"ad hoc\" per ogni singolo figura, com'era tipico della matematica archimedea, Valerio introduce classi di figure, definite in base alle propriet\u00e0 che permettono la dimostrazione di teoremi generali.\nIn questo contesto si collocano le prime tre proposizioni del Libro II del \"De centro\". Considerate a lungo una sorta di anticipazione del concetto di limite, devono essere pi\u00f9 correttamente viste come l'\u00abinvenzione\u00bb del \u00abmetodo di esaustione\u00bb, nel senso che per la prima volta veniva formalizzato ed esposto nei termini generali del linguaggio della teoria delle proporzioni il modo di procedere dei matematici come Euclide e Archimede nelle quadrature delle figure piane e solide.\nPochi anni dopo, nel 1606, Valerio avrebbe pubblicato a Roma, presso Lepido Facio, la \"Quadratura parabola per simplex falsum\", una breve operetta dedicata al fratello di Camillo Colonna, Marzio, duca di Zagarolo. Si tratta di un testo in qualche modo \"propagandistico\" dei risultati e delle metodologie del \"De centro\" e in cui al tempo stesso si affronta una delle polemiche filosofico-matematiche allora in voga: se fosse lecito parlare di centri di \"gravit\u00e0\" delle figure \"piane\" (dato che il peso \u00e8 un attributo dei corpi reali, solidi, e non delle astrazioni matematiche) e se fosse accettabile il procedimento di Archimede nell\"'Equilibrio dei piani\" di considerare paralleli i fili cui si appendono i corpi nella bilancia (dato che dovrebbero invece convergere al centro del mondo).\nQuesti suoi lavori gli diedero rapidamente una grande fama in Italia e Oltralpe; tanto che Galileo (all'epoca ancora professore a Padova) ne ricerc\u00f2 l'amicizia e la collaborazione scientifica scrivendogli nel 1609 e negli anni seguenti. Le scoperte astronomiche proiettarono Galileo nel mondo romano e lo scienziato pisano si\nappoggi\u00f2 anche a Valerio per diffonderle e sostenerle. Fu cos\u00ec che Valerio nel giugno del 1612 venne ascritto alla accademia dei Lincei del principe Federico Cesi che appoggiava apertamente le novit\u00e0 galileiane. Valerio revisore per conto dell'Accademia dell\"Istoria e dimostrazioni intorno alle macchie solari\" (1613) di Galileo, suggerendo anche alcune correzioni. L'amicizia di Valerio con lo scienziato pisano s'intrecci\u00f2 con la relazione che il matematico intratteneva ormai da anni con la poetessa Margherita Sarrocchi, una delle figure pi\u00f9 in vista della Roma dell'epoca. Lo stesso Galileo fu ospite in casa della \"nostri saeculi Musa\" e Margherita si fece attiva propagandista delle scoperte galileiane negli anni 1610-12.\nNonostante questi ottimi rapporti, nei mesi successivi sembra che fra Galileo e Margherita Sarrocchi si instaurasse una certa freddezza che coinvolse anche Valerio. E quando scoppi\u00f2 nel 1616 la crisi copernicana che avrebbe portato alla messa all'Indice del (De revolutionibus orbium coelestium), Valerio chiese di essere dimesso dall'Accademia dei Lincei, con la motivazione che non condivideva le posizioni filo-copernicane di Galileo e di Cesi. Le dimissioni furono fatte respingere dal principe in una solenne seduta dell'Accademia, in cui Valerio veniva tuttavia privato del diritto di partecipare alle sedute.\nSembra che la motivazione per questo strano comportamento di Valerio fosse dovuto o alla preoccupazione di perdere credito negli ambienti della Curia (non si dimentichi che era sempre stipendiato dalla Biblioteca Vaticana come correttore di lingua greca e, in quanto lettore alla Sapienza, dipendeva dal cardinale Scipione Borghese, nipote del papa Paolo V e capo della Curia), o a pressioni della sua amica Margherita.\nProprio a queste supposte pressioni sembra alludere Cesi in una lettera del novembre 1617, in cui commentando la recente morte di Sarrocchi, afferma di sperare che ora Valerio, libero dalla sua nefasta influenza, vorr\u00e0 rientrare nell'Accademia. Ma Valerio mor\u00ec il 17 gennaio del 1618, lasciando una vasta produzione manoscritta che allo stato attuale delle ricerche \u00e8 da considerarsi perduta."}
{"id": "746095", "revid": "46931", "url": "https://it.wikipedia.org/wiki?curid=746095", "title": "Kanti", "text": ""}
{"id": "746096", "revid": "46931", "url": "https://it.wikipedia.org/wiki?curid=746096", "title": "Ostyak", "text": ""}
{"id": "746097", "revid": "519091", "url": "https://it.wikipedia.org/wiki?curid=746097", "title": "Martha Kent", "text": "Martha Kent \u00e8 un personaggio dei fumetti creato da Jerry Siegel e Joe Shuster, pubblicato dalla DC Comics. \u00c8 la madre adottiva terrestre di Clark Kent, alias Superman.\nAltri media.\nSuperboy.\nDal 1988 al 1992 nella serie televisiva \"Superboy\", Martha Kent \u00e8 interpretata da Salome Jens.\nLois &amp; Clark - Le nuove avventure di Superman.\nNella serie televisiva \"Lois &amp; Clark - Le nuove avventure di Superman\", Martha Kent \u00e8 interpretata da K Callan.\nSmallville.\nDal 2001 nella serie televisiva \"Smallville\", Annette O'Toole, che interpret\u00f2 Lana Lang in \"Superman III\", recita il ruolo di Martha. In questa versione Martha, insieme al marito Jonathan, \u00e8 un personaggio molto pi\u00f9 importante che nei film o nei fumetti.\nDestinata a seguire le orme del padre avvocato William Clark, si laurea in legge ma, dopo la conoscenza dell'agricoltore Jonathan Kent, decide di sposarlo ed andare con lui a Smallville, una piccola cittadina del Kansas. L\u00ec lo aiuta nella gestione della sua fattoria, di fatto rinunciando ad una possibile carriera di pi\u00f9 alto livello. Questo generer\u00e0 inimicizia tra suo padre e Jonathan, che ritiene che la vita da contadina di Martha sia sprecata. Tuttavia William la aiuter\u00e0 quando la fattoria ha un problema finanziario, ma senza recuperare il rapporto con Jonathan.\nI coniugi Kent trovano il piccolo Kal-El in un cratere durante la pioggia di meteoriti del 1989, e lo crescono come loro figlio dandogli il nome di Clark, come il cognome di Martha da nubile. Non potendo avere figli, i coniugi Kent decidono di adottare il piccolo, grazie all'aiuto legale di Lionel Luthor (che per\u00f2 avr\u00e0 un suo prezzo). Nascondono inoltre l'astronave su cui era giunto nel magazzino sotterraneo. Quando il piccolo Clark cresce, scoprono presto che \u00e8 \"speciale\" e decidono di impiegare la loro vita per proteggerlo. Martha si rivela una madre permissiva ma giusta, pi\u00f9 tollerante di Jonathan in alcune faccende (per esempio le questioni di ragazze).\nNell'ultimo episodio della prima stagione \u00e8 testimone della prima attivazione dell'astronave di Clark e viene investita da una luce. Si scopre in seguito che l'astronave l'ha guarita dalla sterilit\u00e0, e cos\u00ec rimane incinta. Non riveler\u00e0 per\u00f2 questo segreto, nascondendo anche la chiave dell'astronave (rubata dalla cassaforte di Lionel), fino a che, affetta da una strana malattia, viene salvata ancora una volta dalla luce dell'astronave portata da Clark e Jonathan vicino all'ospedale dove era ricoverata. Tuttavia, una volta che Clark ha distrutto l'astronave con la chiave di kryptonite, Martha ha un aborto spontaneo.\nMartha si impegna nel sociale con diverse attivit\u00e0, come l'aiuto agli anziani o la vendita di torte. Dopo che Lana abbandona la sua attivit\u00e0 al Talon, Martha decide di lavorarci come cameriera. Per sostenere le spese della fattoria, nella seconda stagione si fa assumere come segretaria personale di Lionel Luthor, che in quel momento era senza la vista. Decide per\u00f2 di lasciare il posto dopo la scoperta che Lionel stava investigando sulla vita di Clark. Da quel momento si evince che Lionel abbia un debole per Martha, anche se lui non si spinger\u00e0 mai oltre con lei (Martha non tradirebbe mai il marito). In seguito, per aiutare la sua famiglia in difficolt\u00e0 (per esempio per la campagna elettorale di Jonathan) ricever\u00e0 aiuti finanziari o di altro tipo da Lionel, anche all'insaputa di Jonathan stesso. Probabilmente la sua carriera politica \u00e8 possibile anche grazie agli appoggi di Lionel.\nDopo la morte di Jonathan le offrono di prendere il suo posto al senato del Kansas. Convinta anche da Clark, che decide di abbandonare gli studi per badare alla fattoria, Martha accetter\u00e0. Cos\u00ec, per via del suo impegno a Topeka, arriva alla fattoria molto di rado (di conseguenza nella sesta stagione compare meno frequentemente delle precedenti). Alla fine di quella stagione, dopo la morte del senatore Peterson causata dal supersoldato di Lex, le viene fatta la proposta di occupare il suo seggio vacante al senato federale. Questo la costringe a recarsi a vivere a Washington D.C.. In sua assenza Clark le promette di occuparsi della fattoria, facendosi aiutare dai proprietari terrieri vicini.\nDalla settima stagione \u00e8 sparita dalle scene. Si sa solamente che Lex le ha impedito di partecipare al funerale di Lionel. Torna nella Nona Stagione, dove si scopre essersi fidanzata con Perry White. Inoltre, da quando \u00e8 arrivata a Washington, ha scoperto che la Checkmate tramava contro il figlio, cos\u00ec \u00e8 entrata a far parte del gruppo con lo scopo di prenderne il controllo. Diventa cos\u00ec la \"Regina Rossa\". Con la sua nuova identit\u00e0 riesce a rubare il Libro di Rao a Tess Mercer, riuscendo a scappare anche dal figlio. Quest'ultimo per\u00f2 la riconosce e la perdona, facendosi consegnare il Libro di Rao e il suo segreto: il Libro permetter\u00e0 ai Kandoriani di \"salire\" a un altro livello dimensionale, ma nel farlo tutti i kriptoniani, Clark Kent compreso, saranno esiliati dalla Terra."}
{"id": "746098", "revid": "124123", "url": "https://it.wikipedia.org/wiki?curid=746098", "title": "Arunte Tarquinio", "text": "Biografia.\nFratello del futuro re di Roma, fu destinato a sposare Tullia Minore, da Servio Tullio, sesto re di Roma.\nFu ucciso dalla moglie, che dopo fu libera di sposarsi con il fratello Tarquinio il Superbo."}
{"id": "746101", "revid": "182193", "url": "https://it.wikipedia.org/wiki?curid=746101", "title": "RAI News 24", "text": ""}
{"id": "746104", "revid": "767487", "url": "https://it.wikipedia.org/wiki?curid=746104", "title": "Manhunter - Frammenti di un omicidio", "text": "Manhunter - Frammenti di un omicidio (\"Manhunter\") \u00e8 un film del 1986 diretto da Michael Mann. \u00c8 la prima apparizione in una pellicola cinematografica dello psichiatra antropofago Hannibal Lecter (qui chiamato Lecktor), reso celebre dal film \"Il silenzio degli innocenti\".\nTrama.\nWill Graham \u00e8 un ex profiler criminale dell'FBI che si \u00e8 ritirato a seguito di un crollo mentale dopo essere stato attaccato da un serial killer cannibale, il dottor Hannibal Lecktor, che ha catturato. Graham viene avvicinato nella sua casa in Florida dal suo ex superiore dell'FBI Jack Crawford , che sta cercando aiuto per un nuovo caso di serial killer. Promettendo a sua moglie che non far\u00e0 altro che esaminare le prove e non rischiare danni fisici, Graham accetta di visitare la scena del crimine pi\u00f9 recente ad Atlanta, dove cerca di entrare nella mentalit\u00e0 dell'assassino, soprannominata la \"Fatina dei denti\" dalla polizia per il segni di morsi lasciati sulle sue vittime.\nDopo aver trovato le impronte digitali dell'assassino, Graham incontra Crawford e vengono avvicinati dal giornalista scandalistico Freddy Lounds. Graham fa visita a Lecktor, un ex psichiatra, nella sua cella e gli chiede di conoscere le motivazioni dell'assassino. Dopo una conversazione tesa, Lecktor accetta di guardare il fascicolo del caso. Pi\u00f9 tardi, Lecktor ottiene l'indirizzo di casa di Graham con l'inganno mentre apparentemente fa una telefonata al suo avvocato.\nGraham si reca sulla prima scena del crimine a Birmingham, in Alabama . Viene contattato da Crawford, che mette in contatto Graham con Frederick Chilton, il direttore di Lecktor, che ha trovato una nota negli effetti personali di Lecktor. Si rendono conto che proviene dalla fatina dei denti, esprimendo ammirazione per Lecktor e interesse per Graham. Crawford porta Graham all'Accademia dell'FBI a Quantico, dove viene analizzata una sezione mancante della nota per determinare cosa ha rimosso Lecktor. Scoprono un'istruzione per comunicare attraverso la sezione degli annunci personali del National Tattler , il giornale di Lounds.\nL'FBI intende piazzare una pubblicit\u00e0 falsa per sostituire quella di Lecktor, ma senza il codice del libro corretto la fatina dei denti sapr\u00e0 che \u00e8 falso. Lasciano che l'annuncio venga pubblicato cos\u00ec com'\u00e8 e Graham organizza un'intervista con Lounds, fornendo un profilo falso e dispregiativo della Fatina dei denti per incitarlo. Dopo che un'operazione di puntura non riesce a catturare l'assassino, Lounds viene rapito dalla fatina dei denti. Lounds \u00e8 costretto a registrare una dichiarazione prima di essere dato alle fiamme su una sedia a rotelle, il suo corpo in fiamme rotolato nel parcheggio del National Tattler come avvertimento.\nL'FBI decodifica il messaggio in codice di Lecktor alla fatina dei denti: \u00e8 l'indirizzo di casa di Graham con l'istruzione di uccidere Graham e la sua famiglia. Graham si precipita a casa per trovare la sua famiglia al sicuro ma terrorizzata. Dopo che l'FBI ha trasferito la famiglia di Graham in una casa sicura , spiega a suo figlio Kevin perch\u00e9 si \u00e8 ritirato in precedenza.\nAl suo lavoro in un laboratorio cinematografico di St. Louis, Francis Dollarhyde , la fatina dei denti, si avvicina a una collega cieca, Reba McClane, e le offre un passaggio a casa. Vanno a casa di Dollarhyde, dove Reba \u00e8 ignara del fatto che Dollarhyde sta guardando filmati delle sue prossime vittime pianificate. Lei lo bacia e fanno sesso. La notte seguente, Graham si rende conto che gli omicidi della fatina dei denti sono guidati da un desiderio di accettazione. Nel frattempo, Dollarhyde osserva Reba mentre viene scortata a casa da un altro collega. Uccide l'uomo e rapisce Reba.\nAlla ricerca di un collegamento tra le famiglie assassinate, Graham si rende conto che l'assassino deve aver visto i loro filmati amatoriali; ha portato tronchesi in una casa con un lucchetto in un home video. Graham e Crawford identificano il laboratorio di St. Louis dove sono stati elaborati i film. Dopo aver determinato quali dipendenti hanno visto questi film, lui e Crawford viaggiano con una scorta della polizia a casa di Dollarhyde. All'interno, Dollarhyde si prepara ad uccidere Reba con un pezzo di vetro, mentre la polizia si riunisce. Vedendo che Dollarhyde ha qualcuno con s\u00e9, Graham si lancia attraverso una finestra. Viene sottomesso da Dollarhyde, che recupera un fucile e spara a due agenti di polizia. Ferito nello scontro a fuoco, Dollarhyde torna in cucina, dove viene ucciso da Graham. Graham, Reba e Crawford sono assistiti dai paramedici e Graham torna a casa dalla sua famiglia.\nRemake.\n\u00c8 stato girato un remake sedici anni dopo dal titolo \"Red Dragon\", che \u00e8 anche il titolo originale del libro di Thomas Harris \"Il delitto della terza luna\", dal quale sono tratti entrambi i film."}
{"id": "746105", "revid": "1305772", "url": "https://it.wikipedia.org/wiki?curid=746105", "title": "Collepino", "text": "Collepino \u00e8 una frazione del comune di Spello (PG)\nGeografia.\nIl paese si trova ad un'altezza di 600 , sul fianco meridionale del monte Subasio: da esso si diparte la strada panoramica che collega Spello ad Assisi passando per la sommit\u00e0 del monte ed un'altra strada che, seguendo il fianco della montagna sempre verso Assisi, passa per Armenzano. Ai piedi del borgo si apre la valle solcata dal torrente Chiona. Collepino era abitato nel 2001 da 49 persone (secondo i dati ufficiali del XIV censimento della popolazione del 21 ottobre 2001), con una diminuzione del 23,4% rispetto alla popolazione censita nel 1971 e costituita da 64 unit\u00e0 (sulla base dei dati ufficiali dell'XI censimento della popolazione del 24 ottobre del 1971). Il territorio di Collepino \u00e8 totalmente inserito all'interno del parco regionale del monte Subasio. La distanza del paese da Spello \u00e8 di 7 km e dal capoluogo regionale (Perugia), di 35 km circa, in massima parte percorribili sulla strada statale 75 Centrale Umbra (SS 75) e sulla strada regionale 75 bis del Trasimeno (SR 75 bis), entrambe strutturate come superstrade.\nClima.\nIl clima di Collepino \u00e8 di tipo temperato sublitoraneo con una media annuale di 12,3\u00a0\u00b0C ed \u00e8 caratterizzato da inverni freddi ma non rigidi (la temperatura media dei mesi pi\u00f9 freddi, gennaio e febbraio, \u00e8 di 4,5\u00a0\u00b0C) ed estati con temperature diurne calde, ma non torride (la media delle temperature massime del mese pi\u00f9 caldo, agosto, \u00e8 di 29\u00a0\u00b0C), e notti generalmente temperate e talvolta fresche (la media delle temperature minime dei mesi di luglio e agosto \u00e8 di 15\u00a0\u00b0C). Nel corso dell'anno si registrano 43 giorni circa di gelo distribuiti nel periodo che va da ottobre ad aprile. Le precipitazioni sono generalmente comprese fra i 650 e i 700\u00a0mm annuali. Nei mesi invernali possono prodursi saltuariamente precipitazioni di carattere nevoso (mediamente 5 o 6 giorni all'anno)\nStoria.\nL'origine \u00e8 probabilmente anteriore al XIII secolo: il paese nacque come colonia dei boscaioli e pastori della vicina abbazia benedettina di San Silvestro, diventandone successivamente il baluardo difensivo da scorribande e saccheggi.\nL'abbazia venne costruita, secondo la tradizione, nel 1025 da san Romualdo, il fondatore dei camaldolesi, a circa 2\u00a0km di distanza e a 715 m s.l.m., in direzione della cima del monte.\nLa chiesa accrebbe in breve tempo la propria importanza: Alessandro III la pose sotto la protezione della Santa Sede nel 1178, assicurandone il cospicuo patrimonio di chiese ed edifici nel territorio spellano.\nTuttavia, nel 1236, dopo un periodo di decadenza, l'abbazia venne soppressa ed i suoi beni spartiti tra alcuni monasteri di Spello e Spoleto.\nNel XV secolo, l'abbazia pass\u00f2 alle dipendenze del parroco di Collepino (fino al 1875).\nVari conflitti successivi crearono ulteriori problemi all'abbazia: quando, nel 1535, ospit\u00f2 alcuni seguaci della famiglia perugina dei Baglioni (avversa al papato), venne fatta distruggere da Paolo III.\nMadre Maria Teresa dell'Eucaristia, fondatrice delle Piccole Sorelle di Maria, dopo aver scoperto nel 1969 la chiesetta cadente dell'antica abbazia, ha interamente realizzato nei pressi della stessa l'Eremo della Trasfigurazione, inaugurandolo il 6 agosto del 1972.\nEconomia e manifestazioni.\nLa coltivazione dell'olivo rappresenta una delle principali fonti d'introito economico per gli abitanti del paese.\nIn occasione di San Silvestro (31 dicembre), patrono del paese, viene distribuito pane benedetto anche agli animali, secondo la tradizione locale, per assicurarne la protezione dalle malattie."}
{"id": "746106", "revid": "104485", "url": "https://it.wikipedia.org/wiki?curid=746106", "title": "Campionato macedone di calcio", "text": "Il campionato macedone di calcio (\u0424\u0443\u0434\u0431\u0430\u043b \u0432\u043e \u0420\u0435\u043f\u0443\u0431\u043b\u0438\u043a\u0430 \u041c\u0430\u043a\u0435\u0434\u043e\u043d\u0438\u0458\u0430) \u00e8 organizzato dalla Federazione calcistica della Macedonia del Nord ed ha come massima divisione la Prva liga (cirillico macedone: \u041f\u0440\u0432\u0430 \u041b\u0438\u0433\u0430).\nQuesta \u00e8 formata da dieci squadre che si affrontano quattro volte, per un totale di trentasei partite a stagione. Retrocedono in Vtora liga le ultime due classificate pi\u00f9 la terzultima se perde la sfida contro un club di seconda divisione. Qui troviamo venti squadre divise in due gironi, che si affrontano ciascuna tre volte, per un totale di ventisette gare stagionali. Vi sono una promozione diretta per gruppo in Prva liga, pi\u00f9 un eventuale posto come detto in precedenza. Al terzo livello troviamo la Treta liga, che \u00e8 articolata su pi\u00f9 gironi.\nLa squadra pi\u00f9 titolata del massimo campionato \u00e8 il .\nLa vincitrice del campionato si qualifica per il secondo turno preliminare di Champions League, mentre la seconda e la terza classificata partecipano al primo turno preliminari della UEFA Europa League. Alla medesima manifestazione partecipa anche la vincitrice della coppa nazionale, che per\u00f2 accede al secondo turno preliminare."}
{"id": "746109", "revid": "767487", "url": "https://it.wikipedia.org/wiki?curid=746109", "title": "Il tormento e l'estasi (film)", "text": "Il tormento e l'estasi (\"The Agony and the Ecstasy\") \u00e8 un film del 1965 diretto da Carol Reed. \u00c8 basato sul romanzo omonimo di Irving Stone.\nIl film cost\u00f2 10 milioni di dollari e ne incass\u00f2 solamente 4. Ottenne per\u00f2 varie nomination agli Oscar e fu perlopi\u00f9 apprezzato da critici e appassionati dei kolossal in costume.\nTrama.\nNello splendore dell'Italia rinascimentale, il geniale artista Michelangelo Buonarroti sta scolpendo alcune delle quaranta statue per la monumentale tomba che Papa Giulio II gli ha dato incarico di realizzare per lui, quando improvvisamente viene incaricato dallo stesso pontefice di realizzare un grande affresco sul soffitto della Cappella Sistina. Michelangelo accoglie la commissione con indifferenza ritenendosi prima di tutto uno scultore e non un pittore e, pur impegnandosi con tutto s\u00e9 stesso, si rende conto che il progetto che desidera il Papa secondo i dettami dell'epoca non lo ispira e quindi dapprima si ammala e poi tenta di fuggire ed abbandonare per sempre quest'opera.\nDurante il suo volontario esilio, braccato dalle guardie, Michelangelo per\u00f2 ritrova al fine la giusta ispirazione e ritorna dal Papa per completare l'opera. Durante i lavori la geniale creativit\u00e0 di Michelangelo si scontra con i dettami della curia romana del tempo, ma egli sapr\u00e0 ritrovare nella sua opera la forza per andare contro le convenzioni per donare all'umanit\u00e0 uno dei pi\u00f9 grandi capolavori della storia della pittura internazionale.\nTemi.\nIl processo pittorico di Michelangelo.\nIl film illustra in pi\u00f9 fasi il completo processo pittorico prescelto da Michelangelo. Egli si definisce fin dall'inizio uno scultore e non un pittore, dimostrandosi riluttante nel completare l'opera della Cappella Sistina. Senza precedente interesse nella pittura, la prestigiosa commissione pubblica offerta a Michelangelo dal papa-autocrate rappresenta un insormontabile cambiamento per l'ambizioso artista toscano.\nLa tecnica del \"buon fresco\" prescelta da Michelangelo viene illustrata in due fasi nel film, prima e dopo la distruzione degli affreschi preparati inizialmente. Anche la preparazione del colore viene realizzata con il pestare gli elementi naturali cos\u00ec come avveniva sino all'invenzione dei colori chimici in epoca moderna.\nIl rapporto tra Michelangelo e Giulio II.\nLe relazioni tra Michelangelo e Giulio II furono un continuo contenzioso, senza dubbio, due forti personalit\u00e0 che si scontrarono su un progetto di lunga durata preposto naturalmente a contrapporre il loro amore per l'arte, per loro stessi e per la Chiesa. Michelangelo vive anche nel film le pressioni creategli dal dover operare con altri giganti del suo tempo come Leonardo da Vinci o Raffaello, mentre Giulio II \u00e8 pressato dalla necessit\u00e0 di salvare la cristianit\u00e0 e Roma dalle potenze internazionali (specialmente il Regno di Francia).\nNel film la rappresentazione e la reputazione del papa \u00e8 pi\u00f9 quella di un soldato che di un santo pontefice, gettando cos\u00ec luci e ombre sulla sua figura.\nColonna sonora.\nLa colonna sonora del film \u00e8 stata realizzata dal celebre compositore Alex North, il quale ha svolto una ricerca particolareggiata per ritrovare i suoni e le musiche dell'epoca, avvalendosi anche di musiche da chiesa e tradizionali dell'epoca rinascimentale; in particolare si riconoscono il canto popolare \"L'homme arme\u00e9\" per la scena della taverna, il tema \"La bataille\" di Cl\u00e9ment Janequin per l'ingresso di Giulio II in citt\u00e0 dopo il combattimento ed il \"Cantate Domino\" di Hans Leo Hassler. Quest'ultimo brano costituisce per\u00f2 un anacronismo in quanto il musicista tedesco (1564-1612), nacque molto tempo dopo i fatti della Cappella Sistina e compose il brano in un periodo evidentemente ancora pi\u00f9 lontano dagli eventi rappresentati nel film.\nLuoghi del film.\nGran parte delle scene del film sono state girate in Italia per una maggiore adesione con i luoghi descritti nelle vicende e per gli scenari unici tipici della penisola.\nMolte scene del film sono ambientate, ovviamente, nella Cappella Sistina: esse non furono girate per\u00f2 all'interno del vero monumento michelangiolesco, bens\u00ec in una copia in sezioni a grandezza naturale ricostruita negli studi di Cinecitt\u00e0 a Roma, utilizzando per il soffitto delle enormi riproduzioni fotografiche. Questo si rese necessario perch\u00e9 il Vaticano viet\u00f2 categoricamente che un luogo di culto divenisse studio cinematografico.\nIl luogo dove Michelangelo sceglie il marmo per le sue sculture \u00e8 stato girato nelle cave di Seravezza, presso le Alpi Apuane in Toscana dove appunto si trovano ancora oggi le storiche cave di marmo utilizzate sin dai tempi dei romani e sfruttate anche dallo stesso Michelangelo per le sue opere.\nPiazza San Pietro cos\u00ec come si sarebbe potuta presentare nel 1508 (visibile soprattutto nella scena in cui il pontefice fa il suo ingresso in citt\u00e0) venne ricreata sfruttando una delle pi\u00f9 belle piazze medievali italiane: Piazza del Popolo a Todi, in Umbria.\nIl paese occupato in armi dalle truppe pontificie al comando di papa Giulio II \u00e8 Montoro, frazione di Narni (sempre in Umbria, ma in provincia di Terni) .\nLe riprese del film, con un budget di 10 milioni di dollari, si sono svolte tra il giugno e il settembre 1964 in Italia. Il film usc\u00ec negli Usa il 7 ottobre 1965 e gli incassi furono di circa 4 milioni di dollari."}
{"id": "746110", "revid": "124686345", "url": "https://it.wikipedia.org/wiki?curid=746110", "title": "Wendy's", "text": "Wendy's \u00e8 una catena di fast food statunitense.\nStoria.\nFondata nel 1969 da Dave Thomas, con sede a Dublin (Ohio), USA, \u00e8 di propriet\u00e0 della Wendy's International, Inc., la quale ha anche acquisito la propriet\u00e0 della catena Tim Hortons.\nWendy's \u00e8 celebre per i suoi hamburger e sandwich di forma quadrata. La sua mascotte \u00e8 una ragazza con le trecce rosse.\nDiffusione globale.\nCi sono oltre 6.700 ristoranti Wendy's in tutto il mondo.\nAl di fuori degli Stati Uniti, Wendy's \u00e8 presente in: Aruba, Bahamas, Canada (anche con l'insegna \"Tim Hortons\"), Colombia, El Salvador, Filippine, Georgia, Giamaica, Giappone, Guatemala, Honduras, Indonesia, Isole Cayman, Messico, Nuova Zelanda, Panama, Russia, Ungheria, Venezuela e recentemente Costa Rica e gli Emirati Arabi Uniti.\nWendy's in Italia.\nNegli anni ottanta Wendy's approda in Italia con il primo ristorante aperto a Milano alla fermata metro di Bisceglie, seguendo il successo ottenuto da Burghy. Con l'avvento di McDonald's in Italia negli anni novanta, il management americano di Wendy's decide di cedere i punti vendita al suddetto colosso della ristorazione."}
{"id": "746112", "revid": "568643", "url": "https://it.wikipedia.org/wiki?curid=746112", "title": "George Takei", "text": "Deve principalmente la sua celebrit\u00e0 al ruolo nella serie TV \"Star Trek\", nella quale interpretava il timoniere Hikaru Sulu sulla nave stellare USS \"Enterprise\".\nBiografia.\nEsordi.\nNel 1942, la famiglia di Takei fu mandata a Rohwer, un campo di internamento per giapponesi americani in Arkansas, dal quale fu poi trasferita nel \"Tule Lake War Relocation Center\" in California, per far ritorno a Los Angeles solo alla fine della seconda guerra mondiale.\nGeorge Takei riusc\u00ec a realizzare il suo sogno di diventare attore a Hollywood negli anni sessanta, in un periodo in cui i volti asiatici in televisione o sul grande schermo erano molto rari. Apparve al fianco di grandi e celebri attori quali Richard Burton in \"Lo zar dell'Alaska\" (1960), Alec Guinness in \"Il molto onorevole ministro\" (1962), Cary Grant in \"Cammina, non correre\" (1966).\nInterpret\u00f2 il ruolo del capitano Nim, un soldato dell'Army of the Republic of Vietnam (ARVN, \"Esercito della Repubblica del Vietnam\") sotto le armi assieme al personaggio di John Wayne nel film \"Berretti verdi\" (1968), sulla guerra del Vietnam. Sebbene non menzionato nei titoli, Takei ebbe una parte anche nel film \"PT 109 - Posto di combattimento!\" (1963), nei panni del timoniere che devia il cacciatorpediniere giapponese sulla torpediniera comandata da John Fitzgerald Kennedy.\nStar Trek.\nNel 1964 Takei incontr\u00f2 il giovane produttore Gene Roddenberry, che lo scrittur\u00f2 per il ruolo di Sulu nell'episodio pilota di \"Star Trek\" e, in seguito, per la serie TV di \"Star Trek\". Da quel momento Takei comparve molte volte in TV e nel cast di numerosi film, tra i quali si ricordano i primi sei film di \"Star Trek\". Oggi partecipa a numerose conferenze e raduni di fantascienza in tutto il mondo. Ha prestato la voce in diversi videogiochi, tra questi \"Freelancer\" e diversi giochi basati su \"Star Trek\".\n\u00c8 noto che Takei fosse uno dei diversi membri del cast di \"Star Trek\" a non apprezzare particolarmente William Shatner, tuttavia in un'intervista che compare nel cofanetto DVD della seconda stagione della serie classica di Star Trek (2004), sembra che Takei abbia appianato le divergenze con Shatner. Nell'intervista dice infatti che \"\u00ab [...] \u00e8 un attore straordinario che ha creato un personaggio unico. Nessun altro avrebbe potuto interpretare Kirk nel modo in cui l'ha fatto Bill. Energia e determinazione, questo \u00e8 Bill, e questo \u00e8 anche il capitano Kirk\u00bb .\" In realt\u00e0 l'inimicizia si \u00e8 riaccesa dopo che Takei non invit\u00f2 Shatner alle sue nozze nel 2008.\nAll'attore nel 2007 \u00e8 stato dedicato l'asteroide 7307 Takei. \u00c8 la terza persona legata a \"Star Trek\" alla quale \u00e8 stato dedicato un asteroide, dopo Gene Roddenberry e Nichelle Nichols. Dal 9 gennaio 2006 \u00e8 apparso in maniera ricorrente quale presentatore dell\"'Howard Stern Show\", per poi passare alla radio via satellite.\nComing out.\nNell'ottobre del 2005, in un articolo sul periodico \"Frontiers\", Takei ha rivelato di essere gay e di intrattenere una relazione sentimentale con il compagno Brad Altman da 18 anni. \"Non si tratta di uscire allo scoperto, frase che fa pensare ad aprire una porta e oltrepassarne la soglia. Si tratta piuttosto di un lungo cammino attraverso quello che all'inizio era una specie di stretto corridoio che via via si allarga\". L'orientamento di Takei, tuttavia, era noto da tempo, non avendo egli mai fatto mistero dell'appartenenza attiva in organizzazioni gay tra le quali \"Frontrunners\", dove incontr\u00f2 Altman.\nQuando a Takei \u00e8 stato chiesto se anche Sulu, il suo personaggio pi\u00f9 noto, fosse gay, ha risposto che gli piace pensare che l'orientamento sessuale non sar\u00e0 pi\u00f9 un fatto degno di nota nel XXIII secolo. Si pu\u00f2 notare che, nonostante la figlia di Sulu compaia tra i membri dell'equipaggio dell'Enterprise-B nel film \"Generazioni\", il suo \u00e8 l'unico tra i personaggi principali di sesso maschile a non avere mai dimostrato un qualche interesse sentimentale. Solo nell'episodio \"Specchio, specchio\" (TOS) di \"Star Trek\", la versione di Sulu dell'universo alternativo prova ripetutamente a sedurre Uhura. A partire dal film \"Star Trek Beyond\" Sulu diventa ufficialmente omosessuale.\nIl 16 maggio 2008 Takei, dalle pagine del suo sito internet ha annunciato il suo matrimonio con Brad Altman, dopo una relazione durata pi\u00f9 di 21 anni. Le nozze sono state celebrate con rito buddhista nel settembre 2008.\nNel maggio del 2011 si \u00e8 dichiarato contrario al progetto di legge dello stato del Tennessee denominato \"don't say gay\", che proibisce l'uso della parola \"gay\" e di affrontare qualsiasi tema che comporti riferimenti all'omosessualit\u00e0 nelle scuole dello stato, e ha aderito al movimento \"we say gay\", contrario a questo disegno di legge, consigliando di pronunciare il suo nome al posto della parola \"proibita\".\nNel 2017 \u00e8 stato accusato di molestie sessuali da Scott Brunton, un ex modello che sostiene di essere stato aggredito sessualmente dall'attore nel 1981.\nDoppiatori italiani.\nNelle versioni in italiano dei suoi film, George Takei \u00e8 stato doppiato da:\nDa doppiatore \u00e8 sostituito da:"}
{"id": "746115", "revid": "287204", "url": "https://it.wikipedia.org/wiki?curid=746115", "title": "Canone Pali", "text": ""}
{"id": "746119", "revid": "48479", "url": "https://it.wikipedia.org/wiki?curid=746119", "title": "Canone Buddhista Cinese", "text": ""}
{"id": "746121", "revid": "48479", "url": "https://it.wikipedia.org/wiki?curid=746121", "title": "Da Zang Jing", "text": ""}
{"id": "746122", "revid": "48479", "url": "https://it.wikipedia.org/wiki?curid=746122", "title": "Daizokyo", "text": ""}
{"id": "746124", "revid": "2178", "url": "https://it.wikipedia.org/wiki?curid=746124", "title": "Diocesi di Galway and Kilmacduagh", "text": ""}
{"id": "746125", "revid": "48479", "url": "https://it.wikipedia.org/wiki?curid=746125", "title": "Dazangjing", "text": ""}
{"id": "746126", "revid": "287204", "url": "https://it.wikipedia.org/wiki?curid=746126", "title": "Touto", "text": "Il termine osco touto indicava l'organismo composito, ossia l'unit\u00e0 politica corporativa a base territoriale variabile che costituiva lo \"Stato\" dei popoli sabellici, in particolare dei Sanniti. Era un insieme tribale, stanziato in un territorio non precisamente definito, legato da un forte vincolo di solidariet\u00e0 tra i suoi membri e da una comune fedelt\u00e0 verso un esponente o guida: la memoria condivisa rafforzava la coesione fra gli appartenenti a uno stesso touto.\nEra estraneo ai Sanniti il concetto di citt\u00e0-Stato: \u00abessi concepivano piuttosto un'area territoriale in cui la presenza di agglomerati urbani era pi\u00f9 o meno accidentale, bench\u00e9 questi potessero essere usati come centri in cui si svolgevano gli affari della trib\u00f9\u00bb.\nEtimologia.\nIn lingua osca il termine \"touto\" (o \"touta\") indicava letteralmente il \"popolo\" o la \"citt\u00e0\" in senso lato; deriva dall'indoeuropeo \"*teuta\" attestato in numerose famiglie linguistiche indoeuropee: antico irlandese \"tuath\" (\"trib\u00f9, popolo\"), gotico \"\u00feiuda\" (\"popolo\"), lituano \"taut\u00e0\" (\"popolo\"), latino \"[Roma] tota\" (\"popolo di Roma\" &gt; \"tutta Roma\", da cui \"totus\", \"tutto\"). \u00c8 attestato anche come etnonimo in area germanica: tedesco \"Deutsch\" (\"tedesco\"), latino \"Teutones\" (\"Teutoni\"). In area iranica lo si ritrova nel persiano moderno \"toud\u00e9\" \u062a\u0648\u062f\u0647 (\"massa, popolo\"). \nI \"pagus\" sannitici.\nIl touto, impropriamente equiparato al \"populus romanus\", comprendeva un numero pi\u00f9 o meno ampio di \"pagus\" (villaggi e citt\u00e0 minori) che ne costituivano dei distretti. Il \"pagus\" sabellico, pi\u00f9 che un \"municipium\" romano, era una porzione di territorio, non definito da limiti, su cui era insediato un gruppo che si riconosceva nello stesso touto; un \"pagus\" poteva avere uno o pi\u00f9 villaggi chiusi da opere difensive.\nL'elemento soggettivo costitutivo del touto era il comune senso di appartenenza ad uno stesso insieme tribale: \u00abI Sanniti si trovavano il quella fase preurbana in cui la comunit\u00e0 formava la base del sistema politico\u00bb. Dal touto derivavano la propria autorit\u00e0, attraverso investitura dal basso, i magistrati sabellici, i \"meddix\".\nI \"pagus\" erano quindi organismi decentrati del touto che svolgevano funzioni a carattere prevalentemente locale e che trovavano il proprio elemento unificante e rappresentativo nel \"meddix tuticus\" (in osco \"medd\u00edss tovt\u00edks\"), il sommo magistrato che li guidava."}
{"id": "746128", "revid": "262457", "url": "https://it.wikipedia.org/wiki?curid=746128", "title": "Canone Tibetano", "text": ""}
{"id": "746129", "revid": "436907", "url": "https://it.wikipedia.org/wiki?curid=746129", "title": "Dio lodato", "text": "Dio lodato \u00e8 l'unico album in studio del rapper italiano Joe Cassano, pubblicato postumo nel 1999 dalla Portafoglio Lainz."}
{"id": "746131", "revid": "339392", "url": "https://it.wikipedia.org/wiki?curid=746131", "title": "Don Pelayo", "text": ""}
{"id": "746132", "revid": "125869394", "url": "https://it.wikipedia.org/wiki?curid=746132", "title": "Calendario bahai", "text": "Il calendario bah\u00e1'\u00ed, o Calendario Bad\u00ed\u2018, dal nome dell'apostolo di Bah\u00e1'u'll\u00e1h a cui \u00e8 dedicato, \u00e8 il calendario solare formato da diciannove mesi di diciannove giorni ciascuno, a cui si aggiungono quattro giorni intercalari (cinque negli anni bisestili) usato dai Bah\u00e1'\u00ed, i seguaci della religione fondata da Bah\u00e1'u'll\u00e1h.\nL'anno comincia il 21 marzo con la festa del Naw Ruz. Il computo degli anni comincia dal 1844, cosicch\u00e9 il 21 marzo 2021 \u00e8 cominciato l'anno 178 dell'Era Bah\u00e1'\u00ed. Nella tradizione bah\u00e1'\u00ed il giorno comincia con il tramonto della sera precedente.\nMesi.\nI mesi del calendario Bahai, ciascuno di diciannove giorni, sono diciannove.\nIl periodo del digiuno, nel mese di \u2018Al\u00e1\u2019, va dal 2 marzo al 20 marzo del calendario gregoriano ed \u00e8 preceduto dai giorni intercalari chiamati \"Ayy\u00e1m-i-H\u00e1\".\nCi sono quattro giorni intercalari per gli anni normali e cinque nei bisestili.\nL'introduzione dei giorni intercalari segna un'importante rottura con l'Islam perch\u00e9 nel calendario islamico essi sono proibiti.\nIl mese del digiuno \u00e8 seguito dal \"Nawr\u00faz\", il capodanno, che coincide con l'equinozio di primavera. Nonostante dal 2015 il calendario bahai non sia pi\u00f9 sincronizzato con quello gregoriano, gli anni bisestili coincidono.\nGiorni della settimana.\nLa settimana Bahai inizia il sabato e termina il venerd\u00ec.\nI giorni iniziano al tramonto del giorno precedente e terminano al tramonto del giorno corrente; il venerd\u00ec \u00e8 il giorno del riposo.\nGiorni sacri.\nIl calendario bahai ha undici giorni sacri dei quali nove sono non lavorativi.\nLa festa del Ridv\u00e1n, della durata di dodici giorni, che commemora la pubblica Rivelazione di Bah\u00e1'u'll\u00e1h \u00e8 la festa bahai pi\u00f9 sacra."}
{"id": "746137", "revid": "1893", "url": "https://it.wikipedia.org/wiki?curid=746137", "title": "Equazione goniometrica", "text": ""}
{"id": "746138", "revid": "125342103", "url": "https://it.wikipedia.org/wiki?curid=746138", "title": "Francesco Guicciardini", "text": "Amico e interprete di Niccol\u00f2 Machiavelli, \u00e8 considerato uno dei maggiori scrittori politici del Rinascimento italiano. Nel suo capolavoro, \"La storia d'Italia\", Guicciardini apr\u00ec la strada a un nuovo stile nella storiografia caratterizzato dall'uso di fonti governative a supporto delle argomentazioni e dell'analisi realistica delle persone e degli eventi del suo tempo.\nBiografia.\nFrancesco Guicciardini nacque a Firenze il 6 marzo 1483, terzogenito dei Guicciardini, famiglia tra le pi\u00f9 fedeli al governo mediceo. Dopo una prima formazione umanistica in ambito familiare dedicata alla lettura dei grandi storici dell'antichit\u00e0 (Senofonte, Tucidide, Livio, Tacito), studi\u00f2 a Firenze giurisprudenza, seguendo le lezioni del celebre Francesco Pepi. Dal 1500 soggiorn\u00f2 a Ferrara per circa due anni, per poi trasferirsi a Padova per seguire le lezioni di docenti di maggior importanza. Rientrato a Firenze nel 1505, vi esercit\u00f2, sebbene non fosse ancora laureato, l'incarico di istituzioni di diritto civile; nel novembre dello stesso anno ottenne il dottorato in \"ius civile\" ed inizi\u00f2 la sua carriera forense.\nNel 1506 si concluse la sua attivit\u00e0 accademica; nel frattempo, contrasse matrimonio, contro il volere paterno, con Maria Salviati, figlia di Alamanno Salviati e appartenente ad una famiglia politicamente esposta ed apertamente contraria a Pier Soderini, all'epoca gonfaloniere a vita di Firenze. Guicciardini si cur\u00f2 poco di queste rivalit\u00e0, in quanto il suo interesse principale era avere un futuro ruolo politico, alla luce soprattutto del prestigio di cui godeva la famiglia della moglie, che avrebbe potuto avere per lui un effetto positivo.\nQuesto matrimonio infatti funse per lui da trampolino di lancio, garantendogli una brillante e rapida ascesa politica: con l'aiuto del suocero fu nominato tra i capitani dello Spedale del Ceppo, una carica non molto significativa di per s\u00e9, ma prestigiosa in quanto a membri insigniti dell'onorificenza. Nel 1508 cur\u00f2 l'istruttoria contro il podest\u00e0 Piero Ludovico da Fano, iniziando la stesura delle \"Storie fiorentine\" e dei \"Ricordi\". Esattamente dieci anni prima, ossia con l'anno 1498, si chiudono quelle \"Cronache forlivesi\" di Leone Cobelli che espongono le premesse degli avvenimenti riguardanti Caterina Sforza e Cesare Borgia di cui Guicciardini si occupa, nelle sue \"Storie\", per i notevoli riflessi che hanno sulla politica fiorentina.\nNel 1509, in occasione della guerra contro Pisa, venne chiamato \"a pratica\" dalla signoria, ottenendo, grazie all'aiuto del Salviati, l'avvocatura del capitolo di Santa Liberata. Questi progressi portarono il Guicciardini anche ad una rapida ascesa nella politica internazionale, ricevendo dalla Repubblica Fiorentina l'incarico di ambasciatore in Spagna presso Ferdinando il Cattolico nel 1512. Da questa sua esperienza nell'attivit\u00e0 diplomatica nacque la \"Relazione di Spagna\", una lucida analisi delle condizioni socio-politiche della Penisola Iberica e anche il \"Discorso di Logrogno\", un'opera di teoria politica in cui Guicciardini sostiene una riforma in senso aristocratico della Repubblica fiorentina.\nNel 1513 fece ritorno a Firenze, dove da circa un anno era stata restaurata la Signoria Medicea con l'appoggio dell'esercito ispano-pontificio. Dal 1514 fece parte degli Otto di Guardia e Balia e nel 1515 entr\u00f2 a far parte della signoria, divenendo, grazie ai suoi servigi resi ai Medici, avvocato concistoriale e governatore di Modena nel 1516, con la salita al soglio pontificio di Giovanni de' Medici, col nome di Leone X. Il suo ruolo di primo piano nella politica emiliano-romagnola si rinforz\u00f2 notevolmente nel 1517, con la nomina a governatore di Reggio Emilia e di Parma, proprio nel periodo del delicato conflitto franco-imperiale. Fu nominato nel 1521 commissario generale dell'esercito pontificio, alleato di Carlo V contro i francesi; in questo periodo matur\u00f2 quell'esperienza che sarebbe stata cruciale nella redazione dei suoi \"Ricordi\" e della \"Storia d'Italia\".\nAlla morte di Leone X, avvenuta nel 1521, Guicciardini si trov\u00f2 a contrastare l'assedio di Parma, argomento trattato nella \"Relazione della difesa di Parma\". Dopo l'assunzione al papato di Giulio de' Medici, col nome di Clemente VII, venne inviato a governare la Romagna, una terra agitata dalle lotte tra le famiglie pi\u00f9 potenti; qui Guicciardini diede ampio sfoggio delle sue notevoli abilit\u00e0 diplomatiche.\nPer contrastare lo strapotere di Carlo V, propagand\u00f2 un'alleanza fra gli stati regionali allora presenti in Italia e la Francia, in modo da salvaguardare in un certo qual modo l'indipendenza della penisola. L'accordo fu sottoscritto a Cognac nel 1526, ma si rivel\u00f2 ben presto fallimentare; di questo periodo \u00e8 il \"Dialogo del reggimento di Firenze\", in due libri, scritti fra il 1521 e il 1526, in cui si ripropone il modello della repubblica aristocratica; nel 1527 la Lega sub\u00ec una cocente disfatta e Roma fu messa al sacco dai Lanzichenecchi, mentre a Firenze veniva instaurata (per la terza ed ultima volta) la repubblica. Coinvolto in queste vicissitudini, e visto con diffidenza dai repubblicani per i suoi trascorsi medicei, si ritir\u00f2 in un volontario esilio nella sua villa di Finocchieto, nei pressi di Firenze. Qui compose due orazioni, l\"Oratio accusatoria\" e la \"defensoria\", ed una \"Lettera Consolatoria\", che segue il modello dell\"'oratio ficta\", nella quale espose le accuse imputabili alla sua condotta con le adeguate confutazioni, e finse di ricevere consolazioni da un amico. Nel 1529 scrisse le \"Considerazioni intorno ai \"Discorsi\" del Machiavelli \"sopra la prima deca di Tito Livio\"\", in cui accese una polemica nei confronti della mentalit\u00e0 pessimistica dell'illustre concittadino. In questi mesi completa anche la redazione definitiva dei \"Ricordi\".\nDopo la confisca dei beni, nel 1529 lasci\u00f2 Firenze e ritorn\u00f2 a Roma, per rimettersi di nuovo al servizio di Clemente VII, che gli offr\u00ec l'incarico di diplomatico a Bologna. Dopo il rientro dei Medici a Firenze (1531), fu accolto alla corte medicea come consigliere del duca Alessandro e scrisse i \"Discorsi del modo di riformare lo stato dopo la caduta della Repubblica e di assicurarlo al duca Alessandro\"; non fu tenuto tuttavia in altrettanta considerazione dal successore di Alessandro, Cosimo I, che lo lasci\u00f2 in disparte. Guicciardini allora si ritir\u00f2 nella sua villa di Santa Margherita in Montici ad Arcetri, dove trascorse i suoi ultimi anni dedicandosi alla letteratura: riordin\u00f2 i \"Ricordi\" politici e civili, raccolse i suoi \"Discorsi politici\" e soprattutto scrisse la \"Storia d'Italia\". Mor\u00ec ad Arcetri nel 1540, quando da circa due anni si era ormai ritirato a vita privata.\nIl pensiero politico.\nGuicciardini \u00e8 noto soprattutto per la \"Storia d'Italia\", vasto e dettagliato affresco delle vicende italiane tra il 1494 (anno della discesa in italia del Re francese Carlo VIII) e il 1534 (anno della morte di Papa Clemente VII) e capolavoro della storiografia della prima epoca moderna e della storiografia scientifica in generale. Come tale, \u00e8 un monumento al ceto intellettuale italiano del XVI secolo, e pi\u00f9 specificamente alla scuola toscano-fiorentina di storici filosofici (o politici) di cui fecero parte anche Niccol\u00f2 Machiavelli, Bernardo Segni, Jacopo Pitti, Jacopo Nardi, Benedetto Varchi, Francesco Vettori e Donato Giannotti.\nL'opera districa la rete attorcigliata della politica degli stati italiani del Rinascimento con pazienza ed intuito. L'autore volutamente si pone come spettatore imparziale, come critico freddo e curioso, raggiungendo risultati eccellenti come analista e pensatore (anche se pi\u00f9 debole \u00e8 la comprensione delle forze in gioco nel pi\u00f9 vasto quadro europeo).\nGuicciardini \u00e8 l'uomo dei programmi che mutano \"per la variet\u00e0 delle circunstanze\" per cui al saggio \u00e8 richiesta la \"discrezione\" (\"Ricordi\", 6), ovvero la capacit\u00e0 di percepire \"con buono e perspicace occhio\" tutti gli elementi da cui si determina la variet\u00e0 delle circostanze. La realt\u00e0 non \u00e8 quindi costituita da leggi universali immutabili come per Machiavelli. Altro concetto saliente del pensiero guicciardiniano \u00e8 il \"particulare\" (\"Ricordi\", 28) a cui si deve attenere il saggio, cio\u00e8 il proprio interesse inteso nel suo significato pi\u00f9 nobile come realizzazione piena della propria intelligenza e della propria capacit\u00e0 di agire a favore di se stesso e dello stato. In altre parole il \"particulare\" non va inteso egoisticamente, come un invito a prendere in considerazione solamente l'interesse personale, ma come un invito a considerare pragmaticamente quanto ognuno pu\u00f2 effettivamente realizzare nella specifica situazione in cui si trova (pensiero che collima con quello di Machiavelli).\nIn netta polemica con Francesco Guicciardini, per alcuni passi della \"Storia d'Italia\", Jacopo Pitti scrisse l'opuscolo \"Apologia dei Cappucci\" (1570-1575), a difesa della fazione dei democratici, soprannominati i \"Cappucci\".\nFortuna.\nGuicciardini \u00e8 considerato il progenitore della storiografia moderna, per il suo pionieristico impiego di documenti ufficiali a fini di verifica della sua \"Storia d'Italia\".\nFino al 1857 la reputazione di Guicciardini poggiava sulla \"Storia d'Italia\" e su alcuni estratti dai suoi aforismi. Nel 1857 i suoi discendenti, i conti Piero e Luigi Guicciardini, aprirono gli archivi di famiglia e diedero incarico a Giuseppe Canestrini di pubblicare, in 10 volumi, le sue memorie.\nNegli anni dal 1938 al 1972 furono pubblicati i suoi \"Carteggi\", che contribuirono in modo determinante ad un'accurata conoscenza della sua personalit\u00e0.\nLa critica seicentesca.\nL\u2019angolo di prospettiva dal quale si prese a considerare, nella prima met\u00e0 del secolo XVII, l\u2019opera guicciardiniana, la posizione di questa nel giudizio dei lettori secenteschi, sono bene indicati da uno spirito acuto dell\u2019epoca, A. G. Brignole Sale (1636): \u00abquindi non per altro, a mio giudizio, porta pregio il Guicciardini sopra il Giovio, sol che questi, qual pittor gentile, de' soggetti ch'egli ha per le mani colorisce agli occhi altrui con vivacissimi ritratti, senza inviscerarsi, la superficie, quegli per contrario, qual esperto notomista, trascurando anzi dilacerando la vaghezza della pelle, vien con l'acutezza della sua sagacit\u00e0 fino a mostrarci il cuore e il cervello de' famosi personaggi ben penetrato\u00bb. All'affiatamento con lo spirito dell'opera guicciardiniana si accompagn\u00f2, sul piano letterario, una migliore intelligenza del suo stile, di cui si cominci\u00f2 ad ammirare, superando le pedanti riserve linguistiche, la scorrevolezza, l'intima misura e precisione pur nel tono sostenuto. Tuttavia, proprio dal pi\u00f9 accreditato esponente letterario del tacitismo, T. Boccalini (1612), fu formulato un giudizio tra i meno benevoli alla \"Storia\".\u00bb\nIl giudizio di Francesco De Sanctis.\nFrancesco De Sanctis non ebbe simpatia per Guicciardini ed infatti non nascose di apprezzare maggiormente il Machiavelli.\nNella sua Storia della letteratura italiana il critico irpino mise in evidenza come Guicciardini fosse, s\u00ec, in linea con le aspirazioni di Machiavelli, ma se il secondo ag\u00ec in linea con i suoi ideali, il primo invece \"non metterebbe un dito a realizzarli\".\nSempre nella sua \"Storia della letteratura italiana\" De Sanctis afferm\u00f2: \u201cIl dio del Guicciardini \u00e8 il suo particolare. Ed \u00e8 un dio non meno assorbente che il Dio degli ascetici, o lo stato del Machiavelli. Tutti gli ideali scompaiono. Ogni vincolo religioso, morale, politico, che tiene insieme un popolo, \u00e8 spezzato. Non rimane sulla scena del mondo che l'individuo. Ciascuno per s\u00e9, verso e contro tutti. Questo non \u00e8 pi\u00f9 corruzione, contro la quale si gridi: \u00e8 saviezza, \u00e8 dottrina predicata e inculcata, \u00e8 l'arte della vita\u201d.\nE poco pi\u00f9 in basso aggiunse: \"Questa base intellettuale \u00e8 quella medesima del Machiavelli, l'esperienza e l'osservazione, il fatto e lo \u00abspeculare\u00bb o l'osservare. N\u00e9 altro \u00e8 il sistema. Il Guicciardini nega tutto quello che il Machiavelli nega, e in forma anche pi\u00f9 recisa, e ammette quello che \u00e8 pi\u00f9 logico e pi\u00f9 conseguente. Poich\u00e9 la base \u00e8 il mondo com'\u00e8, crede un'illusione a volerlo riformare, e volergli dare le gambe di cavallo, quando esso le ha di asino, e lo piglia com'\u00e8 e vi si acconcia, e ne fa la sua regola e il suo istrumento\".\nNel Romanticismo, la mancanza di evidenti passioni per l'oggetto dell'opera era infatti vista come un grave difetto, nei confronti sia del lettore che dell'arte letteraria. A ci\u00f2 si aggiunga che il Guicciardini vale pi\u00f9 come analista e pensatore che come scrittore. Lo stile \u00e8 infatti prolisso, preciso a prezzo di circonlocuzioni e di perdita del senso generale della narrazione. \"Qualsiasi oggetto egli tocchi, giace gi\u00e0 cadavere sul tavolo delle autopsie\"."}
{"id": "746140", "revid": "287204", "url": "https://it.wikipedia.org/wiki?curid=746140", "title": "Qurtel", "text": ""}
{"id": "746141", "revid": "287204", "url": "https://it.wikipedia.org/wiki?curid=746141", "title": "Groink", "text": ""}
{"id": "746142", "revid": "287204", "url": "https://it.wikipedia.org/wiki?curid=746142", "title": "Pandir", "text": ""}
{"id": "746143", "revid": "287204", "url": "https://it.wikipedia.org/wiki?curid=746143", "title": "Camaub", "text": ""}
{"id": "746144", "revid": "123052302", "url": "https://it.wikipedia.org/wiki?curid=746144", "title": "Oreste Macr\u00ec", "text": "Fu uno dei critici ufficiali dell'ermetismo ed espresse le sue considerazioni in \"Esemplari del sentimento poetico contemporaneo\" del 1941 e in \"Caratteri e figure della poesia italiana contemporanea\" del 1956.\nBiografia.\nDopo i primi anni di giovinezza Macr\u00ec si trasfer\u00ec a Firenze dove si iscrisse alla facolt\u00e0 di Filosofia presso l'Universit\u00e0 di Firenze, ottenendo poi la laurea nel 1934. Ebbe subito un incarico di insegnamento presso il Ginnasio inferiore presso le Scuole Pie della stessa citt\u00e0 e poi, di ritorno a Maglie, sua citt\u00e0 natale, come docente straordinario presso il Ginnasio-Liceo \"Francesca Capece\" e infine venne trasferito a Parma presso una scuola media.\nSi spos\u00f2 nel 1942 con Albertina Baldo a Torino dove ottenne, per un breve periodo, l'incarico come libero docente in Lingua e letteratura spagnola, incarico che manterr\u00e0 presso la Facolt\u00e0 di lettere dell'Ateneo fiorentino tra il 1951 e il 1964 e ad iniziare dal 1952 anche presso la Facolt\u00e0 di Magistero della stessa citt\u00e0.In attesa dell'incarico come professore ordinario di Lingua e Letteratura spagnola, che otterr\u00e0 nel 1956, accett\u00f2 il ruolo di preside presso una scuola media di primo grado. Nel 1959 divenne professore ordinario presso la Facolt\u00e0 di Magistero.\nNel marzo del 1962 il Gabinetto Vieusseux insieme al Ministero della Pubblica Istruzione organizz\u00f2 un corso per l'orientamento dei docenti di lettere ed egli ne fu uno dei relatori. Aveva fondato intanto l'Istituto ispanico della Facolt\u00e0 di Magistero, diventandone anche il direttore. \nApr\u00ec e diresse una collana di studi ispanici.\nCome membro dell'Accademia toscana di scienze e lettere La Colombaria e \"membro correspondiente\" della Real Academia Espa\u00f1ola e collaboratore di numerose riviste specialistiche. Riceve vari premi in Italia e in Spagna.Nel 1994 il Gabinetto Vieusseux gli dedic\u00f2 un'intera giornata in onore all'interno del ciclo \"Giornate di poesia\".\nAlla sua morte, avvenuta il 15 febbraio del 1998, lasci\u00f2 in eredit\u00e0 al Gabinetto Viesseux la sua abitazione con l'archivio, la biblioteca e i quadri. In seguito a controversie legali rimasero al Gabinetto Vieusseux solo l'archivio e la biblioteca.\nGli interessi critici maggiori.\nMacr\u00ec fu sempre critico attento ai problemi legati al significato poetico e ai corrispettivi valori della metrica e della fonetica simbolica come si legge nella sua opera \"Semantica e metrica dei \"Sepolcri\" del Foscolo\" che pubblic\u00f2 nel 1979.Nei suoi ultimi studi critici dimostr\u00f2 di interessarsi maggiormente agli scrittori contemporanei, come a Bigongiari, sul quale scrisse \"L'enigma della poesia di Piero Bigongiari\" nel 1988 e Tommaso Landolfi nel 1990. Celebri le sue traduzioni e studi e su alcuni poeti spagnoli contemporanei, fra cui Federico Garc\u00eda Lorca, Antonio Machado, Jorge Guillen e Juan Ram\u00f3n Jim\u00e9nez. Fu inoltre traduttore del poeta francese Val\u00e9ry.\nRiconoscimenti.\nNel 1990 gli \u00e8 stato conferito il premio speciale della Giuria, Premio Dess\u00ec."}
{"id": "746145", "revid": "287204", "url": "https://it.wikipedia.org/wiki?curid=746145", "title": "Knacklion", "text": ""}
{"id": "746146", "revid": "287204", "url": "https://it.wikipedia.org/wiki?curid=746146", "title": "Libelldra", "text": ""}
{"id": "746147", "revid": "1305772", "url": "https://it.wikipedia.org/wiki?curid=746147", "title": "Tuska", "text": ""}
{"id": "746148", "revid": "287204", "url": "https://it.wikipedia.org/wiki?curid=746148", "title": "Noktuska", "text": ""}
{"id": "746150", "revid": "287204", "url": "https://it.wikipedia.org/wiki?curid=746150", "title": "Wablu", "text": ""}
{"id": "746151", "revid": "287204", "url": "https://it.wikipedia.org/wiki?curid=746151", "title": "Sengo", "text": ""}
{"id": "746152", "revid": "287204", "url": "https://it.wikipedia.org/wiki?curid=746152", "title": "Vipitis", "text": ""}
{"id": "746153", "revid": "287204", "url": "https://it.wikipedia.org/wiki?curid=746153", "title": "Lunastein", "text": ""}
{"id": "746154", "revid": "287204", "url": "https://it.wikipedia.org/wiki?curid=746154", "title": "Sonnfel", "text": ""}
{"id": "746155", "revid": "729019", "url": "https://it.wikipedia.org/wiki?curid=746155", "title": "Ferrovia Avellino-Rocchetta Sant'Antonio", "text": "La ferrovia Avellino-Rocchetta Sant'Antonio \u00e8 una linea ferroviaria che collega i nodi di Avellino in Campania e Rocchetta Sant'Antonio in Puglia, attraversando le zone interne dell'Irpinia, oltre a servire alcuni comuni delle province di Potenza e Foggia. Sospesa al traffico ordinario il 12 dicembre 2010 e gradualmente riaperta dal 22 agosto 2016 per scopi turistici, \u00e8 percorsa saltuariamente da treni turistici.\nStoria.\nLe proposte per una ferrovia di collegamento trasversale attraverso le valli dei fiumi Calore, Sabato e Ofanto risalgono agli anni settanta del XIX secolo ma trovarono difficolt\u00e0 ad essere accolte per tutta una serie di motivazioni, non ultime quelle di una difforme valutazione del tracciato da progettare. Trovarono tuttavia accoglimento nella lista di quelle da costruire incluse in 3\u00aa categoria nella lista della legge Baccarini del 1879.\nL'incarico di redigere il progetto esecutivo venne affidato, nel 1885, alla Societ\u00e0 italiana per le strade ferrate meridionali ed approvato mediante convenzione il 21 giugno 1888. I lavori iniziarono l'anno successivo ma presto avvenne il subentro della Societ\u00e0 per le Strade Ferrate del Mediterraneo. La linea venne divisa in tre tratte per i lavori di costruzione; questi comportarono la costruzione di un gran numero di opere d'arte per lo pi\u00f9 in muratura e di vari viadotti a diverse luci. Le aperture iniziate nel 1892 si conclusero con la piena attivazione il 27 ottobre del 1895.\nA causa del tracciato molto impegnativo e sinuoso e della modesta rilevanza dei centri attraversati, la linea non sort\u00ec l'effetto sperato dai promotori di stimolare lo sviluppo delle poverissime aree agricole: il traffico pertanto fu sempre modesto e a carattere locale. Non ebbe grande impulso neanche con l'avvento delle \"Littorine\" a met\u00e0 degli anni trenta. I danneggiamenti bellici della seconda guerra mondiale provocarono nel 1943 l'interruzione della linea. Un altro duro colpo fu causato dal terremoto dell'Irpinia del 1980 che ne provoc\u00f2 una lunga chiusura e la perdita ulteriore di traffico.\nNel 1971 venne realizzato un raccordo industriale a servizio di una cava di silice (all'epoca gestita dalla \"Italsil\", oggi dalla \"Pilkington Italia\") nella zona di Pisciolo, nel territorio comunale di Melfi, che rimase attivo fino alla fine degli anni ottanta.\nQuando negli anni '70 si decise la costruzione di una diga per la produzione di corrente elettrica, il livello del fiume Ofanto sarebbe salito a tal punto da innalzare il livello del lago di Conza, il quale avrebbe sommerso la linea ferroviaria: si decise quindi di spostare la sede ferroviaria pi\u00f9 a monte e con essa spostare la fermata di Sanzano-Occhino e la stazione di Conza-Andretta, che fu inaugurata nel 1982.\nDopo il sisma del 1980 venne realizzato un raccordo ferroviario che si separava dalla linea subito dopo la fermata di Taurasi in direzione Rocchetta S.Antonio per inoltrarsi nella adiacente zona industriale di San Mango sul Calore a servizio della \"Prometal\", un'azienda che si occupava del decapaggio di coils di acciaio, e che rimase attivo fino all'incirca fino alla met\u00e0 degli anni novanta.\nIl servizio viaggiatori sull'intera linea fu sospeso a partire dal cambio d'orario ferroviario del 12 dicembre 2010. I tempi di viaggio tra i due capolinea, utilizzando i servizi a coincidenza messi a disposizione da Trenitalia (sia ferroviari che automobilistici), superavano le 4 ore. \nIl 14 luglio 2015 gli enti regionali hanno siglato un accordo con Fondazione FS per la riapertura della linea a scopi turistici, che prevede l'integrazione della stessa nel progetto \"Binari senza tempo\" e la valorizzazione dei territori lungo la ferrovia.\nIl 22 agosto 2016 \u00e8 stata reinaugurata la tratta Rocchetta-Conza; un anno dopo, il 25 agosto 2017 la riattivazione \u00e8 stata protratta fino a Montella e l'11 febbraio 2018, in occasione del carnevale di Montemarano, \u00e8 stata riattivata la tratta fino a Montemarano. La riapertura dell'intera linea si \u00e8 conclusa il 26 maggio 2018 con la riattivazione del tratto mancante fino ad Avellino.\nCaratteristiche.\nLa linea \u00e8 una ferrovia a semplice binario e a scartamento normale, non elettrificato, lunga complessivamente 119 chilometri. Il gestore RFI la qualifica come \"linea complementare\".\nLungo il tracciato sono presenti 11 stazioni con pi\u00f9 binari: Salza Irpina, Montemiletto, Paternopoli, Montemarano, Montella, Nusco, Lioni, Conza-Andretta-Cairano, Calitri-Pescopagano, Monticchio e Monteverde.\nTraffico.\nIl traffico ferroviario ordinario risulta sospeso dal 13 dicembre 2010 e sostituito da autobus nella sola tratta Avellino-Lioni, saltando per\u00f2 molti paesi una volta serviti dal treno. Il servizio era svolto da treni regionali di Trenitalia.\nDal 2016, la linea \u00e8 percorsa saltuariamente da treni storici della Fondazione FS, effettuati il pi\u00f9 delle volte con automotrici diesel ALn 668.1800.\nSono state spesso impiegate anche ALn 663.1100 o composizioni di materiale ordinario con locomotive D343 o D345 in trazione."}
{"id": "746159", "revid": "287204", "url": "https://it.wikipedia.org/wiki?curid=746159", "title": "Schmerbe", "text": ""}
{"id": "746160", "revid": "287204", "url": "https://it.wikipedia.org/wiki?curid=746160", "title": "Welsar", "text": ""}
{"id": "746161", "revid": "287204", "url": "https://it.wikipedia.org/wiki?curid=746161", "title": "Krebscorps", "text": ""}
{"id": "746162", "revid": "287204", "url": "https://it.wikipedia.org/wiki?curid=746162", "title": "Krebutack", "text": ""}
{"id": "746165", "revid": "287204", "url": "https://it.wikipedia.org/wiki?curid=746165", "title": "Puppance", "text": ""}
{"id": "746166", "revid": "287204", "url": "https://it.wikipedia.org/wiki?curid=746166", "title": "Lepumentas", "text": ""}
{"id": "746167", "revid": "287204", "url": "https://it.wikipedia.org/wiki?curid=746167", "title": "Liliep", "text": ""}
{"id": "746168", "revid": "287204", "url": "https://it.wikipedia.org/wiki?curid=746168", "title": "Wielie", "text": ""}
{"id": "746170", "revid": "1516566", "url": "https://it.wikipedia.org/wiki?curid=746170", "title": "Giuseppe Porta", "text": "Biografia.\nSi form\u00f2 nella bottega del celebre Francesco Salviati, in onore del quale decise di assumere proprio \"Salviati\" come nome d'arte. Gi\u00e0 nel 1535 era a Roma assieme al maestro, dove si dedic\u00f2 alla decorazione esterna delle facciate di vari palazzi; \u00e8 in questo periodo che i due poterono studiare da vicino le opere di Raffaello: sar\u00e0 questo un fatto centrale in quella definizione di maniera che cos\u00ec come stabilita dai due artisti di concerto al Vasari guarder\u00e0 alla \"maniera\" dello stesso Raffaello oltre che di Michelangelo.\nNel 1539 il Porta lasci\u00f2 Roma per recarsi prima a Firenze (dove ebbe appunto a conoscere il Vasari), poi a Bologna e quindi, nel luglio dello stesso anno a Venezia.\nIl suo primo lavoro autonomo fu quello che gli garant\u00ec la maggior fama, ovvero l'incisione posta a frontespizio del volume \"Le sorti intitolate giardino d'i pensieri\", libro divinatorio pubblicato da Francesco Marcolini nel 1540, di cui il Porta cur\u00f2 anche le illustrazioni interne: tali vignette formavano un repertorio di tipi e di situazioni figurative a cui si ispirarono i maestri della nuova generazione (Tintoretto, Bassano, ecc.); lo stesso frontespizio, di per s\u00e9, \u00e8 da molti studiosi considerato un vero e proprio manifesto del Manierismo.\nAlla partenza di Francesco Salviati, nel 1541, il Porta cominci\u00f2 a dedicarsi con maggior costanza alla decorazione di palazzi veneziani, tra cui Palazzo Loredan a Santo Stefano. Fu in quel periodo che lavor\u00f2 alla splendida \"Sala della Libreria\" della Biblioteca Marciana assieme, fra gli altri, al Veronese ed al Tintoretto: sono del pittore castelnuovese una delle file di tondi del soffitto ed un Prometeo sulla parete destra.\nNel 1548 gli venne commissionata per la Basilica dei Frari la pala d'altare \"Presentazione di Ges\u00f9 al Tempio\".\nNel 1565 il Porta torn\u00f2 a Roma per completare gli affreschi vaticani, lasciati incompiuti dal maestro Francesco Salviati; nell'anno successivo venne eletto membro effettivo dell'Accademia del Disegno a Firenze.\nTornato a Venezia, fu chiamato ad affrescare un soffitto di Palazzo Ducale, oggi sfortunatamente perduto.\nNegli ultimi anni si dedic\u00f2 prevalentemente a studi di matematica."}
{"id": "746171", "revid": "287204", "url": "https://it.wikipedia.org/wiki?curid=746171", "title": "Barschwa", "text": ""}
{"id": "746172", "revid": "287204", "url": "https://it.wikipedia.org/wiki?curid=746172", "title": "Formeo", "text": ""}
{"id": "746173", "revid": "287204", "url": "https://it.wikipedia.org/wiki?curid=746173", "title": "Zwirrlicht", "text": ""}
{"id": "746174", "revid": "287204", "url": "https://it.wikipedia.org/wiki?curid=746174", "title": "Zwirrklop", "text": ""}
{"id": "746175", "revid": "287204", "url": "https://it.wikipedia.org/wiki?curid=746175", "title": "Palimpalim", "text": ""}
{"id": "746176", "revid": "6061211", "url": "https://it.wikipedia.org/wiki?curid=746176", "title": "Retiro, Cile", "text": ""}
{"id": "746184", "revid": "110157", "url": "https://it.wikipedia.org/wiki?curid=746184", "title": "Dichiarazione di Breda", "text": "La Dichiarazione di Breda, che prende il nome dall'omonima citt\u00e0 olandese in cui visse re Carlo II d'Inghilterra, risale al 4 aprile 1660, quando Carlo rende note le condizioni di accettazione della corona d'Inghilterra, che ricever\u00e0 l'anno seguente. Ne furono distribuite alcune copie ad entrambe le camere del Convention Parliament da Sir John Grenville. Altre copie con lettere di accompagnamento separate furono consegnate a Lord General George Monck per poi essere trasmesse al Lord presidente del Council of State e agli Ufficiali della New Model Army, l'armata sotto il suo comando, nonch\u00e9 al Generale della \"Navy at Sea\" e alla citt\u00e0 di Londra.\nLa Dichiarazione fu elaborata da Carlo e dai suoi tre principali consiglieri, Edward Hyde, il marchese di Ormond e Sir Edward Nicholas, con l'intento di esprimere i termini in cui Carlo sperava di \"prendere possesso di quel diritto che Dio e la Natura hanno reso nostro dovere\". Garant\u00ec un \"perdono libero e generale\" a qualunque vecchio nemico del futuro re e di suo padre che riconoscesse Carlo II come proprio legittimo sovrano, fatta eccezione per alcuni dei regicidi. Promise anche \"un parlamento libero, tramite il quale, sulla parola di un re, saremo consigliati\" e tolleranza religiosa. La Dichiarazione si incaric\u00f2 di saldare gli stipendi arretrati dei soldati in servizio per il Generale Monck. Il ceto fondiario venne rassicurato sul fatto che il parlamento avrebbe presto determinato la correttezza delle assegnazioni contestate e degli acquisti di terreni, che erano stati fatti \"nelle continue distrazioni di cos\u00ec tanti anni e tante e tali rivoluzioni\"."}
{"id": "746203", "revid": "256896", "url": "https://it.wikipedia.org/wiki?curid=746203", "title": "Universidad Cat\u00f3lica de Chile", "text": ""}
{"id": "746206", "revid": "256896", "url": "https://it.wikipedia.org/wiki?curid=746206", "title": "Pontificia Universidad Cat\u00f3lica de Chile", "text": ""}
{"id": "746240", "revid": "2091899", "url": "https://it.wikipedia.org/wiki?curid=746240", "title": "Osservatorio astronomico di Brera", "text": "L'osservatorio astronomico di Brera, INAF, \u00e8 uno storico osservatorio costituito nella seconda met\u00e0 del Settecento nel palazzo di Brera, a Milano. Agli inizi degli anni venti del Novecento la sezione osservativa fu distaccata a Merate, in Brianza. Le due sedi condividono a tutt'oggi l'amministrazione e la direzione, e talvolta la designazione.\nParte della sua fama \u00e8 dovuta alle osservazioni dei canali di Marte eseguite da Giovanni Virginio Schiaparelli nel 1877.\nStoria.\n\"Brera\" \u00e8 parola che vien da \"braida\", termine della bassa latinit\u00e0 longobarda che significa prato, piazza erbosa, campo vicino alla citt\u00e0; \"braida\" scende a sua volta dal latino \"praedia\", plurale di \"proedium\" che significa podere. In effetti la zona si trovava in quei tempi al limitare della citt\u00e0.\nIl palazzo.\nLa costituzione dell'osservatorio cadde in un periodo di grandi novit\u00e0 istituzionali per la citt\u00e0 di Milano, da pochi decenni passata dalla dominazione spagnola all'austriaca. Fu proprio durante il dominio spagnolo, restato in auge per due secoli, che s'inizi\u00f2 la costruzione del nuovo palazzo nei pressi della chiesa di Santa Maria nella Brera, demolita agli inizi dell'Ottocento, adiacente al duecentesco convento degli Umiliati, eretto nel 1171. Era questo un antico ordine religioso tra i numerosi nati nel Medioevo, assai potente in Milano e noto per la sua arte nella produzione della lana, soppresso nel 1571 da Pio V. Il convento e parte delle ingenti ricchezze dell'ordine furono in seguito assegnati ai Gesuiti dal cardinale Carlo Borromeo, affinch\u00e9 insediassero nell'edificio un centro universitario di studi per il clero e per la classe nobile. Ci\u00f2 richiese lavori di ampliamento che ebbero inizio nel 1591 e vennero affidati nel 1615 all'architetto barocco Francesco Maria Richini, ma gi\u00e0 nel 1630 si arenarono per colpa soprattutto della peste che attanagli\u00f2 i milanesi per lunghi anni, tanto che l'ambizioso progetto iniziale dovette abbandonarsi a favore di uno meno pretenzioso approvato nel 1651.\nDopo la morte di Richini, avvenuta nel 1658, lavorarono al nuovo progetto dapprima il figlio dello stesso Richini e dappoi Gerolamo Quadrio e Pietro Giorgio Rossone. Il palazzo fu ultimato solo nel 1776, dopo la soppressione dell'ordine dei Gesuiti comandata da Clemente XIV nel 1773 (l'ordine fu poi ricostituito nel 1814 da Pio VII), quando l'osservatorio era ormai operativo da oltre un decennio. Negli anni subito successivi l'architetto Giuseppe Piermarini complet\u00f2 la facciata e costru\u00ec l'alto portale neoclassico. Per desiderio di Maria Teresa d'Austria il palazzo fu adibito ad ospitare la Biblioteca Braidense, che apr\u00ec al pubblico nel 1786, e fu anche ampliato l'Orto botanico e istituita l'Accademia di belle arti.\nOggi nel vasto comprensorio del palazzo hanno sede la pinacoteca, la biblioteca braidense, l'orto botanico, l'Istituto lombardo di scienze e lettere, l'Accademia di belle arti e l'osservatorio astronomico. Il palazzo si apre con un ampio cortile ingentilito dall'elegante porticato che lo attornia, al cui centro si erge il monumento a Napoleone I di Antonio Canova.\nL'osservatorio.\nL'inizio delle attivit\u00e0 osservative svolte dal palazzo di Brera non \u00e8 conosciuto con esattezza e quindi \u00e8 impossibile indicare una data precisa per la nascita dell'osservatorio. La prima osservazione di cui \u00e8 giunta sicura memoria scritta avvenne nel febbraio del 1760 per opera di Giuseppe Bovio e Domenico Gerra, due padri del collegio dei gesuiti lettori di filosofia e appassionati di astronomia, che dopo aver scoperto a occhio nudo una cometa ne seguirono il passaggio con il loro cannocchiale. La notizia, molto interessante in quei tempi, fu comunicata ai milanesi con manifesti murali affissi nelle vie della citt\u00e0.\nIl periodo iniziale di Bovio e Gerra.\nDal testo accurato e ricco di descrizioni sia della cometa sia del cielo si appalesa l'interesse non certo episodico dei due padri per l'astronomia. Essi conoscevano la cartografia celeste di Hevelius, sapevano rintracciare gli oggetti celesti e descriverne con cura la posizione grazie ai riferimenti stellari e alle costellazioni, possedevano un telescopio (probabilmente rifrattore, cio\u00e8 un cannocchiale). Altre fonti testimoniano l'insegnamento da parte loro di nozioni di astronomia agli allievi del Collegio. \u00c8 anche plausibile, vista la loro competenza, che l'anno precedente avessero osservato il primo ripassaggio della cometa di Halley, previsto a tavolino da Edmond Halley e quindi di enorme interesse astronomico poich\u00e9 riconferma della legge di gravitazione di Newton.\nIn seguito all'entusiasmo per la scoperta della cometa del 1760 i due chiesero al rettore del Collegio, padre Federico Pallavicini, di far installare strumenti astronomici presso i locali del palazzo da cui erano usi compiere le osservazioni del cielo. Il rettore, uomo di vasti interessi scientifici e di mentali\u00e0 aperta, acconsent\u00ec volentieri al progetto e si adoper\u00f2 per procurare ai due padri alcuni telescopi rifrattori e un preciso orologio a pendolo, essenziale per l'astrometria. Il quadrante astrometrico di ampio raggio per le accurate misure di posizione si rivel\u00f2 troppo costoso per l'acquisto e i due astronomi decisero di tentare la costruzione in proprio di un sestante, con l'aiuto di un artigiano per la lavorazione del ferro battuto e dell'ottone. Il sestante venne realizzato ma risult\u00f2 poco preciso. In seguito all'episodio il rettore Pallavicini decise d'invitare presso il Collegio padre Louis Lagrange (M\u00e2con, 1711-ivi, 1783), astronomo a Marsiglia, per aiutare il nascente osservatorio di Brera.\nL'arrivo di La Grange.\nLa Grange giunse sul finire del 1762. Poco dopo il suo arrivo i due padri fondatori si ritirarono ed egli assunse la gestione dell'osservatorio assieme ai gesuiti Francesco Reggio, gi\u00e0 allievo del Gerra presso il Collegio, e Angelo Cesaris, che divenne poi direttore della Specola astronomica.\nErano gli anni della stesura degli atlanti celesti, della misura dei moti planetari per raffinare i parametri orbitali, dell'astronomia di posizione. Per la migliore riuscita delle misure comparative fu necessario determinare dapprima la posizione dell'osservatorio con buona accuratezza, lavoro cui il La Grange attese gi\u00e0 dall'anno successivo il suo insediamento. Sempre nel 1763 egli inizi\u00f2 l'attivit\u00e0 collaterale di misura delle condizioni meteorologiche: temperatura, pressione atmosferica, stato del cielo, eventuali precipitazioni. Intanto il senato milanese s'accord\u00f2 per chiamare all'insegnamento di Matematica presso l'universit\u00e0 di Pavia padre Ruggero Giuseppe Boscovich, gesuita, matematico e astronomo eclettico, mentre Pallavicini pervenne alla decisione di creare in Brera un'autentica specola astronomica.\nLa direzione Boscovich.\nBoscovich affer\u00ec all'ateneo pavese nella primavera del 1764 e gi\u00e0 nell'estate di quell'anno ebbe occasione d'incontrare Pallavicini durante i giorni vacanzieri ch'egli aveva ritenuto di trascorrere presso il Collegio di Brera. Fu tosto convinto ad assumere l'incarico di organizzatore della nascente specola. Alcuni considerano pertanto il 1764 come data della fondazione dell'osservatorio, ma \u00e8 pi\u00f9 corretto parlare di costituzione poich\u00e9 l'anno di fondazione \u00e8 incerto e si ritiene cada tra il 1762 e il 1764.\nEgli mise subito a frutto la pregressa esperienza maturata in seno al Collegio Romano quando ne aveva progettato la specola, poi rimasta irrealizzata, e stese il disegno delle modifiche da apportare al palazzo: erigere una torre a sezione quadrata di tredici metri di altezza sul cui tetto, piano e terrazzato, disporre due piccole cupole coniche di tre metri di diametro per ospitare gli strumenti osservativi. Altri strumenti si affacciavano al cielo da botole disposte sul terrazzo sommitale, dalla cui ampia superficie si poteva contemplare il cielo a occhio nudo per quelle osservazioni che non richiedevano l'uso di strumenti. Fu questo un raffinato progetto che prese le mosse dalla scelta dell'ala Sud-Est del palazzo, la pi\u00f9 remota dagli eventuali disturbi cagionabili agli strumenti dai tremori indotti all'edificio dai veicoli in transito sul ciottolato e sul pav\u00e9 delle vicine via Brera e via dei Fiori, a quell'epoca ancora contrade. Speciale cura egli dedic\u00f2 alla forma, alle dimensioni e alla disposizione delle strutture portanti ad arco e delle volte, e al tirantaggio in ferro e legno necessario per irrigidire la sommit\u00e0 della specola, affinch\u00e9 gli strumenti potessero dirsi stabili. Tra questi vi sarebbero stati telescopi rifrattori, cerchi meridiani, strumenti parallattici, quadranti e sestanti. Si adoper\u00f2 anche acciocch\u00e9 nei lunghi mesi necessari ai lavori non vi fosse intralcio alle osservazioni astronomiche gi\u00e0 in essere o in programma, tanto che La Grange pot\u00e9 dedicarsi allo studio dei fenomeni geocentrici dei satelliti medicei di Giove, con il suo rifrattore.\nIl progetto fu approvato nello stesso 1764 dal governatore di Milano, conte di Firmian, e compiuto gi\u00e0 l'anno successivo, il 1765; nel 1772 vennero aggiunte due nuove cupole. La ragguardevole spesa fu finanziata in parte dal Collegio, in parte dal mecenatismo scientifico di volontari, tra i quali parecchi gesuiti, e in parte dallo stesso Boscovich.\nQuello stesso anno la carica di rettore del Collegio di Brera fu affidata a padre Ignazio Venini, di San Fedele, e Federico Pallavicini fu mandato a occuparne il posto. L'avvicendamento rallent\u00f2 lo sviluppo del nuovo osservatorio poich\u00e9 il Venini risult\u00f2 meno interessato all'opera e meno disposto a finanziarla. Sebbene le opere di edilizia e di falegnameria fossero ormai completate mancavano ancora parecchi strumenti, come si evince da una lettera di La Grange a padre Cavalli. Anche l'assistente di La Grange, Francesco Reggio, fu allontanato fino al 1772 e comandato all'insegnamento delle belle lettere presso il Collegio e poi della teologia presso Genova. Tutto questo avvenne non senza la palese volont\u00e0 di esautorare poco a poco Boscovich, un po' per il suo temperamento d'indole focosa, un po' per le inimicizie maturate nel campo scientifico per causa della sua opera \"Theoria Philosophiae Naturalis\" che troppo si opponeva alle nuove idee in auge in quegli anni presso i circoli filosofici, soprattutto francesi.\nCi\u00f2 nonostante l'osservatorio appariva ben congegnato e pronto per le sfide scientifiche offerte dall'astronomia di quel tempo; gli anni pionieristici di Bovio e Gerra parevano davvero lontani sebbene solo un lustro o poco pi\u00f9 li separasse dal momento. Ben equilibrati erano il numero e la disposizione delle sale osservative, delle terrazze, delle specole e dei disimpegni, ottimi gli strumenti disponibili che oltre ai rifrattori comprendevano il sestante di Canivet alloggiato nel cupolino Nord-Ovest e la macchina parallattica di Adams per lo studio dei fenomeni planetari geocentrici alloggiata nel cupolino Nord-Est in condivisione con lo strumento dei passaggi. A questi si aggiunse nel 1766 il quadrante murale di Canivet. Ancora un decennio dopo, l'astronomo francese J\u00e9r\u00f4me Lalande dell'osservatorio di Parigi scriveva sul \"Journal des savants\" parole di elogio per Brera.\nDopo qualche dissapore Boscovich e La Grange lavorarono per diversi anni condividendo la strumentazione, sebbene nel 1770 si rese necessario dividere parte dei compiti e degli strumenti per insorte incompatibilit\u00e0 fra i due. Il periodo tra il 1766 e il 1772, anno dell'allontanamento di Boscovich da Brera, fu assai proficuo e l'osservatorio produsse scienza di ottimo livello tra cui studi della posizione geografica con calcolo della latitudine e della longitudine, delle eclissi, dei transiti, e di altri problemi classici di astrometria.\nIl nuovo piano di lavoro per le osservazioni.\nL'approccio metodologico di Boscovich alla scienza fu esemplare. Poco dopo il suo insediamento scrisse una dettagliata relazione per riassumere i lavori pregressi compiuti all'osservatorio e per delineare le future prospettive, donde traspaiono palesi la completa padronanza dello stato dell'arte della ricerca astronomica nel mondo, le relative problematiche e le metodologie per affrontarle sia sul piano teorico sia su quello osservativo e sperimentale. Questo approccio discende dalla chiara comprensione ch'egli ebbe del moderno metodo scientifico ascrivibile a Galileo e Newton e contraddistinto dal rigore e dalla consapevolezza che la teoria \u00e8 volta a spiegare l'esperienza. \u00c8 curioso notare che la relazione fu in seguito girata dal governo agli astronomi milanesi come linee guida nel 1777, quand'egli non apparteneva pi\u00f9 all'organico dell'osservatorio da ormai un lustro, affinch\u00e9 ne traessero ispirazione per i loro metodi di lavoro. Questo testimonia il rispetto della sua valenza scientifica anche da parte di quello stesso governo che, in definitiva, ne aveva pianificato l'allontanamento\nGli strumenti.\nSestante mobile Canivet.\nCostruito a Parigi da Canivet nel 1765 con la supervisione di Lalande, arriv\u00f2 a Brera nel 1766. \u00c8 un settore di 60\u00ba d'ampiezza e 195\u00a0cm di raggio costruito in ferro ma con il lembo graduato in ottone, montato su colonna altazimutale. La targa reca la dicitura \"Fait par Canivet, Ing\u00e9nieur en instrumens des Math\u00e9matiques de Messieurs de l'Acad\u00e9mie Royale des Sciences \u00e0 La Sph\u00e8re \u00e0 Paris, 1765\". Fissati al settore operano due cannocchiali tra loro ortogonali, di cui uno parallelo al raggio passante per il punto di 0 e adatto a osservare gli astri molto alti sull'orizzonte, l'altro dedicato agli astri pi\u00f9 bassi. Nel 1824 furono entrambi sostituiti con cannocchiali di Fraunhofer. I micrometri a filo mobile applicati a ciascun cannocchiale consentono la lettura dei minuti d'arco e dei centesimi di minuto.\nDopo aver orientato l'intero settore affinch\u00e9 uno dei due cannocchiali punti l'astro oggetto dell'indagine si esegue la misura di altezza leggendo l'angolo indicato da un filo a piombo, che dal vertice superiore dello strumento discende e scorre vicinissimo alle suddivisioni del lembo. Per scongiurare i tremori del filo innescati da eventuali movimenti dell'aria esso \u00e8 contenuto in una lunga scatola, alla cui estremit\u00e0 inferiore v'\u00e8 una finestrella ove si affaccia il microscopio per la precisa lettura della fine scala graduata sul lembo; un sistema d'illuminazione consente l'uso notturno. Le oscillazioni del filo sono smorzate in una vaschetta d'acqua in cui \u00e8 immerso il peso installato all'estremit\u00e0.\nI settori di Canivet avevano fama di essere meno precisi ma pi\u00f9 economici rispetto ai concorrenti inglesi dell'epoca. Appena giunto all'osservatorio Boscovich e La Grange ne verificarono la qualit\u00e0 con metodi ideati dallo stesso Boscovich e la trovarono buona.\nLo stato attuale di conservazione \u00e8 discreto. Mancano per\u00f2 i cannocchiali e alcune parti meccaniche; la graduazione fine del lembo \u00e8 ormai illeggibile.\nQuadrante murale Canivet.\nCostruito a Parigi da Canivet. Appartiene alla schiera degli strumenti di precisione acquistati dall'osservatorio nei primi anni dopo la nascita. L'intelaiatura \u00e8 un settore circolare di 195\u00a0cm di raggio, in ferro, ampio poco pi\u00f9 di 90\u00ba e con il lembo di ottone su cui \u00e8 incisa la scala graduata. Le suddivisioni principali sono in gradi, le secondarie vanno di 5 in 5 primi. Il nonio ventesimale che scorre lungo il lembo permette di discernere i 15 secondi d'arco. Una precisione ancora migliore si ottiene leggendo il nonio a tamburo inciso sulla manopola del micrometro che permette di apprezzare il secondo d'arco. I fili dei micrometri sono illuminati da una candela la cui luce \u00e8 riflessa all'interno del tubo con un sistema di specchi, in seguito migliorato da Boscovich con l'aggiunta di uno specchio mobile regolabile.\nLa struttura si fissa alla parete in due punti che reggono i due sostegni con le meccaniche di regolazione in verticale e in orizzontale, per la perfetta messa in stazione. Un sistema di contrappesi e carrucole completa l'apparato dei fini movimenti di taratura. Un secondo contrappeso compensa la flessione del tubo del cannocchiale.\nNel 1773 furono ultimate le verifiche strumentali, in particolare quella di planarit\u00e0 e quella di regolarit\u00e0 della scala graduata, che diedero risultati solo discreti. Fu tuttavia possibile determinare l'errore sistematico, pari ad alcuni secondi d'arco, e correggere cos\u00ec i valori delle letture. Fu quindi installato dapprima nella sala dei quadranti, verso Sud, e dappoi spostato a Nord per far posto nel 1791 al neoacquistato quadrante di Ramsden.\nLo strumento si presenta oggi mal conservato: restano solo l'intelaiatura in ferro del quadrante e il tubo del cannocchiale.\nSettore equatoriale Sisson.\nCostruito a Londra da Jeremiah Sisson nel 1774 con la supervisione di Nevil Maskelyne, astronomo reale dell'osservatorio di Greenwich, arriv\u00f2 a Brera nel 1775. L'anno prima padre La Grange s'era interessato presso Maskelyne per l'eventuale acquisto di strumenti inglesi per la specola milanese. Egli era attratto in particolare dai quadranti murali e dai settori equatoriali. Maskelyne sugger\u00ec il nome di Sisson e si offr\u00ec per seguire di persona i lavori di costruzione, convincendo La Grange a tralasciare la ditta di Bird cui all'inizio aveva pensato di rivolgersi. I prezzi dei Sisson superavano di molto quelli dei Bird e La Grange dovette rinunciare all'acquisto di uno dei due strumenti; scelse cos\u00ec il solo settore equatoriale e vers\u00f2 un anticipo di 90 sterline, pari a circa la met\u00e0 del costo complessivo, e inform\u00f2 il governatore Firmian citandogli quanto saputo da Maskelyne riguardo alla bont\u00e0 e la disponibilit\u00e0 del costruttore Sisson che vantava il pregio \"d'\u00eatre beaucoup plus dispos\u00e9 \u00e0 ecouter conseil et \u00e0 se laisser guider par un astronome\". Il settore fu quindi installato nella torre Nord-Est della specola.\nLo strumento reca incisa la scritta \"Sisson London 1774\". Il cannocchiale \u00e8 montato all'inglese, su montatura equatoriale a due appoggi con regolazioni micrometriche per la messa in stazione. L'asse di ascensione retta si compone di tre parti, come in uso a quell'epoca: alla parte centrale a parallelepipedo sono unite le due estremit\u00e0 coniche. La sezione centrale monta il cerchio graduato di declinazione di 63\u00a0cm di diametro il cui lembo \u00e8 suddiviso in intervalli di 20 primi d'arco, numerato da 0\u00ba a 180\u00ba su ambo le semicirconferenze. Il cerchio di ascensione retta \u00e8 simile al primo ma collocato all'estremit\u00e0 inferiore dell'asse orario, il suo lembo \u00e8 diviso in intervalli di un minuto e il nonio permette di discernere i 5 secondi. Sono questi i cerchi per le letture approssimate. Le letture fini si eseguono sul grande settore di cerchio ampio 21\u00ba e di raggio 152\u00a0cm, che d\u00e0 il nome allo strumento, sul cui lembo suddiviso in intervalli di 10 primi d'arco scorre il nonio che consente di discernere il primo d'arco; la manopola della vite per i movimenti micrometrici \u00e8 un nonio a tamburo che permette di raggiungere il secondo d'arco. In seguito Francesco Carlini fece apporre a lato del lembo una nuova scala graduata in argento finemente incisa con suddivisioni ampie due primi, il cui nonio permette di discernere i 4 secondi d'arco. Come di consueto un sistema di contrappesi annulla le flessioni del tubo. L'insieme \u00e8 tuttavia poco stabile e il tocco delle manopole di regolazione micrometrica induce tremolii assai fastidiosi, di cui ebbero a lamentarsi sia Kreil sia Schiaparelli che scrisse \"allorch\u00e9 si vuole usare la vite micrometrica trema tutta la macchina e si perde la fiducia nelle fatte osservazioni\".\nIl cannocchiale ha 10\u00a0cm di apertura e 153\u00a0cm di focale e dispone di due oculari, di un cercatore e di un micrometro filare a quattro fili e lamelle mobili, in seguito sostituito con altro a cinque fili. Nel 1885 Carlini fece sostituire la lente obiettiva con una lavorata da Georg Simon Pl\u00f6ssl e pagata 440 fiorini.\nQuesto settore equatoriale ebbe vita lunga e feconda per osservazioni di ogni tipo: planetarie, delle comete, delle occultazioni, delle macchie solari al fine di misurare la velocit\u00e0 di rotazione del Sole. Kreil e Stambucchi vi eseguirono una lunga serie di accurate misure delle librazioni lunari tra il 1831 e il 1834. Anche il pianeta Urano fu osservato con interesse, in particolare da Barnaba Oriani, che ne stabil\u00ec l'orbita, subito dopo la scoperta del 1781 fatta da William Herschel. Per un secolo fu in effetti l'unico strumento equatoriale disponibile a Brera. Venne usato anche da Schiaparelli per seguire la cometa del 1862 (la 1862 II) e fu con esso che il 29 aprile del 1861 egli scopr\u00ec l'asteroide 69 Hesperia, osservato gi\u00e0 il giorno 26 ma non riconosciuto come tale.\nCon il tempo, alcune parti dello strumento sono andate disperse; fra queste i contrappesi, la lente obiettiva e gli accessori pi\u00f9 importanti quali il telescopio cercatore, gli oculari, i micrometri, la lente del nonio.\nLo strumento \u00e8 conservato presso il Museo nazionale della scienza e della tecnologia Leonardo da Vinci di Milano dove \u00e8 esposto nella sezione Astronomia e Spazio.\nStrumento dei passaggi Megele.\nCostruito a Milano nel 1775 da Giuseppe Megele e modificato da Grindel nella prima met\u00e0 dell'Ottocento, arriv\u00f2 a Brera nel 1776 in sostituzione del vecchio strumento dei passaggi di Canivet.\n\u00c8 composto da un cannocchiale, il cui obiettivo acromatico di 88\u00a0mm di apertura e 180\u00a0cm di focale fu costruito da Dollond, montato su un asse orizzontale di ottone chiamato asse di altezza e ad esso perpendicolare. Questo \u00e8 costituito da una parte cubica centrale che reca la scritta \"Giuseppe Megele fecit in Milano 1775\" da cui dipartono due semiassi leggermente troncoconici per minimizzare le flessioni, con estremit\u00e0 cilindriche e costruite in una lega pi\u00f9 resistente a base, forse, di stagno e ottone le quali s'innestano nei sostegni dei pilastri portanti. All'asse di altezza \u00e8 fissato un cerchio graduato suddiviso in intervalli di 10 primi d'arco e numerato di 10\u00ba in 10\u00ba, che scorre a lato di un nonio a 0 centrale con 60 divisioni simmetriche. \u00c8 questo il cerchio su cui si leggono i valori delle altezze. In origine al suo posto vi era un semicerchio di minor diametro, poi sostituito nel 1793 da un altro semicerchio pi\u00f9 grande. Un sistema di contrappesi e carrucole alleggerisce i carichi sui cuscinetti a dolce frizione che sorreggono l'asse e alleviano le flessioni del tubo.\nSubito dopo l'installazione si procedette alla misura dell'errore azimutale tramite una mira circolare nera collocata su una casa di campagna presso Niguarda, che vista da Brera sottendeva un angolo di 12 secondi d'arco. Fu impiegato per i lavori di ricerca fino al 1812, anno di arrivo del nuovo strumento di Reichenbach, e in seguito per la didattica. Nel 1835 fu ruotato e disposto a muoversi nel piano del primo verticale, cio\u00e8 nel piano che passa per i poli dell'orizzonte e per i punti cardinali Est e Ovest.\nQuadrante mobile.\n\u00c8 un quadrante mobile con struttura in ferro, di raggio 66\u00a0cm e ampio 90\u00ba, montato su treppiede a colonna a circa 137\u00a0cm di altezza dal pavimento. Opera come il sestante mobile.\nScarse notizie riguardo a questo strumento sono oggi disponibili. Lo stato di conservazione \u00e8 parziale: mancano la scala graduata, il cannocchiale, i sistemi di puntamento.\nMacchina parallattica M\u00e9gni\u00e9.\nIn origine era appartenuta all'osservatorio veronese di Antonio Cagnoli. Arriv\u00f2 a Brera nel 1798 per decisione di Napoleone dopo che l'osservatorio del Cagnoli era rimasto danneggiato dalle azioni di guerra compiute nel 1796 dall'esercito francese, e la sua strumentazione ripartita tra la scuola del Genio e gli osservatori di Brera e di Bologna. Il restauro fu eseguito dal meccanico Megele. Anche Cagnoli segu\u00ec la sorte del suo strumento e si trasfer\u00ec a Brera nel 1797.\n\u00c8 interamente in ottone. Il cerchio di ascensione retta reca la scritta \"Equatorial de M\u00e9gni\u00e9 1784\", ha diametro di 41\u00a0cm ed \u00e8 diviso in gradi. La scala \u00e8 numerata di 10\u00ba in 10\u00ba, una seconda scala \u00e8 numerata in ore. Il nonio permette di discernere i 5 primi d'arco ed \u00e8 fissato a un'alidada. L'asse orario pu\u00f2 regolarsi a vite per latitudini comprese dai 30\u00ba ai 58\u00ba; l'angolo si legge sulla scala graduata di un settore suddivisa in intervalli di 30 primi e numerata di 5\u00ba in 5\u00ba, il nonio permette di discernere i 10 primi. Il cerchio di declinazione \u00e8 all'estremit\u00e0 dell'omonimo asse, uguale in dimensioni al cerchio di ascensione retta e suddiviso in gradi. La scala \u00e8 divisa in quattro quadranti numerati ciascuno da 0\u00ba a 90\u00ba. Il nonio permette di leggere i 15 primi. Fissato all'asse di declinazione da banda opposta al cerchio \u00e8 il tubo del cannocchiale. Questa montatura equatoriale consente di rivolgere lo strumento verso qualsiasi zona del cielo e pu\u00f2 considerarsi simile alle moderne montature tedesche e inglesi. L'obiettivo del cannocchiale \u00e8 un tripletto acromatico di 84\u00a0mm di apertura e 120\u00a0cm di focale.\nFu collocata nella torre Sud-Est dell'osservatorio in luogo della vecchia macchina parallattica di Adams.\nQuadrante portatile Megele.\nCostruito a Milano da Giuseppe Megele nel 1784, fu usato dal 1788 al 1794 soprattutto nella campagna geodetica per la Carta della Lombardia dagli astronomi Angelo De Cesaris, Francesco Reggio e Barnaba Oriani. \u00c8 precursore del teodolite.\nLa struttura \u00e8 la tipica di quegli anni: armatura in ferro e lembo in ottone con incisa la scala graduata di 49\u00a0cm di raggio. Essa si estende da -11\u00ba a +94\u00ba, \u00e8 divisa in intervalli di 20 primi d'arco e numerata ogni 5\u00ba. Sul braccio mobile sono montati il cannocchiale e il nonio che permette di discernere il primo d'arco. Sul nonio v'\u00e8 la scritta \"Giuseppe Megele in Milano 1784\". Sul lato orizzontale \u00e8 installata una livella a bolla orientabile, per agevolare la messa in stazione dello strumento sul campo. L'armatura reca quattro fori che probabilmente sostenevano un secondo cannocchiale, fisso, di cui non v'\u00e8 notizia. Nel basso della montatura \u00e8 installato un piccolo cerchio graduato orizzontale, diviso in gradi.\nLo strumento \u00e8 altazimutalmente montato su treppiede di legno, grazie a due snodi l'asse di altezza pu\u00f2 scambiarsi con quello di azimut per disporre il quadrante tanto in verticale quanto in orizzontale o, se necessario, in altro piano. Ambo gli snodi recano viti di regolazione micrometrica che s'ingranano su cremagliere ampie 120\u00ba. Per i movimenti rapidi le viti possono disimpegnarsi.\nLo stato di conservazione \u00e8 buono. Mancano tuttavia i cannocchiali.\nAste per basi geodetiche Megele.\nFurono costruite da Megele per misurare la base geodetica della Carta topografica del Milanese e del Mantovano nel 1788. Sono tre aste di ferro con sezione a T, due di egual dimensione, la terza un poco pi\u00f9 stretta ma di pari lunghezza. Misurano due tese parigine di lunghezza, pari a circa 389,8 centimetri. La tratta di misura \u00e8 indicata da due linee di fede incise.\nOgni asta \u00e8 alloggiata in una sorta di scatola di legno lunga e sottile che l'accoglie per il ramo verticale della T. Gli estremi di questi contenitori protettivi hanno sagoma adatta per affiancare le aste durante la misura cosicch\u00e9 la linea di fede terminale di una venga ad appaiarsi con quella iniziale dell'altra. Il perfetto allineamento delle linee di fede si consegue con un sistema micrometrico: una ruota dentata solidale con il contenitore e in presa su una cremagliera solidale con l'asta permette i piccoli e precisi movimenti longitudinali necessari per ben affiancare le linee delle due aste; ogni asta scorre con dolcezza su tre coppie di ruote fissate al contenitore e pu\u00f2 bloccarsi con due fasce di cuoio. Asta e contenitore protettivo si ripongono a fine lavoro in una cassa di legno rinforzata da fasce metalliche.\nDinametro di Ramsden.\n\u00c8 un piccolo strumento per misurare gli ingrandimenti ottenuti da un telescopio su cui sia montato un oculare. La misura si ricava dal rapporto fra il diametro dell'obiettivo e quello della sua immagine come appare nell'oculare. Il dinametro \u00e8 esso stesso un oculare, positivo, con una scala graduata incisa su madreperla e posta nel fuoco. Si appone dietro l'oculare del telescopio per osservare l'immagine da esso fornita e determinarne le misure grazie alla scala graduata.\nI dinametri furono in seguito migliorati grazie all'impiego di lenti spezzate le cui met\u00e0 forniscono due immagini e che possono muoversi con sistemi micrometrici. La misura si ottiene cos\u00ec dal numero dei giri della manopola necessari per allineare le due semifigure."}
{"id": "746242", "revid": "767487", "url": "https://it.wikipedia.org/wiki?curid=746242", "title": "Colonia (gruppo musicale croato)", "text": "Colonia \u00e8 il pi\u00f9 popolare gruppo dance croato. Il gruppo \u00e8 nato nel paese di Vinkovci come frutto della collaborazione tra Boris e Tomislav, conduttori radiofonici e registi, e Ira, la quale cantava per loro nelle pubblicit\u00e0 della radio. Il nome \"Colonia\" deriva dall'antico nome romano per Vinkovci, la citt\u00e0 nella quale sono cresciuti Boris e Tomislav.\nSi sono decisi per la musica dance in quanto Boris e Tomislav hanno lavorato in molti club come DJ per cui conoscevano bene il genere.\nIl primo album hanno venduto in 36\u00a0000 copie, il secondo in 42, e il terzo ha superato le 60\u00a0000 copie."}
{"id": "746243", "revid": "77358", "url": "https://it.wikipedia.org/wiki?curid=746243", "title": "Osservatorio astronomico di brera", "text": ""}
{"id": "746247", "revid": "110157", "url": "https://it.wikipedia.org/wiki?curid=746247", "title": "Taco Bell", "text": "Taco Bell \u00e8 una catena di fast food statunitense, facente parte del gruppo Yum! Brands. La sua sede \u00e8 a Irvine, in California.\nProdotti.\nTaco Bell vende prodotti alimentari basati sulla cucina messicana, adatti all'industria del pasto veloce. La cucina di Taco Bell non \u00e8 solo orientata culinariamente verso il Messico, ma anche alla pi\u00f9 \"nazionale\" Tex-Mex con una grande scelta di tacos speziati e piccanti secondo le scelte della clientela.\nSecondo il suo sito ufficiale, vi sono attualmente pi\u00f9 di 6.500 insegne di Taco Bell nella madrepatria. Pi\u00f9 di 280 sono situati in Canada, a Guam, Aruba, in Repubblica Dominicana, nel Cile, Costa Rica, Guatemala, Porto Rico, Ecuador, Asia ed Europa."}
{"id": "746249", "revid": "963244", "url": "https://it.wikipedia.org/wiki?curid=746249", "title": "Haacht", "text": "Haacht \u00e8 un comune belga delle Fiandre, situato nel Brabante Fiammingo e facente parte dell'arrondissement di Lovanio.\n\u00c8 conosciuta soprattutto perch\u00e9 d\u00e0 il nome alla \"Brouwerij Haacht\", birrificio che produce la birra \"Primus\" ed \u00e8 la pi\u00f9 importante e pi\u00f9 antica \"Brouwerij\" del Belgio.\nLa municipalit\u00e0 comprende i centri abitati di Haacht, Kelfs, Tildonk, Wakkerzeel e Wespelaar."}
{"id": "746260", "revid": "6923", "url": "https://it.wikipedia.org/wiki?curid=746260", "title": "Opera italiana in Russia", "text": "L'opera lirica si afferm\u00f2 in Russia nel XVIII secolo grazie alle compagnie teatrali italiane che eseguivano opere in lingua italiana. Per un lungo periodo nei teatri d'opera della Russia si esegu\u00ec dunque soprattutto opera italiana.\nStoria.\nNata in Italia verso la fine del XVI secolo, l'opera si diffuse in tutta Europa e raggiunse la Russia nel 1731, quando Augusto II il Forte, re di Polonia ed elettore di Sassonia \"invi\u00f2\" la sua compagnia teatrale italiana, che operava a Dresda (sede dell'elettorato), al servizio dell'imperatrice russa Anna per la celebrazione della sua incoronazione a Mosca.\nLa prima opera messa in scena in Russia fu il \"Calandro\" di Giovanni Alberto Ristori (1692-1753), data a Mosca nel 1731) sotto la direzione del compositore stesso e del padre Tommaso Ristori e con l'impiego di tredici attori e nuovi cantanti (tra i quali Ludovica Seyfried, Margherita Ermini e Rosalia Fantasia).\nDa questo momento in poi tutte le compagnie operistiche italiani furono ben accolto in Russia dall'imperatrice e dalla sua corte. Nel 1735 una grande compagnia italiana guidata dal compositore napoletano Francesco Araja fu invitata per la prima volta a lavorare a San Pietroburgo. La prima opera che presentarono fu \"La forza dell'amore e dell'odio\" di Araja sui versi di Francesco Prata e fu data l'8 febbraio (29 gennaio secondo il calendario giuliano) e nel 1736 come \"Sila lyubvi i nenavisti\". Le due successive produzioni di Araja furono le opere serie \"Il finto Nino overo La Semiramide riconosciuta\", su libretto di Francesco Silvani e rappresentata il 9 febbraio 1737 (28 gennaio) a San Pietroburgo, e l'\"Artaserse\" di Pietro Metastasio, messa in scena il 9 febbraio (28 gennaio) 1738 nella medesima citt\u00e0. Araja trascorse circa 25 anni in Russia e scrisse scirca 14 opere la corte russa.\nNel 1742 in relazione alle celebrazioni per l'incoronazione ad imperatrice di Elizaveta Petrovna, fu rappresentato a Mosca il \"Tito Vespasiano\" (\"La clemenza di Tito\") di Johann Adolf Hasse (1699-1783). Un nuovo teatro fu costruito per questo evento. Nel 1743 al Palazzo d'Inverno di San Pietroburgo, invece della piccola sala delle \"Comedie et opere\", fu costruito un nuovo Teatro dell'Opera (progettato dall'architetto italiano Bartolomeo Rastrelli) e il quale poteva tenere circa un centinaio di persone.\nIl 7 maggio (26 aprile) 1744 fu dato il \"Seleuco\" di Araja, un'opera seria del librettista Giuseppe Bonecchi, che fu data il 7 maggio (26 aprile) 1744 a Mosca come parte delle doppie celebrazioni per l'anniversario dell'incoronazione dell'imperatrice Elisabetta e per la conclusione del trattato di pace con la Svezia.\nLa rappresentazione del \"Bellerofonte\" di Araja, sempre basato sul testo di Bonecchi, (9 dicembre (28 novembre) 1750 a San Pietroburgo) fu degna di nota per la partecipazione del cantante russo Mark Poltoratsk, che cant\u00f2 nella parte di \"Atamante\"."}
{"id": "746261", "revid": "17654", "url": "https://it.wikipedia.org/wiki?curid=746261", "title": "L'opera italiana in Russia", "text": ""}
{"id": "746265", "revid": "287204", "url": "https://it.wikipedia.org/wiki?curid=746265", "title": "Marcelo Alvarez", "text": ""}
{"id": "746279", "revid": "1788047", "url": "https://it.wikipedia.org/wiki?curid=746279", "title": "H\u00e9lder Pessoa C\u00e2mara", "text": "Biografia.\nH\u00e9lder C\u00e2mara \u00e8 nato in una famiglia di classe media per l'epoca a Fortaleza , Brasile, il 7 febbraio 1909, undicesimo di tredici figli, \"\"... no domingo de Carnaval ...\" (nella domenica di Carnevale)\". Il padre, Jo\u00e3o Eduardo Torres C\u00e2mara Filho, libraio, decise di battezzarlo con questo nome scoprendo che si trattava di un piccolo porto nel Nord dei Paesi Bassi, Den Helder, appunto. La madre, Adelaide Pessoa C\u00e2mara, era insegnante di scuola elementare.\nIl piccolo H\u00e9lder perse cinque fratelli in tenera et\u00e0 a causa di un'epidemia di difterite.\nOrdinato sacerdote il 15 agosto 1931 a Rio de Janeiro,nel 1932 ader\u00ec all'Azione Integralista Brasiliana, un movimento politico che, nonostante il suo pensiero vicino a quello sociale-cristiano, nelle manifestazioni esterne riprendeva simboli ed emblemi del fascismo italiano. P. H\u00e9lder si immerse in questa militanza integralista, che gli sar\u00e0 pi\u00f9 tardi aspramente rimproverata dagli avversari. Viene nominato vescovo ausiliare il 3 marzo 1952 ricevendo l'ordinazione episcopale il 20 aprile 1952 dal cardinale Jaime de Barros C\u00e2mara, coconsacranti l'arcivescovo Rosalvo Costa R\u00eago e il vescovo Jorge Marcos de Oliveira. Qui fonda la \"Banca della Provvidenza di San Sebastiano\", che assisteva i poveri e gli emarginati. Sempre a Rio, organizz\u00f2 il 36\u00ba Congresso Eucaristico Internazionale e la Conferenza Nazionale dei Vescovi Brasiliani (CNBB), della quale fu attivissimo segretario. Partecip\u00f2 al Concilio Vaticano II offrendo notevoli contributi di devozione disiteressata, assieme ad altri vescovi provenienti dai Paesi del Sud del mondo. Fu anche fra i fautori di quella che sarebbe stata chiamata \"opzione preferenziale per i poveri\", firmando, fra gli altri, il Patto delle catacombe.\nIl 12 marzo 1964 viene nominato da Paolo VI arcivescovo di Olinda e Recife.\nSpinto dai suoi superiori ha lavorato per risolvere la miseria nelle favelas e per questo fu anche nominato \"il vescovo delle favelas\". Si \u00e8 occupato sia dell'incontro delle grandi religioni in pace sia della campagna \"Un 2000 senza miseria\".\nA causa del suo impegno sociale e della denuncia delle torture della polizia, viene minacciato e osteggiato durante la dittatura militare brasiliana. \u00c8 stato uno dei maggiori precursori della teologia della liberazione latinoamericana e uno degli esponenti che ha maggiormente integrato dimensione politica e dimensione spirituale della fede cristiana.\nHa lasciato la diocesi il 2 aprile 1985, per raggiunti limiti di et\u00e0 (secondo le disposizioni del Diritto canonico), vivendo sempre nell'appartamento popolare in cui si era trasferito all'inizio del suo ministero episcopale, a Recife, fino alla morte, avvenuta il 27 agosto 1999.\nOrdinazioni episcopali.\n\u00c8 stato consacrante dei seguenti vescovi:\n\u00c8 stato co-consacrante dei seguenti vescovi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "746280", "revid": "37056", "url": "https://it.wikipedia.org/wiki?curid=746280", "title": "Homo selvadego", "text": ""}
{"id": "746281", "revid": "339392", "url": "https://it.wikipedia.org/wiki?curid=746281", "title": "Al-Aaiun", "text": ""}
{"id": "746282", "revid": "439868", "url": "https://it.wikipedia.org/wiki?curid=746282", "title": "Amada", "text": "Amada \u00e8 una localit\u00e0 situata nella parte meridionale dell'Egitto, appartenente all'antica Nubia il cui nome egizio era \"Neter-hwt-Ra-Harakhte\" ossia \"La casa divina di Ra-Harakhti\".\nSituata nei pressi di El-Dirr, sulla riva sinistra del fiume Nilo.\nAd Amada si trova un tempio risalente alla XVIII dinastia dedicato ad Amon-Ra e Ra-Harakhti e costruito da Tutmosis III e decorato da Amenofi II, con sala ipostila a 12 pilastri successivamente aggiunta da Tutmosis IV.\nVi \u00e8 anche una stele risalente all'anno 3 del sovrano Thutmose III in ottimo stato di conservazione.\nUn'iscrizione cita il sovrano Merenptah e le sue vittorie.\nRicostruzione.\nAnche il tempio di Amada, cos\u00ec come quello di Derr, \u00e8 stato spostato tra il 1964 e il 1975 per proteggerlo dall'innalzamento delle acque del lago Nasser provocato dalla costruzione della diga di Assuan. Il tempio \u00e8 stato spostato di circa 3.000 metri e di circa 70 metri pi\u00f9 in alto. Per i celebri rilievi e le raffigurazioni che conteneva, estremamente fragili, \u00e8 stato trasferito in blocco su rotaia, senza essere sezionato."}
{"id": "746283", "revid": "466539", "url": "https://it.wikipedia.org/wiki?curid=746283", "title": "Sergio Gonella", "text": "Carriera.\nEsord\u00ec in Serie A nel 1964, guadagnandosi all'inizio della carriera la fama di arbitro severissimo ed imparziale, dopo aver concesso 7 rigori nelle prime 7 partite del campionato 1965-1966, di cui due, realizzati, durante la partita Napoli-Cagliari e due in Bologna-Atalanta. Cominci\u00f2 a dirigere gare internazionali nel 1970 e nel 1972 diresse la finale di andata degli europei under 21 vinti dalla Cecoslovacchia; arbitr\u00f2 anche la finale di Supercoppa Europea del 1975, tra e . Una curiosit\u00e0: il 29 dicembre 1974, all'ultimo momento, diresse addirittura un'amichevole della propria nazionale: l'Italia, infatti, doveva giocare a Genova contro la Bulgaria (per la cronaca, fin\u00ec 0-0), e Gonella fu convocato d'urgenza a causa dell'improvvisa indisponibilit\u00e0 dell'arbitro designato, lo spagnolo Sanchez.\nNel 1976 diresse la finale degli europei di calcio, a Belgrado, tra Cecoslovacchia e Germania Ovest. Due anni pi\u00f9 tardi, arbitrando a Buenos Aires la finale dei mondiali di calcio tra Argentina e Paesi Bassi raggiunse il primato dello svizzero Gottfried Dienst, diventando uno dei due soli direttori di gara a centrare entrambe le prestigiose finali. Gonella dovette subito risolvere un problema sollevato dai calciatori argentini ancor prima dell'inizio della partita a causa della vistosa fasciatura al polso e alla mano destra portata dal calciatore olandese Ren\u00e9 van de Kerkhof. La fasciatura venne in parte ridotta e, dopo alcuni minuti di vivaci polemiche e dopo le proteste olandesi per l'atteggiamento argentino che sembrarono mettere in dubbio lo svolgimento della finale, la partita pot\u00e9 avere inizio regolarmente.\nLa gara fu caratterizzata dall'estremo agonismo, dal gioco frammentario e a tratti violento, dall'acceso tifo del pubblico argentino. L'arbitraggio di Gonella venne ritenuto dalla critica sportiva insufficiente e venne fortemente contestato dalla squadra olandese; in particolare l'arbitro italiano non sarebbe riuscito a controllare la situazione sul campo in particolare nei tempi supplementari dove la gara divenne caotica e molto dura, avrebbe tollerato un gioco estremamente falloso delle due squadre, avrebbe sbagliato alcune decisioni, avrebbe sorvolato su alcuni episodi di violenza da parte argentina, come la gomitata di Daniel Passarella a Johan Neeskens. L'arbitro, condizionato dall'ambiente surriscaldato dello stadio, avrebbe mantenuto un atteggiamento complessivamente favorevole agli argentini. Gonella nelle sue dichiarazioni dopo la finale e negli anni seguenti ha peraltro sempre respinto tutte le critiche.\nIn ambito nazionale, nel 1972 ricevette l'importante Premio Mauro e nel 1974 diresse la finale di Coppa Italia tra e Palermo. Anche in questa circostanza Gonella venne duramente criticato perch\u00e9 ritenuto colpevole di aver condizionato il risultato a favore dei bolognesi (in dieci per pi\u00f9 di un'ora a causa dell'espulsione di Vieri per proteste per i continui falli subiti), assegnando prima un rigore agli stessi allo scadere, e poi come ricorda il capitano del Palermo Sandro Vanello (riferendosi al giocatore del Bologna Giacomo Bulgarelli):\nTutte queste vicende permisero altres\u00ec alla compagine rossoblu del Bologna di imporsi dopo i tempi supplementari ai rigori. Dopo i mondiali di calcio del 1978, decise di smettere di arbitrare, con il bilancio di 175 presenze in Serie A.\nCome dirigente, si distinse per essere stato vice di Giuseppe Ferrari Aggradi come designatore alla CAN A e B tra il 1978 e il 1981, designatore degli arbitri di Serie C1 e Serie C2 dal 1988 e al 1990, e soprattutto per aver ricoperto analogo incarico nel campionato di Serie A 1998-1999 (dove venne reintrodotto il sorteggio integrale degli arbitri, suddivisi in sole due fasce di merito). Dal 1998 al 2000 fu anche presidente dell'Associazione Italiana Arbitri (AIA) e componente della Commissione arbitrale UEFA tra il 1998 e il 2000.\n\u00c8 riapparso, nel luglio del 2008, in un servizio televisivo realizzato dal giornalista torinese Carlo Nesti per Rai Sport (andato anche in onda sul Tg Regionale del Piemonte), dove ha ripercorso le tappe della sua carriera, parlando anche a distanza di 30 anni, da quella finale del Mondiale molto contestata tra Argentina ed Olanda che vide il successo dei sudamericani per la prima volta del trofeo (contestata, per il \"presunto\" favore dell'arbitro astigiano, di favorire i padroni di casa alla conquista del titolo) oltre, a parlare dell'Europeo in corso in Svizzera ed Austria. Nel filmato appare anche coi nipotini, fratelli e parenti insieme a sua moglie, nella casa di campagna nel Torinese, dove si era ritirato.\nNel 2013 viene inserito, ex aequo con il collega Cesare Gussoni, nella Hall of Fame del calcio italiano nella categoria \"Arbitro italiano\".\nFino alla sua scomparsa, avvenuta il 19 giugno 2018, \u00e8 stato dirigente benemerito AIA."}
{"id": "746285", "revid": "198277", "url": "https://it.wikipedia.org/wiki?curid=746285", "title": "Juventus Football Club 1980-1981", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1980-1981.\nStagione.\nL'estate 1980 segn\u00f2 la cosiddetta \"riapertura delle frontiere\", cio\u00e8 la possibilit\u00e0 per i club italiani, dopo quattordici anni, di potere nuovamente tesserare dei calciatori stranieri \u2014 uno per squadra \u2014: la Juventus punt\u00f2 sull'irlandese Brady, designato a nuovo \"numero dieci\" bianconero. Il resto del mercato della \"Signora\" si limit\u00f2 a operazioni di secondo piano, con il prestito a Cagliari di un Virdis non integratosi nella realt\u00e0 torinese, l'acquisto del mestierante Osti e la fiducia a prodotti del vivaio quali Galderisi e Storgato.\nIn campionato la squadra pag\u00f2 un iniziale ritardo dalla complice un avvio in sordina, segnato dalle battute d'arresto contro il e nella convulsa stracittadina contro il . Cresciuti alla lunga distanza, i bianconeri si ritrovarono al primo posto sul finire dell'aprile 1981. Lo scontro diretto con i capitolini del 10 maggio, a tre giornate dal termine, si concluse con uno 0-0 (rimanendo comunque famoso per un fuorigioco fischiato al romanista Turone) che cristallizz\u00f2 le posizioni; le successive vittorie negli ultimi due turni, nell'altro scontro diretto col e infine con la , riportarono quindi lo Scudetto a Torino dopo un triennio, per la 19\u00aa volta nella storia.\nIn Coppa Italia i bianconeri, dopo avere superato la fase a gironi estiva, in primavera eliminarono l' nei quarti di finale, prima di essere estromessi in semifinale dalla Roma futura vincitrice dell'edizione. Pi\u00f9 breve il cammino in Coppa UEFA dove la Juventus ebbe il tempo di superare al primo turno i greci del , per poi arrendersi nei sedicesimi di finale ai polacchi del . Infine la partecipazione al Torneo di Capodanno, competizione \"una tantum\" atta a riempire la pausa di calendario dettata dal contemporaneo svolgimento del Mundialito, vide le seconde linee piemontesi sconfitte in finale dall'.\nMaglie e sponsor.\nIl fornitore tecnico per la stagione 1980-1981 fu Kappa."}
{"id": "746287", "revid": "198277", "url": "https://it.wikipedia.org/wiki?curid=746287", "title": "Juventus Football Club 1979-1980", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1979-1980.\nStagione.\nFu un'annata interlocutoria per la Juventus, capace di buoni piazzamenti in tutte le competizioni a cui prese parte ma, per la prima volta sotto la gestione di Giovanni Trapattoni, senza sollevare trofei. La rosa, in gran parte confermata rispetto alla stagione precedente, nell\"undici\" base vide la cessione dei maturi Benetti e Boninsegna, l'avvicendamento nel ruolo di stopper tra il trentacinquenne Morini (il quale lascer\u00e0 anticipatamente i piemontesi in marzo, per concludere la propria carriera in Nordamerica) e il giovane erede Brio, e la definitiva promozione in attacco di Virdis a fianco di Bettega; giunse infine a Torino una nutrita pattuglia di prospetti quali Prandelli, Tavola e Marocchino, questo ultimo prodotto del vivaio bianconero e presto capace di ritagliarsi un suo spazio tra i titolari.\nIn Serie A i piemontesi, dopo un avvio nelle posizioni di vertice, incapparono in una negativa flessione sul finire del girone di andata, che in questo frangente li fece scivolare financo ai margini della zona retrocessione. Nella tornata di ritorno \u2014 in un campionato sconvolto dallo scoppio in primavera dello scandalo Totonero \u2014 la Juventus seppe risalire la china e, anche grazie a un decisivo filotto di cinque vittorie nelle giornate conclusive, riusc\u00ec a chiudere la classifica al secondo posto e a strappare la qualificazione alla successiva Coppa UEFA, rimanendo tuttavia ben lontana dall'insidiare il solido primato dell', scudettata con due turni di anticipo.\nLa squadra bianconera pag\u00f2 fra le altre cose la scarsa vena di Virdis, \"a posteriori\" ancora troppo acerbo per vestire i panni del bomber di sfondamento quale fu Boninsegna, tanto che Trapattoni finir\u00e0 spesso per preferirgli le mezzepunte Fanna e Marocchino; una manchevolezza cui solo in parte seppe porre rimedio la ritrovata \"verve\" sottorete di Bettega il quale, seppur inizialmente criticato dalla stessa tifoseria per alcune prestazioni non all'altezza, alla fine fu autore di 16 gol che lo issarono per la prima e unica volta in carriera a capocannoniere della Serie A \u2014 titolo che uno juventino non conquistava dai tempi di S\u00edvori, esattamente vent'anni addietro. Positiva anche la stagione di Tardelli, il quale non fece rimpiangere Benetti in mezzo al campo grazie a una costante crescita sul piano personale.\nNelle coppe i torinesi videro concludersi in semifinale i loro cammini, in aprile, nello spazio di appena una settimana. In Coppa delle Coppe, dopo aver eliminato in sequenza i magiari del , i bulgari del di Stara Zagora e gli jugoslavi del , il 24 aprile la Juventus cadde contro gli inglesi dell', a pochi minuti dal triplice fischio della gara di ritorno al Comunale, estromessi dalla finale da un gol di Vaessen che vanific\u00f2 il positivo 1-1 strappato due settimane prima a Highbury. In Coppa Italia la squadra, qualificata direttamente alla fase finale in quanto detentrice del trofeo, dopo aver superato nei quarti l'Inter dovette cedere il passo ai concittadini del , vittoriosi in un doppio derby risoltosi il 30 aprile solo ai rigori.\nFu questa, in generale, l'ultima stagione in cui i bianconeri si affidarono a un organico composto interamente da italiani, data l'imminente riapertura delle frontiere da parte del calcio italiano prevista per l'estate del 1980.\nMaglie e sponsor.\nIl fornitore tecnico per la stagione 1979-1980 fu Kappa."}
{"id": "746289", "revid": "15756", "url": "https://it.wikipedia.org/wiki?curid=746289", "title": "Milton Obote", "text": " \u00c8 stato Primo ministro dell'Uganda dal 1962 al 1966 e Presidente dal 1966 al 1971 e dal 1980 al 1985. Socialista, fu rovesciato da Idi Amin nel 1971, ma riprese il potere nel 1980 un anno dopo il rovesciamento di Amin nel 1979. Il suo secondo periodo di governo, in cui aveva poteri dittatoriali, \u00e8 stato segnato dalla repressione e dalla morte di molti civili a seguito di una guerra civile in Uganda.\nGiovent\u00f9 e formazione.\nNacque nel 1925 ad Akokoro (distretto di Apac) nella parte settentrionale dell'Uganda, terzo dei nove figli di Stanley Opeto Anyanga, agricoltore in seguito divenuto capotrib\u00f9 dell'etnia dei Lango e della sua seconda moglie, Priscilla Acen Eyer.\nLa formazione di Obote ebbe luogo in scuole appartenenti alla Chiesa d'Uganda (anglicana), inizi\u00f2 a frequentare la scuola elementare per ragazzi a Ibuje (dal 1936) per poi passare ad una scuola elementare di Boroboro e da l\u00ec alla scuola superiore di Gulu e infine al Busoga College Mwiri. In ciascuno dei suoi passaggi scolastici si contraddistinse per tenacia e volont\u00e0 di primeggiare nella classe.\nDa Mwiri accedette al Makerere College a Kampala dove il suo desiderio di studiare giurisprudenza non pot\u00e9 essere esaudito per mancanza del corso di studi, frequent\u00f2 quindi un corso di studi generali, inglese, geografia e cultura generale, rimase a Kampala dal 1948 al 1949, anno in cui abbandon\u00f2 gli studi in seguito ad un fraintendimento sull'accesso ad una borsa di studio per poter studiare in Inghilterra per la quale l'amministrazione coloniale improvvisamente ritir\u00f2 i fondi dapprima stanziati. Questo episodio fece insorgere un sentimento di astio nei confronti delle autorit\u00e0 coloniali.\nSi rec\u00f2 per un breve periodo in Kenya, tornato in Uganda fu assunto da una societ\u00e0 di costruzioni e nel 1952 si un\u00ec al neocostituito partito del Congresso Nazionale dell'Uganda (UNC), venendo eletto al consiglio legislativo coloniale nel 1957. Durante un secondo soggiorno in Kenya partecip\u00f2 attivamente alle attivit\u00e0 del partito keniota Unione Africana.\nNel 1959, l'UNC si divise in due fazioni, con una fazione sotto la guida di Obote che si un\u00ec con l'Unione Popolare dell'Uganda per formare il Congresso del Popolo dell'Uganda.\nL'attivit\u00e0 politica.\nLa pressione indipendentista in Uganda era molto inferiore a quella di altri stati come il Kenya o il Tanganica: in Uganda vi erano pochi coloni bianchi e il governo coloniale aveva un atteggiamento relativamente benevolo nei confronti della popolazione indigena. I problemi principali del paese erano da un lato la volont\u00e0 del regno di Buganda di mantenere i privilegi accordati dall'amministrazione coloniale, dall'altro la divisione fra cattolici e protestanti (appartenenti alla Chiesa Anglicana d'Uganda). Nel tempo dalla miriade di piccoli partiti, attraverso fusioni e unioni ne emersero due, il Partito Democratico, nel quale si riconoscevano i cattolici, e il Congresso del Popolo dell'Uganda (UPC, protestante) del quale Obote divenne capo.\nNonostante gli sforzi dei due partiti per superare la divisione religiosa dell'elettorato nelle elezioni del 1961 l'astensione dell'etnia protestante dei Ganda determin\u00f2 la vittoria del Partito Democratico, primo ministro divenne quindi Benedicto Kiwanuka.\nNelle successive elezioni dell'aprile 1962 Obote stabil\u00ec un'alleanza con il partito monarchico Kabaka Yekka, la coalizione vinse le elezioni e Obote divenne primo ministro, al momento dell'indipendenza (9 ottobre 1962) la carica venne confermata, lo stesso avvenne un anno dopo quando venne dichiarata la repubblica, presidente divenne il \"kabaka\" (re) del Buganda, Frederick Mutesa.\nPrimo ministro.\nCon Obote primo ministro, nel gennaio 1964 si verific\u00f2 un ammutinamento presso la caserma di Jinja, la seconda citt\u00e0 dell'Uganda e sede del 1\u00ba battaglione dell'esercito ugandese. Ci furono ammutinamenti simili in altri due stati dell'Africa orientale; tutti e tre i Paesi hanno richiesto l'appoggio delle truppe dell'esercito britannico. Prima che arrivassero, tuttavia, Obote invi\u00f2 il ministro della difesa Felix Onama a negoziare con gli ammutinati. Onama fu tenuto in ostaggio e accett\u00f2 molte richieste, inclusi significativi aumenti salariali per l'esercito e la rapida promozione di molti ufficiali, compreso il futuro presidente Idi Amin. Nel 1965, i kenioti erano stati esclusi da posizioni di leadership all'interno del governo, e ci\u00f2 fu seguito dalla rimozione in massa dei keniani dall'Uganda nel 1969, sotto la guida di Obote.\nNel tempo molti parlamentari del Kabaka Yekka e del Partito Democratico si unirono all'UPC e nel 1964 l'alleanza perse il suo scopo. Obote tenne occultato al suo governo l'aiuto che stava offrendo ai ribelli Simba nella loro ribellione contro il presidente della Repubblica Democratica del Congo, Moise Tshombe. Le forniture di armi, della cui consegna era incaricato Amin, erano pagate in oro ed avorio, in questo stesso periodo un ammontare pari a 24.000 sterline venne depositato sui conti personali di Idi Amin. Nel 1966, in un momento in cui Obote non si trovava a Kampala, il parlamentare Daudi Ocheng accus\u00f2 Obote di appropriazione di denaro e invoc\u00f2 un'inchiesta nei confronti di Idi Amin, di Obote e di altri due ministri accusati di essere complici in questo traffico. Al suo ritorno nella capitale Obote incarcer\u00f2 5 ministri accusandoli di complotto e nomin\u00f2 un giudice della corte d'appello, Sir Clement Nageon De Lestang, alla guida di un'inchiesta i cui risultati non vennero per\u00f2 mai pubblicati.\nObote introdusse, forzando il parlamento ad accettarla senza nemmeno averla letta, una nuova carta costituzionale e si nomin\u00f2 presidente con pieno potere esecutivo. Nomin\u00f2 inoltre Amin a capo dell'esercito. Il kabaka Mutesa rifiut\u00f2 quest'abuso di potere e il 20 maggio il parlamento del Buganda intim\u00f2 al governo dell'Uganda di lasciare il paese entro 10 giorni. Obote impose lo stato di emergenza e il 24 maggio ordin\u00f2 ad Amin di indagare sulla presunta presenza di un deposito di armi nel palazzo reale del kabaka. Le truppe assaltarono il palazzo e nella sanguinosa battaglia persero la vita numerosi Ganda, il kabaka fugg\u00ec dal palazzo, si rifugi\u00f2 nel Regno Unito e nel resto del paese la ribellione Ganda venne repressa con violenza. Nel 1967 Obote abol\u00ec tutti i regni pre-coloniali nella parte meridionale ed occidentale del paese. Questa soluzione armata di una questione politica fu il precedente che sanc\u00ec la dipendenza del governo di Obote (ma anche dei governi successivi) dall'esercito.\nPrima presidenza.\nNel 1969 ci fu un attentato alla vita di Obote. All'indomani del tentativo, tutti i partiti politici dell'opposizione vennero banditi, lasciando Obote come un governante effettivamente assoluto. Per la maggior parte del tempo era in vigore lo stato di emergenza e molti oppositori politici vennero incarcerati senza processo a vita. Il regime di Obote ha terrorizzato, molestato e torturato le persone. La sua polizia segreta, l'Unit\u00e0 di servizio generale, guidata dal cugino di Obote, si rese responsabile di molte crudelt\u00e0.\nNel 1969-1970 Obote pubblic\u00f2 una serie di opuscoli che avrebbero dovuto delineare la sua politica ed economica. La Carta dell'Uomo Comune era un riassunto del suo approccio al socialismo, che divenne noto come \"lo spostamento a sinistra\". Il governo rilev\u00f2 una quota del 60% delle principali societ\u00e0 private e banche del paese dell'epoca. Durante il regime di Obote, emerse una corruzione flagrante e diffusa in nome della sua versione di \"socialismo\". La carenza di cibo fece lievitare i prezzi. Anche la persecuzione di Obote nei confronti dei commercianti indiani contribu\u00ec a questo aumento dei prezzi.\nIl colpo di Stato di Idi Amin e il ritorno.\nIl 25 gennaio 1971, mentre Obote si trovava ad una conferenza del Commonwealth a Singapore, Idi Amin guid\u00f2 un colpo di Stato. L'apparente motivo della rivolta fu il tentativo di Obote di ridurre le spese militari. Inizialmente Amin fu visto positivamente, sia in patria che all'estero, e fece liberare i prigionieri politici fatti arrestare da Obote. \nDurante il regime di Idi Amin, Obote si rifugi\u00f2 in Tanzania, il cui presidente Julius Nyerere condivideva la sua visione socialista. L'opportunit\u00e0 per il ritorno si present\u00f2 verso la fine del 1978, quando Amin invi\u00f2 delle truppe ad invadere una striscia di territorio della Tanzania situata sulle rive del fiume Kagera (e chiamata Kagera Salient) come ritorsione a delle presunte provocazioni da parte dell'esercito di quel Paese, all'epoca Amin stava perdendo il controllo dell'esercito, dilaniato da lotte intestine originate da rivalit\u00e0 tribali. Le truppe tanzaniane, insieme ad un piccolo contingente di esuli ugandesi fedeli ad Obote, contrattaccarono e senza incontrare resistenza degna di nota furono in grado di giungere fino a Kampala (10 aprile 1979). Presidente del Paese divenne dapprima Yusuf Kironde Lule (fino al giugno 1979) e poi Godfrey Binaisa (fino al maggio 1980), entrambi del Fronte Nazionale di Liberazione dell'Uganda, che includeva anche un'unit\u00e0 guidata da Obote.\nLa candidatura di Obote alle elezioni del 1980 fu fortemente promossa da Paulo Muwanga, di fatto lo spodestamento (e arresto) di Binaisa fu una sorta di colpo di Stato. Le elezioni del 1980, i cui risultati furono ampiamente contestati dalle opposizioni (tra cui l'Esercito di Resistenza Nazionale guidato dall'attuale presidente Yoweri Museveni, che intraprese azioni di guerriglia), riportarono al potere il Congresso del Popolo e Milton Obote.\nSeconda presidenza.\nNel corso della seconda presidenza Obote manc\u00f2 nuovamente di riprendere il controllo sull'esercito, profondamente diviso da tensioni etniche e tribali. Le truppe Acholi e Langi che furono fortemente svantaggiate nell'era di Amin si vendicarono con violenza nel distretto del West Nile, da cui provenivano Amin e i suoi seguaci pi\u00f9 fedeli. Nel 1983 il numero di esuli in Zaire e Sudan provenienti dal distretto del West Nile era pari a circa 100.000 persone, l'anno successivo pochi di questi rientrarono in Uganda sotto la tutela dell'Alto Commissariato delle Nazioni Unite per i Rifugiati.\nNel 1983, il governo di Obote lanci\u00f2 l'Operazione Bonanza, una spedizione militare che cost\u00f2 decine di migliaia di vite e sfoll\u00f2 una parte significativa della popolazione. Il peso maggiore della colpa di questo massacro venne attribuito al popolo dell'Uganda settentrionale per aver sostenuto l'azione del Primo Ministro che aument\u00f2 le tensioni regionali esistenti nel Paese. Si stima che tra le 100.000 e le 500.000 persone morirono a causa dei combattimenti tra l'Esercito Nazionale di Liberazione dell'Uganda (UNLA) di Obote e i movimenti di guerriglia.\nIl 27 luglio 1985 Obote fu nuovamente deposto, in seguito alle forti divisioni nelle forze armate e il suo tentativo estremo di riottenere il controllo sull'esercito, in cui nomin\u00f2 comandante in capo un parente, Smith Opon Acak, scavalcando e suscitando l'ira di molti generali pi\u00f9 anziani ed esperti. Cos\u00ec, come nel 1971, fu rovesciato dai suoi stessi comandanti dell'esercito in un colpo di Stato militare; questa volta i comandanti erano il brigadiere Bazilio Olara-Okello e il generale Tito Okello. I due governarono brevemente il Paese attraverso un Consiglio militare, ma dopo alcuni mesi di caos, l'Esercito di Resistenza Nazionale di Museveni prese il controllo del Paese. Nel luglio 1985, Amnesty International stim\u00f2 che il regime di Obote era stato responsabile di oltre 300.000 morti civili in tutto l'Uganda. Gli abusi furono particolarmente evidenti in un'area dell'Uganda centrale conosciuta come il Triangolo Luweero.\nL'esilio e la fine.\nLa divisione all'interno delle forze armate risult\u00f2 infine fatale ad Obote. In un tentativo estremo di riottenere il controllo sull'esercito nomin\u00f2 comandante in capo un parente, Smith Opon Acak, scavalcando e suscitando l'ira di molti generali pi\u00f9 anziani ed esperti. La situazione precipit\u00f2 in un colpo di Stato militare guidato da Bazilio Olara-Okello e Tito Lutwa Okello. Il colpo di Stato dei due generali avvenne il giorno 27 luglio 1985 ma nel gennaio 1986 Yoweri Museveni conquist\u00f2 Kampala e venne nominato presidente.\nL'unico Paese disposto ad accordare asilo a Obote fu lo Zambia, da dove continu\u00f2 a guidare il Congresso Popolare fino alle dimissioni nel 2005. Mor\u00ec il 10 ottobre dello stesso anno in un ospedale di Johannesburg a causa di un'insufficienza renale. Le sue spoglie furono trasportate in Uganda dove gli furono accordati dal suo antico nemico Museveni i funerali di Stato in virt\u00f9 del fatto che, nonostante tutto, fu colui che guid\u00f2 l'Uganda all'indipendenza. Venne infine sepolto ad Akokoro il 22 ottobre 2005."}
{"id": "746290", "revid": "121878900", "url": "https://it.wikipedia.org/wiki?curid=746290", "title": "Juventus Football Club 1978-1979", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1978-1979.\nStagione.\nPer il in Argentina, il commissario tecnico Bearzot aveva deciso di basare la sua Nazionale sul cosiddetto \"\", sottoponendo cos\u00ec gran parte della squadra titolare bianconera, il capitano azzurro Zoff, Scirea, Gentile, l'esordiente Cabrini, Cuccureddu, Benetti, Tardelli, Causio e Bettega, a un \"surplus\" di fatiche che fin\u00ec per riverberarsi negativamente sulla seguente stagione del loro club di appartenenza. Con il meglio della propria rosa di fatto spremuta dal \"mundial\" estivo, infatti, la Juventus non riusc\u00ec mai a impegnarsi concretamente nella difesa dello scudetto, lasciando che la lotta per il titolo finisse appannaggio del di Liedholm e dell\"outsider\" di Castagner.\nI piemontesi, che in quest'annata circoscrissero l'unico nuovo innesto al promettente stopper Brio, riaccolto in pianta stabile dopo un positivo triennio in prestito alla e deputato a raccogliere l'eredit\u00e0 di Morini, chiusero il campionato al terzo posto, dietro ai milanisti scudettati e ai perugini imbattuti, riuscendo comunque a togliersi la soddisfazione di tornare a vincere un derby, il 25 marzo 1979, dopo un'astinenza di oltre cinque anni. Neanche in Coppa dei Campioni gli uomini di Trapattoni seppero mostrarsi competitivi, uscendo immediatamente dalla competizione al primo turno contro i campioni di Scozia dei , non riuscendo a difendere nel \"retour match\" di Glasgow il successo di misura conquistato in precedenza a Torino.\nLa Juventus riusc\u00ec tuttavia a salvare l'annata grazie alla vittoria della Coppa Italia, un trionfo che in casa bianconera mancava da quattordici anni. Dopo aver primeggiato in un girone eliminatorio estivo che li aveva visti contrapposti a , , e , a primavera inoltrata i torinesi estromisero i detentori dell' ai quarti e il in semifinale, trovando ad attenderli all'atto conclusivo la rivelazione dell'edizione, i cadetti del .\nIl 20 giugno, allo stadio San Paolo di Napoli, la formazione siciliana pass\u00f2 in vantaggio gi\u00e0 al primo minuto grazie a Chimenti, mettendo in pratica da l\u00ec in avanti uno strenuo catenaccio che la Juventus riusc\u00ec a scardinare solo a sette minuti dallo scadere dei tempi regolamentari, grazie al giovane Brio il quale, nell'occasione, venne mandato in campo nella ripresa dal \"Trap\" nell'insolita veste di centravanti; nei supplementari emerse poi il maggior tasso tecnico dei bianconeri, pur se soltanto a tre minuti dai tiri di rigore Causio trov\u00f2 la mezza rovesciata che batt\u00e9 per la seconda volta il portiere rosanero Frison, consegnando alla \"Vecchia Signora\" la sesta coppa nazionale della sua storia e annessa qualificazione in Coppa delle Coppe.\nMaglie e sponsor.\nNovit\u00e0 della stagione a seguito della relativa liberalizzazione, sul finire del 1978 debutt\u00f2 il primo fornitore tecnico nella storia della Juventus, Kappa. Le nuove maglie brandizzate che, eccetto i loghi del maglificio torinese, non presentavano cambiamenti di sorta rispetto alle stagioni precedenti, debuttarono il 17 dicembre, in occasione della trasferta di campionato sul campo della .\nOrganigramma societario.\nArea direttiva\nArea tecnica\nArea sanitaria"}
{"id": "746291", "revid": "119020140", "url": "https://it.wikipedia.org/wiki?curid=746291", "title": "Universitas", "text": "Le universitates (dal latino \"universitas, -tis\"), definite anche universit\u00e0 del Regno (o semplicemente \"universit\u00e0\"), \u00e8 il termine che generalmente indicava i comuni dell'Italia meridionale, sorti gi\u00e0 sotto la dominazione longobarda e successivamente infeudati con le conquiste dei Normanni. La loro evoluzione storica \u00e8 differente rispetto ai liberi comuni sorti nell'Italia centro-settentrionale nel Medioevo.\nPi\u00f9 in generale sono \"uno specifico ente collettivo, la \"universitas civium\" o \"universitas loci\", che si autogoverna entro certi ambiti e con determinati poteri tradizionali, in dipendenza da un\u2019autorit\u00e0 superiore di varia natura (regia, feudale, cittadina) con la quale contratta in occasioni ordinarie o straordinarie (dedizioni, rese, passaggi di signoria o di dinastia) sia la propria costituzione (e la riforma della stessa), sia le modalit\u00e0, talvolta anche la consistenza, delle proprie contribuzioni in denaro e in servizi\".\nDurante il dominio di Federico II si usava il termine \"comune\", mentre Carlo I d'Angi\u00f2 lo mut\u00f2 in \"universitas\" (da \"universi cives\", \"unione di tutti i cittadini\"), ordinando la distruzione dei sigilli comunali. Esse sopravvissero sino all'abolizione del feudalesimo avvenuta con decreto del 2 agosto 1806, ad opera di Giuseppe Bonaparte.\nStoria.\nCon l'avvento dei Longobardi molte comunit\u00e0 del mezzogiorno conservarono usi propri ed istituzioni che in alcuni casi risalivano all'epoca romana. I Normanni concessero tali terre in feudo a persone di fiducia, togliendo loro l'autonomia ma il pi\u00f9 delle volte rispettando le antiche consuetudini. Il termine nel senso di comunit\u00e0 di cittadini rappresentate da un singolo soggetto, compare per la prima volta in epoca normanna in un documento del 1105 in relazione a una disputa tra Grumo e Bitetto. Successivamente Federico II di Svevia limit\u00f2 i privilegi dei feudatari e riconobbe personalit\u00e0 giuridica alle \"universitates\".\nA partire dai governi degli Angioini e degli Aragonesi il numero e la potenza dei feudatari locali crebbe notevolmente, indebolendo cos\u00ec il potere reale e ingerendo pesantemente nell'elezione dei magistrati delle \"universitates\". Queste ultime, impotenti di trovare un rimedio e gravate da pesanti oneri, finirono per cedere alle pressioni feudali o, al contrario, tentarono di \"proclamarsi al demanio regio\" avviando lunghe, dispendiose e inutili liti presso il Sacro Regio Consiglio di Napoli. Altre comunit\u00e0, invece, tentarono di accordarsi con i feudatari con l'emanazione degli \"Statuti\" comunali che definivano obblighi e diritti reciproci e dettavano norme in materia di diritto civile, penale, commerciale ed amministrativo del comune. La medesima forma giuridica ed istituzionale (l\u2019universitas) connota dunque realt\u00e0 insediative e politiche assai diverse, dal villaggio rurale alla citt\u00e0, alla sua stessa articolazione interna. Rappresentavano \u2013 stabilmente o occasionalmente \u2013 parti sociali o parti del territorio.\nLe tensioni fra i feudatari e i magistrati delle \"Universitates\" toccarono punte drammatiche a partire dal regno di Alfonso d'Aragona quando questi conferm\u00f2 ai baroni il \"\"Mero e Misto Imperio\", cio\u00e8 la giurisdizione completa in materia di reati civili e penali, e concesse loro le \"Quattro lettere arbitrali\"\", precedentemente dettate da Roberto d'Angi\u00f2 e indirizzate ai soli \"regi ufficiali\", che facevano acquisir loro le prerogative di commutare le pene, imporne di superiori a quelle stabilite delle leggi, di procedere d'ufficio per alcuni delitti e di torturare il reo senza limite di tempo. In compenso i feudatari pagavano al Re il \"Relevio\" (met\u00e0 delle loro entrate del primo anno in cui succedevano), l'\"Adoa\" ed il servizio di investitura.\nNel 1316 vennero censite 1.259 \"Universitates\" il cui numero si accrebbe nei secoli successivi.\nLe \"universitates\", sopravvissute ai diversi moti del XVIII secolo, tornarono ad avere pieni poteri nel 1806 a seguito dell'abolizione del feudalesimo nel Regno di Napoli.\nIl termine \"universitas\", largamente usato nel diritto del Regno di Napoli, cadde in disuso a seguito dell'Unit\u00e0 d'Italia in favore del termine \"comune\", pur non essendo esattamente un sinonimo; infatti, da un punto di vista giuridico, ma anche da quello storiografico, nella tassonomia si pu\u00f2 dire che 'universitas' \u00e8 il genere e che 'comune' \u00e8 la specie, in quanto i comuni erano \u2018autonomi\u2019, ma non \u2018autocefali\u2019.\nOrdinamento.\nL'ordinamento delle varie \"universitates\" aveva alla base un'assemblea formata dai capi famiglia pi\u00f9 nobili o pi\u00f9 degni che ogni anno eleggeva un Consiglio, composto da un numero di membri che variava a seconda della popolazione (90 consiglieri ad Aversa, 36 a Molfetta, 6 a Caiazzo, 12 a Cerreto Sannita. Nocera \u00e8 stata un unicum di citt\u00e0 strutturata da universit\u00e0 confederate). Fra i membri del Consiglio si nominavano i Syndici (\"syndicus\" = sindaco) o \"eletti\", fra cui un \"erario\" \"licteratus\" (un rappresentante che doveva saper leggere e scrivere). Numerose erano poi le altre cariche e le diverse magistrature cittadine: per la determinazione di pesi e misure, per l'amministrazione della giustizia, per la sicurezza dei cittadini, per la manutenzione delle strade, delle mura e delle porte.\nL'amministrazione di una universit\u00e0 era affidata a pubblici ufficiali scelti fra gli abitanti, ad esclusione di chierici e nobili. In carica per un anno, essi erano competenti o per la parte finanziaria o per quella giudiziaria. Era per\u00f2 previsto un controllo esterno: l'amministrazione della Giustizia era supervisionata dal Giustiziere provinciale, quella finanziaria era sotto la responsabilit\u00e0 dei capitani del re che si occupavano anche di assicurare l'ordine pubblico. Mancando un responsabile unico, la struttura amministrativa era acefala.\nDa essa potevano dipendere dei casali, villaggi in aperta campagna fondati per ospitare i contadini per evitar loro lunghi tragitti di trasferimento verso i fondi che dovevano lavorare; in un secondo momento questi casali assunsero una propria autonomia rispetto a molte questioni di carattere amministrativo.\nLe \"Universitates\", a seconda della propriet\u00e0, potevano essere feudali se sottoposte ad un feudatario o demaniali se di propriet\u00e0 della corona.\nUniversitates feudali.\nLe Universitates feudali erano propriet\u00e0 di un feudatario che le amministrava (spesso tramite vassalli). Passavano quindi di castellano in castellano, vendute e comprate come una merce qualsiasi. E non erano solamente le terre a passare di mano, perch\u00e9 la stessa sorte subivano gli uomini e gli animali ad esse legati.\nL'amministrazione della giustizia era affidata a giudici di nomina feudale, che per\u00f2 prestavano giuramento al Giustiziere della Provincia.\nNegli altri ambiti, il potere di controllo del \"capitano del re\" era in generale molto ridotto, anche perch\u00e9 spesso il feudatario lo nominava proprio castellano (cio\u00e8 amministratore del feudo) volgendo a proprio favore il conflitto di interessi che ne scaturiva.\nUniversit\u00e0 demaniali.\nLe universitates demaniali (il 10% del totale), dipendevano dalla Corona ed erano amministrate da ufficiali regi. Godevano di maggiore libert\u00e0 e privilegi potendo, in caso di abusi da parte degli amministratori, esercitare il diritto di ricorrere alle autorit\u00e0 superiori ottenendo, di norma, soddisfazione.\nL'amministrazione della giustizia, che dipendeva dal Giustiziere provinciale, era formata dalla \"curia dei b\u00e0iuli\" (o \"curia dei baglivi\") responsabile del servizio di polizia urbana e campestre, dell'elevazione di contravvenzioni, dell'arresto di delinquenti e di servi fuggiaschi, della verifica di pesi e misure etc.\nI baiuoli erano divisi in due ruoli: gli \"iudices ad contractus et ad causas\" amministravano la giustizia mentre gli \"iudices ad conactus tantum\", come rappresentanti dell'autorit\u00e0 regia, si occupavano solo della stipulazione dei contratti pubblici e privati.\nRimanevano in carica nel loro ufficio per un anno ed erano giudici popolari essendo scelti tra le persone di pi\u00f9 chiara fama, ma ne erano esclusi chierici e nobili.\nFra i dipendenti dell'universit\u00e0 c'erano anche il \"pubblico banditore\" ed il mastrogiurato. Quest'ultimo, in particolare, coadiuvava il capitano nei servizi di polizia: comunicava mandati di comparizione in giudizio, riceveva denunzie che poi trasmetteva al Giustiziere, impediva la circolazione di armi proibite, puniva i giocatori d'azzardo, gli usurai e perfino i bestemmiatori.\nIl ricavato delle multe inflitte dal mastrogiurato non era incamerato dal fisco ma devoluto al Giustiziere. Questo dava luogo a un conflitto di interessi che non di rado sfociava in comportamenti illeciti.\nLe \"universitates\" si avvicinano come istituto alle coeve citt\u00e0 libere del Sacro Romano Impero e alle Bonne ville della Francia."}
{"id": "746293", "revid": "339392", "url": "https://it.wikipedia.org/wiki?curid=746293", "title": "Universit\u00e0 feudale", "text": ""}
{"id": "746294", "revid": "287204", "url": "https://it.wikipedia.org/wiki?curid=746294", "title": "Universit\u00e0 demaniali", "text": ""}
{"id": "746297", "revid": "1086846", "url": "https://it.wikipedia.org/wiki?curid=746297", "title": "Juventus Football Club 1977-1978", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1977-1978.\nStagione.\nLa Juventus, reduce dal campionato vinto al \"fotofinish\" alla quota-record di 51 punti nella stagione precedente oltrech\u00e9 dalla prima affermazione confederale in Coppa UEFA, riconferm\u00f2 in blocco la rosa artefice del \"double\" con l'innesto di giovani promesse quali il centrocampista Vinicio Verza, la mezzapunta Pierino Fanna e, al termine di una difficile ed estenuante trattativa nonch\u00e9 di un primo diniego \u00abche fece storia e leggenda\u00bb \u2014 e che \"a posteriori\" lo condizioner\u00e0 negativamente, in particolar modo circa l'aspetto ambientale, nella sua prima esperienza sotto la Mole \u2014, il centravanti Pietro Paolo Virdis. \nIl titolo venne nuovamente vinto, stavolta con 44 punti, al termine di un campionato non certo esaltante e combattuto come quello precedente. La squadra bianconera, superato un inizio incerto in cui arriv\u00f2 l'unico inciampo stagionale, il 2 ottobre 1977 sul terreno della , da qui in avanti prese il comando e non fatic\u00f2 molto a tenere a bada le inseguitrici; tra queste, oltre al riconfermatosi , anche il neopromosso e sorprendente di Giovan Battista Fabbri e dell'ex juventino Paolo Rossi. Il 18\u00ba scudetto nonch\u00e9 5\u00ba del decennio per quella che era ormai appellata come la \"Signora Omicidi\" arriv\u00f2 con una giornata di anticipo, grazie all'1-1 dell'Olimpico contro la .\nEmerse pi\u00f9 di tutti Antonio Cabrini, futura \"bandiera\" bianconera e all'epoca ancora promettente terzino, il quale, alla sua seconda stagione torinese, seppe definitivamente conquistarsi una maglia da titolare nell'arco di un campionato di cui fu l'assoluta \u00abrivelazione\u00bb, finanche a ottenere \"in extremis\" la chiamata in nazionale per l'imminente \"mundial\" in Argentina.\nIn Coppa dei Campioni gli uomini di Giovanni Trapattoni furono autori di un buon cammino conclusosi in semifinale: dopo avere facilmente eliminato nei primi turni i ciprioti dell' e i nordirlandesi del e superato nei quarti di finale solo ai tiri di rigore i blasonati olandesi dell', i piemontesi si arresero a un passo dall'atto finale dinanzi al sorprendente , soccombendo ai tempi supplementari nel \"retour match\" in terra belga. \nNella Coppa Italia, in precampionato la Juventus aveva primeggiato nel proprio girone di qualificazione, regolando facilmente il oltrech\u00e9 i cadetti di , e ; un simile cammino non si ripet\u00e9 a fine torneo quando, in occasione del decisivo secondo turno per l'accesso alla finale, e privata di quasi tutti i suoi titolari nel frattempo impegnati in maglia azzurra al \u2014 il capitano Zoff, i difensori Cabrini, Gentile e Scirea, i centrocampisti Benetti, Causio e Tardelli, il jolly Cuccureddu e il centravanti Bettega, ovvero il cosiddetto \"Blocco-Juve\" su cui il selezionatore Enzo Bearzot costru\u00ec la competitiva nazionale italiana del quadriennio 1978-1982 \u2014, una squadra torinese imbottita di seconde linee ed elementi delle giovanili chiuse al terzo posto un girone comprendente , e .\nStatistiche.\nStatistiche dei giocatori.\nFonte:"}
{"id": "746298", "revid": "1784425", "url": "https://it.wikipedia.org/wiki?curid=746298", "title": "Presidenti dell'Uganda", "text": "I presidenti dell'Uganda si sono succeduti dal 1963, quando fu proclamata la Repubblica.\nIl Paese aveva raggiunto l'indipendenza dal Regno Unito nel 1962, divenendo un reame del Commonwealth (regnante Elisabetta II)."}
{"id": "746300", "revid": "198277", "url": "https://it.wikipedia.org/wiki?curid=746300", "title": "Juventus Football Club 1976-1977", "text": "Questa voce raccoglie le informazioni riguardanti la Juventus Football Club nelle competizioni ufficiali della stagione 1976-1977.\nStagione.\nAl primo anno della nuova gestione tecnica di Giovanni Trapattoni \u2014 che si dipaner\u00e0 con successo per tutto il decennio seguente \u2014 la Juventus, sulla carta ritenuta indebolita dalla sostituzione di Capello e Anastasi con i pi\u00f9 esperti, nonch\u00e9 considerati in fase calante, Benetti e Boninsegna, firm\u00f2 invece una mossa vincente disputando una delle migliori stagioni della sua storia.\nIn campionato i bianconeri battagliarono per lo scudetto con i campioni uscenti del sino all'ultima giornata: le due squadre, appaiate in cima alla classifica alla fine del girone di andata, continuarono il \u00abtesta a testa\u00bb per tutta la tornata di ritorno. La \"Vecchia Signora\" prevalse alla fine con 51 punti, frutto di 23 vittorie, 5 pareggi e 2 sconfitte \u2014 record per la Serie A a 16 squadre \u2014, contro i 50 dei granata, a corollario di \u00abun'annata entusiasmante, indimenticabile\u00bb per la citt\u00e0 sabauda; a riprova di un cammino \"monstre\" la terza classificata, la , venne relegata alla quota di 35 punti.\nQuattro giorni prima di vincere il diciassettesimo scudetto la Juventus si era aggiudicata anche la sua prima competizione confederale, la Coppa UEFA, diventando la prima squadra italiana nonch\u00e9 dell'Europa meridionale a trionfare in questo torneo. Dopo aver eliminato nei primi turni le due compagini mancuniane, nell'ordine e , rimontando a Torino le sconfitte patite rispettivamente a Maine Road e all'Old Trafford, le \"Zebre\" superarono in sequenza i sovietici dello , i tedeschi orientali del e i greci dell', trovando ad attenderli in finale gli spagnoli dell'.\nNella gara di andata i piemontesi vinsero 1-0 al Comunale con un gol di Tardelli; al ritorno, in un infuocato San Mam\u00e9s, i bianconeri passarono in vantaggio con la decisiva rete di Bettega la quale a fine gara, pur a fronte della sconfitta 1-2, permise ai torinesi di vincere il doppio confronto contro i baschi e mettere in bacheca il trofeo. Rimane questa l'unica affermazione internazionale che la Juventus, e pi\u00f9 in generale una societ\u00e0 calcistica, consegu\u00ec con un organico composto esclusivamente da giocatori italiani.\nNon riserv\u00f2 altrettanta gloria l'avventura in Coppa Italia. I bianconeri superarono la prima fase a gironi, giocata nell'estate 1976, con qualche patema di troppo, riuscendo ad avere la meglio del solo grazie alla migliore differenza reti; nella seconda fase, disputata nel maggio 1977 e parzialmente snobbata dai torinesi che ricorsero nell'occasione a seconde linee ed elementi delle giovanili, la squadra chiuse il proprio girone alle spalle dell' vedendosi cos\u00ec precluso l'accesso alla finale."}
{"id": "746303", "revid": "1714743", "url": "https://it.wikipedia.org/wiki?curid=746303", "title": "La scala di seta", "text": "La scala di seta \u00e8 un'opera lirica di Gioachino Rossini.\nIl libretto, denominato \"farsa comica\" in un atto, \u00e8 di Giuseppe Maria Foppa, che aveva gi\u00e0 scritto per Rossini \"L'inganno felice\" e scriver\u00e0 ancora \"Il signor Bruschino\".\nL'operina appartiene al gruppo di cinque farse che Rossini scrisse per il Teatro San Mois\u00e8 di Venezia (le altre, oltre alle due citate sopra, sono \"La cambiale di matrimonio\" e \"L'occasione fa il ladro\").\n\"La scala di seta\" and\u00f2 in scena il 9 maggio 1812 con discreto successo, ma dopo un limitato numero di repliche e di riprese in teatri minori scomparve totalmente dal repertorio, per essere ripresa soltanto nel secondo Dopoguerra. La sinfonia dell'opera, invece, rimase un pezzo molto frequentato del repertorio sinfonico.\nIl 24 gennaio 1825 avviene la prima nel Teatro Nacional de S\u00e3o Carlos di Lisbona.\nNel 1952 avviene la prima nel Teatro Comunale di Firenze con Nicola Monti, Renato Capecchi e Franco Calabrese.\nNel Regno Unito la premi\u00e8re \u00e8 stata nel 1954 al Sadler's Wells Theatre di Londra.\nAlla Piccola Scala di Milano la prima \u00e8 stata nel 1961 diretta da Bruno Bartoletti con Graziella Sciutti, Cecilia Fusco, Angelo Mercuriali, Luigi Alva, Sesto Bruscantini e Calabrese.\nNel 1984 avvengono le premi\u00e8re a Perth, Ayr (Scozia), Stirling, Dundee, Dunfermline ed Inverness nella traduzione di Geoffrey Dunn per la Scottish Opera.\nLa prima rappresentazione al Rossini Opera Festival avviene nel 1988 con Oslavio Di Credico, Luciana Serra, Cecilia Bartoli, William Matteuzzi, Natale De Carolis e Roberto Coviello e verr\u00e0 replicata per altre cinque stagioni (1990, 1992, 2000, 2009 e 2011).\nNel 1992 va in scena allo Sferisterio di Macerata ed al Th\u00e9\u00e2tre national de l'Op\u00e9ra-Comique di Parigi.\nPer il Teatro La Fenice di Venezia la prima avviene nel 2002 al Teatro Malibran con Rockwell Blake.\nTrama.\nGiulia, pupilla del vecchio Dormont, \u00e8 innamorata e segretamente sposata con il bel Dorvil, nozze favorite dalla bont\u00e0 di una vecchia zia. Dormont non sospetta nulla, dato che gli incontri dei due amanti avvengono senza che lui possa vederli, e Dorvil sale in camera di Giulia grazie a una scala di seta. &lt;br&gt;\nA complicare per\u00f2 l'intimit\u00e0 degli amanti sono l'impiccione Germano, servo buffo e innamorato di Giulia, Lucilla, curiosa cugina di Giulia, e il fidanzamento combinato da Dormont tra la pupilla e il facoltoso Blansac. Giulia, preoccupata, cerca di far innamorare Blansac della cugina, mentre Dorvil avvampa di gelosia: Lucilla e Blansac si innamorano, ma Germano continua a fare confusione tra le coppie, mandando quasi a monte i piani di Giulia. A mezzanotte Giulia e Dorvil progettano di fuggire, ma la fuga viene interrotta dall'importuno arrivo di Blansac e di Germano (Lucilla osserva il tutto nascosta e appartata): Dormont viene svegliato e ai due amanti non resta che confessare la verit\u00e0. Dormont li perdona, vedendo anche che Blansac \u00e8 innamorato di Lucilla, e al tutore non resta che benedire le due coppie.\nOrganico orchestrale.\nRossini scrisse l'opera per piccola orchestra comprendente:\nPer i recitativi secchi:\nNumeri musicali.\nSpesso \u00e8 inclusa nell'opera anche l'aria \"Alle voci dell'amore\" destinata al personaggio di Blansac."}
{"id": "746306", "revid": "767487", "url": "https://it.wikipedia.org/wiki?curid=746306", "title": "Il mostro della palude", "text": "Il mostro della palude (\"Swamp Thing\") \u00e8 un film del 1982 scritto e diretto da Wes Craven, basato sul personaggio dei fumetti Swamp Thing ideato nel 1971 da Len Wein e Berni Wrightson. Ha avuto un seguito nel 1989 con \"Il ritorno del mostro della palude\" (\"The Return of Swamp Thing\").\nIl film ha ricevuto una candidatura ai Saturn Award nel 1983 come migliore film horror.\nTrama.\nIl dottor Alec Holland con la supervisione di Alice Cable, sta effettuando degli studi su una vita che unisce a s\u00e9 le qualit\u00e0 umane e vegetali. Un misterioso miliardario di nome Anton Arcane tenta di rubargli il progetto, ma durante la colluttazione con gli scagnozzi di Arcane, l'esperimento di Holland va storto e scoppia una terribile esplosione che trasforma Holland in una creatura mostruosa mezza umana e mezza anfibia. Il suo nemico crede per\u00f2 che sia morto e cos\u00ec cerca di recuperare le tesi perdute, ma il \"mostro\" sopravvissuto protegger\u00e0 Alice dagli uomini del perfido Arcane intenzionati a catturare la ragazza e la creatura per carpire loro il segreto dell'immortalit\u00e0. Dopo aver catturato Alec e prelevato un suo campione organico, Arcane si trasforma anch'egli in un terribile mostro armato di una spada. Animato ormai da una feroce furia assassina, Arcane tenta di uccidere Alice e Holland ma finisce ucciso lui stesso da Alec durante il combattimento nella palude. Riuscito a salvare Alice dalla morte, Holland decide di restare nella palude."}
{"id": "746307", "revid": "125767786", "url": "https://it.wikipedia.org/wiki?curid=746307", "title": "Gustave Eiffel", "text": "Specialista in strutture metalliche, divenne famoso per la costruzione della Torre Eiffel in occasione dell'Esposizione Universale di Parigi del 1889.\nBiografia.\nParigi.\nAlexandre Gustave B\u00f6nickhausen, detto Eiffel, nacque il 15 dicembre 1832 a Digione, in Francia, primogenito di Catherine-M\u00e9lanie (nata Moneuse) e Alexandre B\u00f6nickhausen. Il padre era discendente di Jean-Ren\u00e9 B\u00f6nickhausen, un tedesco di Marmagen stabilitosi a Parigi all'inizio del secolo; ritenendo il proprio cognome originario problematico perch\u00e9 difficile da pronunciare per i francesi, decise di cambiarlo in \u00abEiffel\u00bb, dal nome delle montagne Eifel delle terre natie. Tuttavia, alla nascita il cognome del piccolo Gustave venne registrato come B\u00f6nickhausen, per poi mutare definitivamente in Eiffel nel 1880.\nGustave Eiffel nacque in un ambiente agiato: suo padre, ufficiale, aveva sposato una donna d'affari, imprenditrice nel commercio del legno e del carbone, con una solida fortuna personale. A causa delle incombenze e degli impegni materni il piccolo Gustave venne presto affidato alle cure della nonna:tuttavia, Catherine-M\u00e9lanie era una madre molto premurosa e stabil\u00ec con il docile figlio un rapporto strettissimo, destinato a perdurare sino al 1878, anno della sua morte. Nel frattempo, il giovane Gustave venne accompagnato al \"Lyc\u00e9e Royal\" di Digione: il suo percorso scolastico, tuttavia, fu discontinuo, fatta eccezione per gli ultimi due anni, dove si applic\u00f2 agli studi con determinazione, riuscendo cos\u00ec a conseguire il \"baccalaur\u00e9at\" in scienze e discipline umanistiche a pieni voti. Assai significativa per la sua formazione fu la figura dello zio Jean-Baptiste Mollerat, noto inventore di un procedimento per estrarre aceto dal legno, che introdusse Gustave allo studio della chimica.\nEiffel prosegu\u00ec la sua formazione al Coll\u00e8ge Sainte-Barbe di Parigi, cos\u00ec da prepararsi ai difficilissimi test d'ammissione all'\u00c9cole polytechnique e all'\u00c9cole Centrale des Arts et Manufactures. Eiffel sarebbe poi entrato in quest'ultima accademia, dove matur\u00f2 un vivo interesse per la chimica, disciplina nella quale si specializz\u00f2 a partire del secondo anno di studi. Consegu\u00ec il diploma di ingegnere chimico nel 1855, anno in cui Parigi era stata scelta come sede dell'Esposizione Universale di quell'anno: Eiffel vi si sarebbe recato assiduamente, fruendo di un pass stagionale offertogli dalla madre.\nL'ingegnere Eiffel.\nNel segno di Charles Nepveu.\nEiffel aveva studiato chimica nella prospettiva di diventare l'amministratore della prosperosa fabbrica di aceto e vernici dello zio. Una volta terminati gli studi, dunque, Eiffel era sicuro di venire impiegato in breve tempo e perci\u00f2 inizi\u00f2 a condurre una vita da \"boh\u00e9mien\": amava mettere in mostra le sue qualit\u00e0 di elegante cavaliere e di audace avventuriero, ed era sempre il primo quando si trattava di tirar di scherma, ballare o amoreggiare con le belle parigine come un vero dandy. Lo zio, tuttavia, era un autentico repubblicano (\u00abtutti i re sono dei furfanti\u00bb era una frase che amava ripetere) e, in virt\u00f9 del suo credo politico, diede luogo a un'aspra disputa con sua sorella e il cognato bonapartista. Il deterioramento dei rapporti con il ricchissimo zio costrinse Gustave a lavorare senza paga alla polveriera di Ch\u00e2tillon-sur-Seine, trascorrendo mesi nella miseria.\nLa fortuna torn\u00f2 ad arridergli quando nel 1856 incontr\u00f2 Charles Nepveu, ingegnere meccanico specializzato nella costruzione di strutture metalliche e nella produzione di materiale ferroviario. Eiffel, che con il Nepveu aveva trovato una sistemazione pi\u00f9 che soddisfacente, inizi\u00f2 in questo modo a dedicarsi all'esercizio pratico dell'ingegneria nel servizio delle ferrovie francesi. Nepveu, dal suo canto, fu vivamente colpito dalla vocazione del giovane impiegato per l'ingegneria ferroviaria e, per questo motivo, decise di affidargli la direzione di un cantiere arduo e ambizioso, quello relativo alla costruzione del ponte Saint-Jean sulla Garonna. Gi\u00e0 con questo suo primo incarico di rilievo Eiffel diede brillantemente prova di s\u00e9, applicando fra i primi l'aria compressa per la realizzazione delle fondazioni a pile tubolari.\nQuesto fu per l'Eiffel un periodo felice. Con il ponte Saint-Jean aveva sensibilmente accresciuto la sua notoriet\u00e0, e quello di ingegnere ferroviario era un lavoro che non solo gli garantiva la sicurezza dello stipendio, ma gli piaceva enormemente: in questo modo, infatti, aveva la possibilit\u00e0 di costruire strutture grandiose in grado di dominare la Natura e di stare nel suo elemento, l'aria aperta, con la gioviale compagnia dei suoi operai. Oltre che per il suo virtuosismo tecnico, egli ebbe anche modo di distinguersi per il suo coraggio: famoso \u00e8 l'episodio in cui Eiffel, nuotatore provetto, riusc\u00ec a salvare uno dei chiodatori al servizio nel cantiere del ponte Saint-Jean, malauguratamente caduto nel fiume. Una volta giunti a riva, gli avrebbe detto: \u00abPer cortesia, abbiate l'accortezza di legarvi saldamente in futuro\u00bb.\nMarguerite, Marie, Laure.\nMeno fortunati furono i suoi rapporti con il gentil sesso. Nel gennaio 1860, infatti, Eiffel annunci\u00f2 ai genitori che voleva sposare una fanciulla di Bordeaux di nome Louise, appartenente a una famiglia abbiente che risultava proprietaria di un castello e di numerosissimi vigneti: la madre, ritenendo Gustave un mero cacciatore di dote, fece tuttavia di tutto per ostacolare il matrimonio, e i rapporti tra Eiffel e Louise finirono per incrinarsi irrimediabilmente. Esito analogo ebbero altri tre rapporti con ragazze appartenenti a famiglie altrettanto ricche, a tal punto che Eiffel, ormai disilluso, arriv\u00f2 a scrivere alla madre:\nIl suo desiderio si sarebbe avverato l'8 luglio 1862, giorno in cui Eiffel celebr\u00f2 le nozze con la diciassettenne Marguerite Gaudelet, sua tenera amica d'infanzia: l'unione, coronata dalla nascita di cinque bambini, si sarebbe rivelata molto felice per entrambi i coniugi, che nel frattempo si erano trasferiti in una bella casa in rue de Prony. Nonostante la compagnia dell'amata Marguerite, il 1863 fu un anno tragico per l'Eiffel, funestato da una serie interminabile di disgrazie familiari. La sorella Marie, infatti, era stata ignominiosamente abbandonata dal marito Armand, esiliato in America; se gi\u00e0 quest'evento lasci\u00f2 Eiffel in uno stato di profonda prostrazione, ancora pi\u00f9 drammatico fu il lutto della sorella Laure, stroncata prematuramente da un tumore alla gola. In ricordo dell'amata sorella, morta alle ore 4:00 dell'11 agosto 1864, Eiffel avrebbe chiamato Laure la secondogenita. Neanche Marguerite, tuttavia, godeva di buona salute, e a partire dal 1877 la sua salute inizi\u00f2 a farsi sempre pi\u00f9 gracile e cagionevole; Eiffel, profondamente logorato, avrebbe scritto ai genitori che \u00abMarguerite soffre di un grave disturbo polmonare che non lascia speranze\u00bb. Anche lei sarebbe scomparsa una mattina di settembre, in seguito a un violento accesso di vomito ematico.\nLa Maison G. Eiffel.\nNel 1867, grazie ai generosi aiuti finanziari della famiglia, Eiffel riusc\u00ec a fondare una propria impresa, la \u00abMaison G. Eiffel - Ateliers de constructions m\u00e9talliques\u00bb, aprendosi uno spazioso \"atelier\" al n. 48 di Rue Fouquet, a Levallois-Perret, un comune alle porte di Parigi. In questo modo Eiffel ebbe modo di proseguire le sue ricerche sulla metallurgia, \u00abstudiando in particolare l'unione degli elementi in ferro e ghisa, le armature ad arco, il lancio delle travate metalliche, i piloni quadrangolari controventati e quelli a costolatura curva e brevettando un sistema per ponti smontabili\u00bb.\nQuesti suoi studi vennero poi direttamente applicati nelle sue ardite realizzazioni: a Garabit progett\u00f2 il ponte ferroviario pi\u00f9 alto del mondo, con una grande arcata a falce che, aprendosi nella valle della Truy\u00e8re, sembrava sorreggere senza sforzo alcuno la linea ferroviaria soprastante, e suoi sono anche i viadotti metallici della Sioule e di Neuvial lungo la linea Commentry-Gannat. In Francia, Eiffel avrebbe realizzato ben quarantadue ponti e viadotti ferroviari, costruzioni che in breve tempo divennero il suo marchio di fabbrica. Grazie a queste costruzioni robuste, resistenti al vento ed esteticamente gradevoli, la cui realizzazione era resa possibile con l'applicazione di formule matematiche da lui stesso ideate per il calcolo dell'elasticit\u00e0 del ferro forgiato, Eiffel consolid\u00f2 ulteriormente la propria fama.\nEiffel, nel frattempo, si guadagn\u00f2 presto un grande prestigio anche all'estero, soprattutto nelle colonie francesi. A T\u00e2n An, nel Vietnam meridionale, progett\u00f2 un imponente viadotto ferroviario, e gran parte del fatturato della sua ditta proveniva dalla commercializzazione di manufatti prefabbricati in terre d'oltremare. A Pest, in Ungheria, edific\u00f2 una stazione ferroviaria che combinava le varie strutture in mattoni con un'audace tettoia in vetro. Fu una soluzione che conobbe un grande successo, analogo a quello riscosso dal ponte sul Douro a Porto, costruzione che fu salutata dai contemporanei come un capolavoro dell'ingegneria moderna. Eiffel era molto apprezzato anche nel continente americano, dove lasci\u00f2 una propria impronta con la progettazione dell'intelaiatura in ferro forgiato della Statua della Libert\u00e0, senza la quale la costruzione della colossale struttura sarebbe stata impossibile. Notevole anche la cupola mobile dell'osservatorio astronomico di Nizza, struttura che comprendeva \u00abun anello galleggiante nell'acqua, e quindi con un minimo attrito, che permetteva facilmente di ruotare a mano una cupola di 110 tonnellate\u00bb.\nEiffel e la sua torre.\nAncora pi\u00f9 celebre e controversa fu la Torre Eiffel, costruzione alla quale il nome di Eiffel \u00e8 indissolubilmente legato. \nL'opera, realizzata in occasione dell'Esposizione universale di Parigi del 1889, intendeva non solo ribadire la \"grandeur\" della Francia, bens\u00ec anche esaltare le infinite possibilit\u00e0 offerte dall'utilizzo dell'acciaio, che proprio in quegli anni stava conoscendo un impetuoso sviluppo. La costruzione dell'opera, impensabile se non utilizzando le nuove tecnologie, fu portata a termine in soli tre anni, dal 1886 al 1889. L'audace costruzione, che si proponeva dunque come la testimonianza pi\u00f9 alta di una sincera e ottimistica fiducia nel progresso, suscit\u00f2 tuttavia violentissime proteste, provenienti anche da letterati e artisti illustri, come \u00c9mile Zola e Guy de Maupassant. Tuttavia, terminata l'esposizione, la Torre, nata come struttura provvisoria, non venne mai pi\u00f9 smontata, poich\u00e9 ci si rese conto che senza di essa il panorama urbano di Parigi si sarebbe inevitabilmente snaturato. \u00abBen piantata sulle gambe arcuate\u00bb, comment\u00f2 un giornalista dell'epoca, \u00absolida, enorme, mostruosa, brutale, si direbbe che sprezzando i fischi e gli applausi essa vada di colpo a ricercare, a sfidare il cielo, senza occuparsi di ci\u00f2 che si agita ai suoi piedi\u00bb.\nDal punto di vista tecnico, la Torre si poggia su quattro piloni a struttura verticale, bloccati nelle fondazioni di calcestruzzo, che seguono un andamento curvilineo, sino a ricongiungersi in un unico, enorme traliccio presso la sommit\u00e0. La sensazione che ne deriva \u00e8 quella di una struttura agile e slanciata: ci\u00f2 malgrado, il profilo della torre Eiffel non risponde a esigenze estetiche, bens\u00ec a considerazioni di fisica e di matematica legate alla necessit\u00e0 di contrastare la furiosa forza del vento, che a quelle altezze avrebbe compromesso l'equilibrio dell'intera struttura (la Torre, alta all'epoca 312 metri, \u00e8 stata tra l'altro l'edificio pi\u00f9 alto del mondo sino al 1930, anno della costruzione del Chrysler Building). Per la prima volta nella storia dell'architettura, dunque, \u00abnon \u00e8 l\u2019uomo a imporre la propria idea ma sono le stesse leggi della natura, interpretate attraverso la scienza delle costruzioni, a determinare le forme pi\u00f9 idonee.\u00bb\nVerso la fine del secolo, l'imprenditore britannico Edward Watkin chiese a Eiffel di progettare una torre simile alla Torre Eiffel a Londra che avrebbe preso il nome di Watkin's Tower. Tuttavia, l'ingegnere rifiut\u00f2 sostenendo che, se avesse proceduto con la creazione della Watkin's Tower, i suoi connazionali non l'avrebbero presa bene.\nLo scandalo di Panama e gli ultimi anni.\nNel 1887 Eiffel fu coinvolto nella costruzione del canale di Panama, concertata dall'imprenditore francese Ferdinand de Lesseps. Eiffel ebbe un ruolo fondamentale nel progetto, siccome fu il primo a ideare un sistema di chiuse composto da conche: \u00abnon ho mai creduto che un canale potesse essere costruito sul livello del mare\u00bb avrebbe poi detto l'ingegnere \u00abe sono stato uno dei pochi a votare contro questo progetto all'assemblea del 1869 della Geographic Society. Monsieur Ferdinand de Lesseps non ha mai dimenticato questo mio voto. Ciononostante, ho seguito i lavori da vicino\u00bb. Eiffel, tuttavia, non port\u00f2 mai a termine la costruzione delle conche: la compagnia di Lesseps aveva prosciugato i capitali ed era accusata di aver orchestrato una truffa ai danni dei piccoli investitori e di aver dilapidato enormi somme in denaro in cambio di favori e concessioni da parte dei politici.\nAnche Eiffel fu coinvolto in questo scandalo politico e finanziario e, insieme ad altri quattro funzionari della Panama Canal Company (ormai in bancarotta), dovette fronteggiare un processo sotto il capo d'accusa di frode messa in atto contro gli azionisti, che, avendo ormai perduto i loro magri risparmi, erano ormai ridotti sul lastrico. Eiffel, condannato a due anni di carcere e al pagamento di 4000 dollari di multa, fu poi assolto nel 1893 dalla Suprema Corte di Cassazione.\nAffatto scalfito dallo scandalo di Panama, negli anni successivi a questa turbolenta vicenda Eiffel nel 1890 lasci\u00f2 la direzione della sua impresa di costruzioni, che sino ad allora aveva fruttato circa 150 milioni di franchi e, ora che aveva il tempo e i mezzi, si dedic\u00f2 allo studio di aerodinamica e di aerologia, prendendo spunto da alcune problematiche poste all'epoca dal progetto della Torre. Intraprese una lunga serie di esperimenti, destinati a influenzare non poco lo sviluppo delle ali e dei propulsori a elica degli aeroplani, e nel 1912 apr\u00ec un laboratorio ad Auteuil, dove determin\u00f2 sperimentalmente le misure di resistenza di modelli d'ali, di dirigibili, di aeroplani e di strutture simili in una galleria del vento appositamente costruita. Frutto di questi suoi esperimenti furono le \"Recherches exp\u00e9rimentales sur la r\u00e9sistence de l'air\", scritte nel 1907 e seguite nel 1913 da \"La resistenza dell'aria e l'aviazione\", libro che gli frutt\u00f2 la medaglia d'oro Langley della Smithsonian Institution.\nNel frattempo, Eiffel non trascur\u00f2 gli affetti familiari; ormai ritiratosi presso un'elegante palazzina al n. 1 di rue Rabelais, a due passi dagli Champs-\u00c9lys\u00e9es, qui trascorse serenamente la propria vecchiaia insieme alla figlia Claire, che intrattenne sempre un rapporto fatto di affettuosa e reciproca stima con il suo \u00ab\"cher papa\"\u00bb. Gustave Eiffel mor\u00ec a Parigi il 27 dicembre 1923, stroncato da un ictus.\nEiffel e l'\u00abarchitettura degli ingegneri\u00bb.\nLa figura professionale di Gustave Eiffel \u00e8 inscindibile dal contesto storico del tempo, animato dai fermenti della seconda rivoluzione industriale. Quest'ondata di rinnovamento coinvolse anche l'architettura, la quale conobbe in questi anni uno sviluppo senza precedenti grazie all'entrata in produzione di nuovi materiali da costruzione, come la ghisa, l'acciaio e il vetro. In questo modo entr\u00f2 in crisi la figura dell'architetto, la quale, pur essendo in possesso di una solida formazione artistica, non poteva certo confrontarsi con questi nuovi materiali, dei quali non conosceva n\u00e9 le caratteristiche n\u00e9 le potenzialit\u00e0. Vincente fu invece la figura dell'ingegnere che, pur non disponendo delle stesse competenze artistiche degli architetti, poteva contare su una solida preparazione tecnica e costruttiva. \u00abL'architettura degli ingegneri\u00bb, come venne prontamente battezzata, fu dunque la pi\u00f9 alta espressione di una \u00abdemocratizzazione dell'architettura\u00bb, siccome a determinare il successo di un edificio non era pi\u00f9 il gusto estetico del singolo costruttore, bens\u00ec l'applicazione corretta dei metodi matematici (accessibili a tutti) al calcolo delle strutture edili.\nEiffel \u00e8 stato uno degli interpreti pi\u00f9 convinti di questo fervore progressista. Egli, infatti, intu\u00ec subito le innumerevoli possibilit\u00e0 legate all'uso del ferro e decise prontamente di spostare la propria ricerca artistica dal piano delle forme a quello delle funzioni. Secondo Eiffel, infatti, un edificio non deve tanto rispondere a considerazioni di tipo estetico, n\u00e9 tanto meno all'estro arbitrario del progettista, bens\u00ec deve obbedire a determinati requisiti di sicurezza, di funzionalit\u00e0 e di economicit\u00e0. Non a caso, la visione architettonica di Eiffel (che in ogni caso si pu\u00f2 estendere a diversi altri architetti del periodo, come Labrouste, o Paxton) ebbe modo di esprimersi soprattutto nelle cosiddette \u00abgrandi strutture\u00bb, ovvero ponti, viadotti, stazioni ferroviarie e padiglioni espositivi. Nelle opere di Eiffel, in particolare, \u00e8 facile vedere \u00abcome non ci sia un'idea formale alla base, [siccome il] risultato si ottiene con la coerenza progettuale derivata dallo studio tecnico e costruttivo\u00bb; opere costruite secondo questi principi furono la torre Eiffel, della quale abbiamo gi\u00e0 parlato, o il ponte ferroviario di Garabit, dove \u00e8 stato adottato l'arco a sezione variabile proprio per evitare che le varie sollecitazioni esterne andassero a compromettere l'equilibrio dell'intera struttura. Altra cifra stilistica fondamentale delle opere di Eiffel \u00e8 la \u00absincerit\u00e0 strutturale\u00bb, secondo la quale \u00abogni elemento della costruzione \u00e8 conformato e posizionato in base a ci\u00f2 che deriva dall'analisi statica della struttura stessa\u00bb: esemplare, in tal senso, \u00e8 il profilo della torre Eiffel, descritto da un motivo statico che si ottiene \u00abimponendo la condizione di uniforme resistenza e compressione ed anche un carico laterale uniformemente distribuito, cio\u00e8 il vento, su tutta la struttura\u00bb, e non da particolari esigenze estetiche."}
{"id": "746308", "revid": "122798518", "url": "https://it.wikipedia.org/wiki?curid=746308", "title": "Moussak\u00e0", "text": "La moussak\u00e0 o mussac\u00e0 (in greco: \"\u03bc\u03bf\u03c5\u03c3\u03b1\u03ba\u03ac\u03c2\") \u00e8 un piatto tipico della cucina greca, balcanica e medio-orientale, affine alla parmigiana di melanzane. La versione greca della moussak\u00e0 \u00e8 quella pi\u00f9 nota; \nSi tratta di uno sformato a base di melanzane, patate, carne tritata e pomodoro in diversi strati, da cuocere in forno, guarnito con una spessa copertura di besciamella, ma ne esistono numerose varianti basate su zucchine ed altre verdure, aromatizzate con spezie a piacimento, ad esempio con l'aneto. \nLe origini non sono totalmente chiare, sebbene il termine greco \"mousak\u00e0s\" derivi dal turco \"musakka\" che a sua volta trova radici nella lingua araba.\nIn Italia il piatto \u00e8 comune nella tradizione culinaria di Trieste."}
{"id": "746310", "revid": "767487", "url": "https://it.wikipedia.org/wiki?curid=746310", "title": "Il ritorno del mostro della palude", "text": "Il ritorno del mostro della palude (\"The Return of Swamp Thing\") \u00e8 un film del 1989 diretto da Jim Wynorski.\nIl soggetto \u00e8 tratto dal personaggio dei fumetti Swamp Thing creato nel 1971 da Len Wein e Berni Wrightson. \u00c8 il seguito del film del 1982 \"Il mostro della palude\" (\"Swamp Thing\") diretto da Wes Craven. All'inizio del film, nei titoli di testa, ci vengono mostrati varie pagine di fumetti di Swamp Thing, e tra questi si intravede l'Arkham Asylum, e in una finestra di queste si vede il Joker, acerrimo nemico di Batman.\nTrama.\nDopo la misteriosa morte della madre, Abby Arcane viaggia verso le paludi della Florida per affrontare il suo perfido patrigno, il dottor Anton Arcane, che era stato resuscitato dopo la sua morte nel primo film. Nel tentativo di allontanare gli effetti dell'invecchiamento, Arcane, assistito dalla dottoressa Lana Zurrell, combina i geni di vari animali della palude e degli esseri umani, creando un esercito di mostri. Arcane cerca di usare la sua figliastra Abby nei suoi esperimenti genetici fino a quando non viene salvata da Swamp Thing, uno scienziato gi\u00e0 trasformato in una creatura della palude dopo un confronto con Arcane, e dalla dottoressa Zurrell, che, scoperto il piano di Arcane, decide di aiutare Abby.\nAccoglienza.\nIl film ha vinto un Razzie Awards nel 1990 per la peggior attrice (Heather Locklear). Il film ha ricevuto per la maggior parte critiche negative. Ci\u00f2 che ha contribuito all'insuccesso del film \u00e8 stato il cambio di atmosfera rispetto al primo.\nHome video.\nIn Italia, il film \u00e8 edito dalla Pulp Video."}
{"id": "746311", "revid": "38120", "url": "https://it.wikipedia.org/wiki?curid=746311", "title": "Swamp Thing (film)", "text": ""}
{"id": "746312", "revid": "812213", "url": "https://it.wikipedia.org/wiki?curid=746312", "title": "The Return of the Swamp Thing", "text": ""}
{"id": "746313", "revid": "547034", "url": "https://it.wikipedia.org/wiki?curid=746313", "title": "Frank Joseph Caggiano", "text": "Biografia.\nFrank Joseph Caggiano \u00e8 nato nella sezione Gravesend di Brooklyn, New York, il 29 marzo 1959, domenica di Pasqua, ed \u00e8 il pi\u00f9 giovane di due figli di Arnaldo e Gennarina Caggiano. I suoi genitori erano immigrati italiani giunti negli Stati Uniti dal comune di Caggiano, in provincia di Salerno, nel 1958. Ha una sorella maggiore, Antonia. I suoi genitori originariamente volevano chiamarlo Francesco, come suo nonno, tuttavia, un'infermiera ha erroneamente posizionato il nome \"Frank\" sui moduli di nascita e i suoi genitori hanno accettato con riluttanza.\nFormazione e ministero sacerdotale.\n\u00c8 cresciuto un Van Sicklen Street, nella zona sud di Brooklyn, e frequentava la messa ogni domenica mattina nella parrocchia dei Santi Simone e Giuda. Ha frequentato la Saints Simon and Jude Elementary School a Gravesend e nel 1977 si \u00e8 diplomato alla Regis High School a Manhattan, un istituto della Compagnia di Ges\u00f9. Ha quindi iniziato gli studi di scienze politiche presso l'Universit\u00e0 Yale a New Haven. Ha abbandonato gli studi per entrare in seminario. Questo improvviso passaggio da Yale al seminario ha deluso il padre che si opponeva alle sua vocazione anche se lo stesso Caggiano era ancora incerto sulla sua vocazione. Nel 1978 \u00e8 entrato al Cathedral College di Douglaston nel Queens e nel 1981 ha conseguito il Bachelor of Arts in filosofia.\nDopo la laurea al Cathedral College, Caggiano ha lavorato nell'area metropolitana di New York per la Gregg Division della McGraw Hill Publishing Company per diciotto mesi. Ha poi frequentato il seminario \"Immacolata Concezione\" ad Huntington e ha conseguito un Master of Divinity.\nIl 16 maggio 1987 \u00e8 stato ordinato presbitero per la diocesi di Brooklyn da monsignor Francis John Mugavero. In seguito \u00e8 stato vicario parrocchiale nelle parrocchie di Sant'Agata a Bay Ridge dal 1987 al 1989 e di Sant'Atanasio a Bensonhurst dal 1989 all'agosto del 1991 quando \u00e8 stato inviato a Roma per studi. Ha preso residenza presso il Pontificio collegio americano del Nord. Nel maggio del 1996 ha conseguito il dottorato in sacra teologia presso la Pontificia Universit\u00e0 Gregoriana con una tesi intitolata \"The Eschatological Implications of the Notion of Recreation in the Works of St. Cyril of Alexandria\". Tornato in patria \u00e8 stato vicario parrocchiale della parrocchia di San Giuda a Canarsie dal giugno del 1996 al 1998; decano della formazione per il programma del diaconato permanente; \"censor librorum\" della diocesi; parroco della parrocchia di San Domenico a Bensonhurst dal 1998 al 2003; docente di teologia al campus di Staten Island della Saint John's University e al Saint Joseph's College di New York; direttore dell'ufficio per diaconato permanente dal 2002; vicario episcopale per l'evangelizzazione e la vita pastorale della diocesi di Brooklyn dal 2003 al 2007 e vicario generale dal 2007. Quando nel 2002 il vescovo Thomas Vose Daily lo ha chiamato a dirigere il diaconato della sua diocesi lo ha definito \"il pi\u00f9 brillante giovane teologo degli Stati Uniti\".\nNel maggio del 2003 papa Giovanni Paolo II lo ha nominato cappellano di Sua Santit\u00e0.\nNel 2000 ha tenuto una predica allo Youth Summer Festival a Tipperary, in Irlanda.\nMinistero episcopale.\nIl 6 giugno 2006 papa Benedetto XVI lo ha nominato vescovo ausiliare di Brooklyn e titolare di Inis Cathaig. Ha ricevuto l'ordinazione episcopale il 22 agosto successivo insieme ai vescovi Pierre Marie Guy Sansaricq e Octavio Cisneros nella chiesa di Nostra Signora degli Angeli a Brooklyn dal vescovo di Brooklyn Nicholas Anthony DiMarzio, co-consacranti il vescovo emerito Thomas Vose Daily e quello ausiliare Ignatius Anthony Catanello. Hanno preso parte al rito oltre mille persone che includevano un \"numero insolitamente alto di cardinali, arcivescovi e altri VIP - 48, in tutto, compresi i quattro ausiliari attivi nell'arcidiocesi di New York e il loro leader, il cardinale Edward Michael Egan\". La consacrazione ha suscitato \"applausi prolungati\" da parte dei partecipanti.\nCaggiano ha partecipato a numerose edizioni della Giornata mondiale della Giovent\u00f9, tenendo conferenze di catechesi a Sydney (2008), Madrid (2011) e Rio de Janeiro (2013).\nNel 2009 la diocesi di Brooklyn ha preso la decisione di chiudere quattordici scuole. Caggiano \u00e8 stato scelto dal vescovo DiMarzio per guidare le operazioni di riorganizzazione e ha ammesso che le precedenti chiusure scolastiche hanno generalmente portato alla perdita di posti di lavoro e che un'ulteriore riorganizzazione (da completare prima della fine dell'anno accademico) avrebbero probabilmente comportato la perdita di posti di lavoro per alcune persone. Fu anche incaricato di consolidare 46 parrocchie e ridurre le scuole elementari cattoliche da 108 a circa 65 o 70, convertendo le rimanenti in accademie cattoliche indipendenti.\nIl 31 luglio 2013 papa Francesco lo ha nominato vescovo di Bridgeport. Ha preso possesso della diocesi il 19 settembre nella chiesa di Santa Teresa a Bridgeport.\nUna delle sue prime azioni \u00e8 stata quella di annunciare pubblicamente il deficit finanziario sostenuto prima della sua installazione e di imporre ai pastori di guidare le parrocchie per periodi di sei anni rinnovabili e di presentare le proprie dimissioni al compimento dei 75 anni, proprio come fanno i vescovi.\nNel 2014 ha convocato il IV sinodo diocesano, il primo in 32 anni, sul tema \"Building Bridges to the Future Together\"). In un'intervista ad \"America\", Caggiano ha affermato che una delle sue prime priorit\u00e0 come vescovo \u00e8 raggiungere l'alta percentuale di cattolici della diocesi, che per qualsiasi motivo, non frequentano pi\u00f9 la messa. Una delle maggiori preoccupazioni su cui si \u00e8 concentrato il sinodo \u00e8 stata la diminuzione della frequenza alla messa e alla pratica dei sacramenti, nonch\u00e9 la necessit\u00e0 di rafforzare le scuole cattoliche a causa del calo delle iscrizioni.\nNel 2018 ha annunciato che le norme e i regolamenti liturgici nella diocesi sarebbero stati rivisti nel successivo quadriennio a seguito delle discussioni del sinodo diocesano. Il 1\u00ba ottobre ha annunciato che questi nuovi regolamenti \"ci permetteranno di pregare efficacemente e con riverenza come Chiesa\" e sarebbero state le norme pi\u00f9 recenti attuate in materia dal 1983.\nHa partecipato alla XV assemblea generale ordinaria del Sinodo dei vescovi che ha avuto luogo nella Citt\u00e0 del Vaticano dal 3 al 28 ottobre 2018 sul tema \"I giovani, la fede e il discernimento vocazionale\".\nNell'aprile del 2019, il Murphy Center dell'Universit\u00e0 di Fairfield gli ha assegnato il \"Bowler Award\" in riconoscimento dei suoi contributi pastorali alla diocesi di Bridgeport. Nel novembre dello stesso anno, Caggiano \u00e8 stato eletto membro del consiglio di Catholic Relief Services e poi nominato presidente per un mandato di tre anni. Di quella nomina, Caggiano ha affermato in una dichiarazione rilasciata il 25 novembre che \u00e8 stato un onore per lui guidare un'organizzazione dedicata a persone \"che non hanno abbastanza da mangiare o un posto dove dormire a causa della povert\u00e0 radicata\".\nNel 2020, durante la pandemia di COVID-19, ha ordinato di interrompere temporaneamente le messe pubbliche e di continuare a trasmetterle in streaming per consentire alle persone di partecipare virtualmente. Ha argomentato che la chiusura delle chiese era per \"il nostro comune obbligo morale di proteggere vita\" per ridurre la trasmissione del virus. Inoltre, ha osservato in un post su Facebook che la sospensione di tutte le messe pubbliche era importante per la sicurezza della comunit\u00e0 ed \u00e8 in accordo con \"la fede cattolica centrale nella santit\u00e0 di ogni vita umana\". Tuttavia, la diocesi ha anche annunciato che un formato particolare per la messa di persona sarebbe stato organizzato secondo le norme di distanziamento sociale per solo 50 persone, mentre altri avrebbero potuto partecipare con la propria auto dai parcheggi. In seguito ha annunciato un allentamento delle restrizioni alla partecipazione alla messa sulla base di un processo di riapertura in concomitanza con le misure prese dalle diocesi vicine.\nPer evangelizzare a un livello pi\u00f9 ampio (per uno dei suoi impegni pastorali al momento dell'insediamento), Caggiano mantiene un account Facebook e Twitter dove pubblica piccole riflessioni aggiornate regolarmente.\nNel giugno del 2021 ha annunciato la formazione e lo sviluppo di un istituto catechistico nazionale. L'iniziativa \u00e8 quella di includere l'inculturazione ispanica. Il lancio virtuale si \u00e8 tenuto nel dicembre del 2020, con una conferenza dal vivo anticipata a Baltimora, novembre 2022.\nCaggiano ha commissionato un rapporto pubblicato nell'ottobre del 2019 dall'ex giudice della Corte Superiore dello Stato Robert Holzberg sulla gestione da parte della diocesi delle accuse di abusi sessuali da parte dei suoi sacerdoti. Holzberg ha scoperto che dal 1953 circa 71 sacerdoti avevano abusato di quasi 300 persone. La maggior parte dei casi risalivano agli anni '60 e '70 dal 2008 non se ne era riscontrato nessuno. Ha spiegato in dettaglio come tre vescovi in quarant'anni avessero costantemente mancato di adempiere alle loro responsabilit\u00e0 morali e legali. Il 3 ottobre 2019 ha anche affermato che le vittime \"devono rimanere al centro di tutti i nostri sforzi perch\u00e9 sono nostri fratelli e sorelle\", il che significava che \"andare avanti non significa lasciarle indietro\".\nOpinioni.\nInterruzione volontaria di gravidanza.\nCaggiano ha espresso la sua contrariet\u00e0 all'interruzione volontaria della gravidanza ritenendo che \"innumerevoli bambini non ancora nati vengono derubati del loro diritto divino di godere del dono della vita\". Il 25 gennaio 2019 Caggiano ha pubblicato una riflessione in cui ha fatto riferimento alla legalizzazione dell'aborto come un inquietante fallimento da parte della societ\u00e0 americana contemporanea. Nel giugno del 1997 ha tenuto un discorso in cui ha affermato che la vita deve essere preservata e difesa dal momento del concepimento poich\u00e9 un bambino non ancora nato era \"di valore infinito\" a causa delle sue origini nell'amore di Dio.\nEutanasia.\nNel giugno del 1997 ha tenuto un discorso in cui lamentava che \"la societ\u00e0 contemporanea continua a minare ogni tentativo di rispettare e difendere la vita umana\", riferendosi a un'imminente sentenza della Corte suprema sul suicidio assistito che Caggiano ha affermato \"rappresenta una forma sottile di eutanasia\". Ha elaborato che il rifiuto di contribuire alla difesa della vita umana ha solo contribuito a una \"cultura della morte\" che avrebbe inaugurato drammatici cambiamenti sociali verso la vita e la morte.\nMatrimonio tra persone dello stesso sesso.\nSi \u00e8 dichiarato contrario al matrimonio tra persone dello stesso sesso e nel 2015 ha pubblicato una dichiarazione in cui lamentava la decisione 5-4 della Corte Suprema secondo cui i matrimoni tra persone dello stesso sesso erano costituzionali a livello nazionale. Si \u00e8 unito ad altre diocesi cattoliche nell'opporsi alla sentenza, riflettendo che la decisione era indicativa di \"un rapido cambiamento di atteggiamenti nella nostra societ\u00e0 laica americana\", tuttavia, sottolineando che ci\u00f2 non ha scoraggiato il magistero ufficiale della Chiesa o \"la sua comprensione del matrimonio sacramentale\".\nIl vescovo ha inoltre affermato che \"la Chiesa insegna chiaramente che il sacramento del matrimonio \u00e8 un'alleanza d'amore che pu\u00f2 essere stipulata solo da un uomo e una donna\" e che un cambiamento nel diritto civile era solo la prova che la Chiesa aveva bisogno di continuare fare lo sforzo di \"diventare una Chiesa pi\u00f9 accogliente\".\nGiovent\u00f9.\n\u00c8 stato uno dei delegati nominati per partecipare al Sinodo dei vescovi del 2018 dedicato ai giovani. Ha affermato che la Chiesa deve agire con trasparenza per assicurarsi la fiducia dei giovani rimasti scandalizzati dagli scandali. Ha inoltre affermato che c'\u00e8 bisogno di rendere l'incontro con i giovani un fulcro pastorale cruciale per qualsiasi episcopato.\nIn un'intervista rilasciata al National Catholic Register il 10 luglio 2017 ha affermato che i giovani \"stanno affrontando le loro sfide uniche e vogliono qualcuno che li ascolti\", rendendo quindi necessaria la necessit\u00e0 che i pastori siano in grado di rispondere ad esse attraverso moderne innovazioni tecnologiche che possano avvicinarli ai giovani e i giovani alla Chiesa. Caggiano ha inoltre affermato che l'impegno per la santit\u00e0 personale e per \"annunciare la Buona Novella\" erano punti focali per una pastorale giovanile in modo che i giovani non fossero dimenticati.\nAvendo partecipato a diverse edizioni della Giornata mondiale della giovent\u00f9, crede fermamente che quegli eventi possano diventare \"un'esperienza che cambia la vita\" affinch\u00e9 i giovani incontrino Ges\u00f9 Cristo. Ha detto che \u00e8 stato eccezionale vedere milioni di giovani riuniti da tutte le parti del mondo sotto una fede comune.\nDialogo interreligioso.\nSostiene il dialogo interreligioso come appello alla pace. Il 22 dicembre 2015 ha partecipato a un servizio di preghiera con leader ebrei e musulmani di fronte al Margaret Morton Government Center \"per allertare le persone sul peccato della discriminazione e per essere solidali con coloro che sono nel bisogno\". Ha denunciato gli attacchi motivati da discriminazione religiosa e odio, rilevando la \"minaccia crescente di terrorismo e violenza\" in un post su Facebook che ha scritto poco dopo l'evento.\nI suoi commenti sono andati indirettamente anche al terrorismo motivato dalla religione quando ha anche osservato che \"purtroppo sono pochi quelli che, in nome di Dio, stanno perpetrando terribili atti di malvagit\u00e0\". Caggiano ha sottolineato che le diverse religioni hanno bisogno di unirsi per rifiutare la violenza di matrice religiosa per \"cercare la pace, la comprensione e uno spirito di tolleranza\".\nIl vescovo ha anche condannato la comparsa di graffiti antisemiti sulla cattedrale diocesana, riferendosi a \"questa sfacciata e disgustosa dimostrazione di antisemitismo che \u00e8 moralmente ripugnante e un affronto alla nostra fede cattolica\" in una dichiarazione pubblicata il 5 gennaio 2019. Ha inoltre affermato che \"usare un simbolo chiaramente antisemita \u00e8 partecipare a un male indicibile\" e che \u00e8 stato un evento angosciante dato che c'era un crescente bisogno di rispettare reciprocamente le altre religioni.\nRazzismo.\nIn seguito all'omicidio di George Floyd, avvenuta a Minneapolis alla fine di maggio del 2020, in cui ha pubblicato una dichiarazione in cui ha affermato che \"dobbiamo affrontare ancora una volta il male del razzismo sistematico, del bigottismo e della discriminazione nel nostro Paese\".\nScandalo sugli abusi sessuali del clero.\nPoco dopo il suo insediamento a Bridgeport, in un'intervista al National Catholic Reporter, ha dichiarato che era importante \"ricostruire la fiducia nella Chiesa, tra le persone nella Chiesa\", in particolare con quei giovani che se ne vanno perch\u00e9 scandalizzati dalla impatto ha la crisi. Ha dichiarato con fermezza che ricostruire la fiducia dipendeva dalla trasparenza e dall'autenticit\u00e0 che sperava di dimostrare coerentemente nel suo episcopato.\nGenealogia episcopale.\nLa genealogia episcopale \u00e8:"}
{"id": "746315", "revid": "149485", "url": "https://it.wikipedia.org/wiki?curid=746315", "title": "Campionati europei di nuoto in vasca corta 1992", "text": "I secondi Campionati europei di nuoto in vasca corta, denominati ufficialmente Campionati Europei sprint, si sono svolti a Espoo (Finlandia) il 21 e il 22 dicembre 1992.\nSi \u00e8 gareggiato in sole 14 gare, quasi tutte sulla sola distanza dei 50 metri, tranne i misti che si sono svolti sulla distanza dei 100\u00a0m."}
{"id": "746320", "revid": "767487", "url": "https://it.wikipedia.org/wiki?curid=746320", "title": "Devilman (film)", "text": " \u00e8 un film del 2004 diretto da Hiroyuki Nasu. Il film \u00e8 tratto dall'omonimo manga del 1972 di G\u014d Nagai, che fa un cameo nei panni di uno spettatore delle vicende. Il film vinse il premio per i migliori effetti speciali all'Asian Film Festival del 2004.\nIl film \u00e8 inedito in Italia."}
{"id": "746322", "revid": "785863", "url": "https://it.wikipedia.org/wiki?curid=746322", "title": "Renzo Rosso", "text": "Biografia.\nDiplomato in violino, laureato in filosofia, dirigente RAI e collaboratore di quotidiani e riviste (\"Nuovi argomenti\", \"L'Espresso\", \"Avanti!\", \"The London Magazine\"), fruisce di complesse radici culturali di tradizione mitteleuropea.\nNarratore acuto e raffinato , indaga le contraddizioni umane con \u201cuno sguardo che parte da milioni di occhi e spazia a trecentosessanta gradi sul mondo\u201d (Calvino). In particolare l'ultima opera, vincitrice del Premio Letterario Feronia (indetto dalla citt\u00e0 di Fiano), esprime tutto il forte pessimismo dell'autore riguardo alla possibilit\u00e0 dell'umanit\u00e0 di sfuggire dalla sua condizione naturale d'infelicit\u00e0.\n\"Il trono della bestia\", una delle sue opere di maggior successo, narra la vicenda storica e umana di Papa Benedetto IX, l'unico pontefice ad aver regnato pi\u00f9 d'una volta, incarnazione delle contraddizioni e delle problematiche della Chiesa cattolica nel Medioevo. Un altro suo libro, \"Le donne divine\", ha ottenuto nel 1988 il Premio Selezione Campiello.\nPer la televisione nel 1979 \u00e8 stato co-sceneggiatore con Marco Leto della miniserie televisiva \"I vecchi e i giovani\" tratta dal romanzo omonimo di Luigi Pirandello.\nNel 1960 si \u00e8 sposato con la doppiatrice Benita Martini, da cui ha avuto due figli.\nBibliografia.\n\"Il Radiocorriere\", n. 15/1956."}
{"id": "746324", "revid": "647919", "url": "https://it.wikipedia.org/wiki?curid=746324", "title": "Mussaca", "text": ""}
{"id": "746328", "revid": "287204", "url": "https://it.wikipedia.org/wiki?curid=746328", "title": "Canap\u00e8 (cucina)", "text": "Un canap\u00e8 (dal francese \"canap\u00e9\" e dal latino medievale \"canapeum\", alterazione del class. \"conop\u0113um\", conopeo) \u00e8 un piccolo antipasto poggiato o spalmato su fettine di pane senza crosta che solitamente vengono prima spalmate di burro ed anche preventivamente grigliate. \u00c8 solitamente preparato con cura e di aspetto molto decorativo, separato in fette e mangiabile spesso in un solo morso.\nI canap\u00e8 si preparano su fette di pane bianco da tramezzini, su pane tostato, su gallette, in barchette di pasta sfoglia o frolla e su qualsiasi supporto che sia adatto a essere presentato disteso su un piatto e ritagliato in forme piacevoli, come stelle, cerchi o fiori. Talvolta il supporto del canap\u00e8 pu\u00f2 anche venire fritto o ricavato da impasti di polenta o patate scavate: sebbene esistano ricette tradizionali di canap\u00e8, infatti, queste sono preparazioni dove la fantasia nell'accostamento \u00e8 pi\u00f9 che benvenuta.\nSopra il supporto si poggiano gli ingredienti scelti, come salse, affettati, carne, formaggio, pesce, caviale o p\u00e2t\u00e9, nonch\u00e9 altri condimenti combinati con fantasia.\nPossono essere salati o dolci e sono presentati su vassoi. Il loro impiego principale \u00e8 nei buffet."}
{"id": "746329", "revid": "287204", "url": "https://it.wikipedia.org/wiki?curid=746329", "title": "Angelo Giuseppe Jelmini", "text": "Biografia.\nVenne ordinato sacerdote il 28 giugno 1917. Dapprima parroco a Bodio poi, nel 1917, direttore dell'oratorio maschile di Lugano.\nFu nominato vescovo titolare di Terme e amministratore apostolico del Ticino il 16 dicembre 1935, consacrato vescovo nella cattedrale di Lugano il 2 febbraio del 1936 dal nunzio apostolico a Berna Filippo Bernardini.\nNel 1945 ricevette la laurea \"honoris causa\" in teologia dell'Universit\u00e0 di Friburgo. Lo stesso anno papa Pio XII lo nomin\u00f2 assistente al soglio pontificio.\nIl 13 settembre 1953 fu co-consacrante di Raffaele Forni, con Eug\u00e8ne-Gabriel-Gervais-Laurent Tisserant (cardinale-vescovo di Ostia, decano del Collegio dei Cardinali e prefetto della Congregazione del Cerimoniale, consacrante principale) e Antonio Samor\u00e8 (arcivescovo titolare di Tirnovo e segretario della Curia romana, co-consacrante); il 6 dicembre 1959 consacr\u00f2 sacerdote Pier Giacomo Grampa, pi\u00f9 tardi vescovo di Lugano.\nIncarichi.\nNel 1960 venne nominato membro della Pontificia Commissione Centrale Preparatoria del Concilio Vaticano II. Il suo lungo episcopato gli permise di incidere profondamente nella vita ecclesiale del Cantone Ticino. Fu promotore e sostenitore della tipografia \"La Buona Stampa\" e del Movimento sindacale cristiano sociale.\nOpere.\nNel 1942 fond\u00f2 l'opera diocesana \"Caritas\". Durante il secondo conflitto mondiale si prodig\u00f2 molto anche nell'assistenza ai rifugiati e in seguito all'assistenza degli immigrati.\nGenealogia episcopale.\nLa genealogia episcopale \u00e8:"}
{"id": "746331", "revid": "15756", "url": "https://it.wikipedia.org/wiki?curid=746331", "title": "Megaforce Records", "text": "La Megaforce Records \u00e8 una casa discografica statunitense fondata da Jon Zazula nel 1982.\nStoria della Megaforce Records.\nLa Megaforce Records fu fondata nel 1982 da Jon \"Jonny Z\" Zazula e da sua moglie Marsha Zazula per poter pubblicare i primissimi lavori dei Metallica.\nFurono ritenuti importanti, anche, per la distribuzione negli Stati Uniti dei dischi di Venom e Mercyful Fate. Inoltre, a loro si deve la produzione esecutiva, tra gli altri, dei primi album di Anthrax, Overkill e Testament. Inizialmente, veniva distribuita in Europa dalla Music for Nations.\nSuccessivamente, oltre ad avere una distribuzione mondiale da parte delle Atlantic Records e, per quanto riguarda gli Anthrax, dalla Island Records, si cre\u00f2 una sussidiaria chiamata Megaforce Worldwide. \u00c8 tuttora attiva sul mercato, occupandosi anche delle ristampe delle loro precedenti release."}
{"id": "746332", "revid": "298229", "url": "https://it.wikipedia.org/wiki?curid=746332", "title": "Campionati europei di nuoto in vasca corta 1993", "text": "I terzi Campionati europei di nuoto in vasca corta, denominati ufficialmente Campionati europei sprint, si sono svolti a Gateshead (Gran Bretagna) dall'11 al 13 novembre 1993.\nSi \u00e8 gareggiato in sole 14 gare, quasi tutte sulla sola distanza dei 50 metri, tranne i misti che si sono svolti sulla distanza dei 100\u00a0m."}
{"id": "746333", "revid": "87971", "url": "https://it.wikipedia.org/wiki?curid=746333", "title": "Life As We Know It", "text": ""}
{"id": "746336", "revid": "72396", "url": "https://it.wikipedia.org/wiki?curid=746336", "title": "Gabriel Marcel", "text": "Biografia.\nStudi\u00f2 al liceo Carnot e alla Sorbona, dove risent\u00ec dell'influenza di L\u00e9on Brunschvicg e di Henri Bergson. Si laure\u00f2 con la tesi \"L'influence de Schelling sur les id\u00e9es m\u00e9taphisiques de Coleridge\", svolse l'attivit\u00e0 di professore di liceo fino al 1923, insegnando a Vend\u00f4me, Sens, Parigi e Montpellier.\nNel suo itinerario filosofico si \u00e8 dovuto spesso confrontare con la riflessione filosofica di Heidegger e Jaspers, accogliendo alcune istanze della corrente esistenzialista, ma senza per questo riconoscersi del tutto in questo orientamento di pensiero. Nel 1927 ha pubblicato a Parigi il suo \"Giornale metafisico\", una sorta di diario filosofico in cui \u00e8 documentata e svolta in maniera personale la riscoperta dell'esistenza in senso religioso. Di religione ebraica, nel 1929 si \u00e8 convertito al cattolicesimo trovando in esso l'orizzonte che cercava.\nNel 1935 pubblica un'altra opera importante, introdotta dalla pubblicazione di poco precedente del saggio \"Posizione e approcci concreti del mistero ontologico\": \"Essere e Avere\", in cui approda al tema dell'esistenza in rapporto all'essere e all'avere, nonch\u00e9 alla distinzione tra problema e mistero. In tutta la sua opera \u00e8 chiara l'ispirazione religiosa del suo pensiero, volto al rapporto tra uomo e uomo e tra uomo e Dio, e a rifiutare qualsiasi oggettivazione possibile di tali rapporti, in una logica che concepisce l'esistenza come dono e non come problema, aprendo l'uomo al mondo in una dimensione dell'essere che si pu\u00f2 scorgere e cogliere nei due fondamentali momenti della fedelt\u00e0 e dell'amore, che dunque fondano la soggettivit\u00e0 rivolta verso l'altro e verso Dio.\nLa filosofia di Marcel: l'essere come mistero.\nCriticando la separazione di origine cartesiana tra soggetto e oggetto, che ha portato l'uomo a pensare in maniera ingiusta di potere dominare il mondo, Marcel afferma che \u00e8 necessario recuperare l'unit\u00e0 fra soggetto e oggetto, partendo dall'Io e dal corpo, che non \u00e8 altro da me, in quanto \"io sono il mio corpo\".\n\u00c8 errato considerare la domanda sull'essere come un problema e tentare di risolverlo in termini razionali; esso infatti \u00e8 un mistero e come tale trascende l'analisi razionale. L'uomo pu\u00f2 scegliere tra l'avere e l'essere. Il primo \u00e8 l'atteggiamento errato di chi si affida in modo completo all'analisi empirica e oggettivizzante la scienza; il secondo \u00e8 proprio di chi accetta il mistero dell'essere e la sua trascendenza.\nPer potersi avvicinare a esso sono necessari l'amore, come rapporto con un altro Io che \u00e8 unico e differente da tutti gli altri (superando il \"cogito ergo sum\" cartesiano che scinde il soggetto capace di conoscere e il soggetto vitale) e la fede in Dio, che Marcel definisce il Tu assoluto.\nSecondo Marcel esiste una profonda differenza tra \"problema\" e \"mistero\". Il primo si presenta oggettivamente come un qualcosa che si pone \"di fronte\" al soggetto; il soggetto, tuttavia, non \u00e8 implicato nel problema stesso, cio\u00e8 si trova in una posizione esterna, vede le cose dall'alto, e tenta una soluzione che possa essere intersoggettivamente condivisa; in questo caso la soluzione \u00e8 in linea di principio distinta dal processo che ne ha permesso l'individuazione.\nIl mistero, invece, \u00e8 un enigma che coinvolge in prima persona il soggetto, in quanto immerso nel mistero dell'essere; in questo caso la soluzione non \u00e8 un procedimento scientifico oggettivante e a portata di mano, bens\u00ec un percorso personale che apre la strada alla trascendenza.\nLa stessa distinzione si pu\u00f2 quindi fare tra due diverse concezioni del sapere: quella scientifico-oggettivante e quella filosofico-esistenziale. Per la conoscenza scientifica, infatti, ci\u00f2 che conta \u00e8 il risultato, e una volta che questo sia stato raggiunto diventa irrilevante sia il percorso che si \u00e8 fatto per ottenerlo, sia l'autore di tale percorso. Per fare un esempio: se uno scienziato scopre una formula chimica per ottenere una medicina ci\u00f2 che pi\u00f9 conta \u00e8 tale formula, mentre come ci si \u00e8 arrivati e chi l'ha scoperta non servono ai fini dell'utilizzo di tale prodotto.\nIn filosofia la questione cambia radicalmente: il percorso filosofico, intrapreso da un soggetto ricercante, non \u00e8 separabile dal risultato raggiunto, anche perch\u00e9 questo \u00e8 spesso parziale e, pi\u00f9 che risolvere problemi, indica e suggerisce categorie interpretative. Il filosofo, inoltre, \u00e8 esso stesso coinvolto nella propria riflessione, cosicch\u00e9 qualsiasi teoria non pu\u00f2 prescindere dal proprio autore, e dal cammino che egli ha svolto per approdare alla sua verit\u00e0.\nMentre Marcel era ancora in vita gli studiosi etichettarono la sua riflessione con il nome di \"esistenzialismo\"; egli, per\u00f2, rifiut\u00f2 di considerare se stesso un esistenzialista (come del resto gi\u00e0 faceva Martin Heidegger) e prefer\u00ec definire la sua filosofia \"socratismo cristiano\"."}
{"id": "746338", "revid": "287204", "url": "https://it.wikipedia.org/wiki?curid=746338", "title": "Wilhelm Waiblinger", "text": "Biografia.\nStudente di teologia del seminario di Tubinga, si occup\u00f2 pi\u00f9 volentieri di poesia e di letteratura, e visit\u00f2 frequentemente tra il 1822 e il 1823 il poeta Friedrich H\u00f6lderlin, allora mentalmente malato, che viveva in una semi-reclusione nella casa del colto artigiano Ernst Zimmer, in riva al fiume Neckar, accompagnandolo a volte in passeggiate nei dintorni e lasciandone un ritratto nel suo \"H\u00f6lderlins Leben, Dichtung und Wahnsinn\". Dopo aver viaggiato a lungo per l'Italia, la Svizzera e il Tirolo, nel 1827 Waiblinger lasci\u00f2 Tubinga per l'Italia, stabilendosi a Roma, dove abit\u00f2 in una casa tuttora esistente in via del Mascherone 62, e morendovi prematuramente di tubercolosi all'et\u00e0 di 25 anni. \u00c8 sepolto nel Cimitero acattolico di Roma.\nCuriosit\u00e0.\nNella sua novella \"Im Presselschen Gartenhaus\"\", del 1913, Hermann Hesse descrive una visita a H\u00f6lderlin dei poeti Waiblinger e Eduard M\u00f6rike."}
{"id": "746340", "revid": "110157", "url": "https://it.wikipedia.org/wiki?curid=746340", "title": "Basilica palatina di Santa Barbara", "text": "La basilica palatina di Santa Barbara \u00e8 un luogo di culto cattolico di Mantova.\nStoria.\nCostruita su istanza del duca Guglielmo Gonzaga e su progetto dell'architetto mantovano Giovan Battista Bertani, l'opera fu edificata in due fasi, dal 1562 al 1567 e dal 1569 al 1572, e dal 1565 le cerimonie religiose di corte vennero dirette dagli innumerevoli abati. Il collegamento voluto dal duca Guglielmo, tra il palazzo Ducale e la chiesa, fu chiuso alla fine dell\u2019800 per separare la propriet\u00e0 dello Stato italiano da quella della Chiesa, a causa del conflitto seguito alla fine del potere temporale del Papa nel 1870. La riapertura del \"passetto\" al pubblico \u00e8 avvenuta il 16 settembre 2018.\nSanta Barbara pu\u00f2 essere considerata il capolavoro sia del committente sia dell'artefice; dotata dal duca di numerosi privilegi, dell'esenzione dal controllo vescovile e della possibilit\u00e0 di fregiarsi di un rito proprio, diverso da quello romano, fu pensata come sede delle fastose cerimonie liturgiche corredate da musica sacra di altissimo livello, la vera passione del duca, grazie anche al prezioso organo Antegnati.Le forti scosse di terremoto dell'Emilia del 29 maggio 2012 hanno provocato danni al cupolino del campanile della basilica.\nDescrizione.\nArte e architettura.\nLa struttura architettonica \u00e8 decisamente singolare: un impianto centrale, con al centro un tiburio quadrato, \u00e8 seguito da un profondo presbiterio sopraelevato coperto da un secondo tiburio simile al primo e seguito da una scenografica abside decorata con strani cassettoni intersecantisi. L'impianto longitudinale \u00e8 quindi costituito dalla somma di due cellule a pianta centrale e dal successivo presbiterio semicircolare, che sovrasta una profonda cripta costituita da uno spazio rettangolare e da un sacrario ovale. Le paraste sono infatti costituite da semplici fasce prive di base e capitello.\nIl campanile in mattoni, sormontato da un singolare tempietto rotondo, \u00e8 uno degli elementi pi\u00f9 caratteristici del panorama urbano di Mantova. Il modello al quale si ispir\u00f2 l'architetto di corte Giovan Battista Bertani era il tempietto circolare di San Pietro in Montorio del Bramante al quale sostitu\u00ec il colonnato a trabeazione vitruviana con una loggia serliana nel solco della lezione di Sebastiano Serlio e Andrea Palladio.\nAll'interno, nei due altari laterali, sono collocate due grandi tele di Lorenzo Costa il Giovane, ideate dallo stesso Giovan Battista Bertani, \"Il battesimo di Costantino\" e \"Il martirio di sant'Adriano\". Tra gli altri dipinti, la pala nel presbiterio con \"Il martirio di santa Barbara\" di Domenico Brusasorci (1564), \"L'Annunciazione\" dipinta su un lato delle ante dell'organo da Fermo Ghisoni, che sull'altro lato raffigur\u00f2 santa Barbara e san Pietro (1566 circa).\nOrgano a canne.\nNella basilica si trova un organo Antegnati, costruito nel 1565 dall'organaro Graziadio Antegnati e ripristinato durante un restauro nel 1995-2006 da Giorgio Carli di Pescantina. Lo strumento, a tastiera unica e pedaliera a leggio di 17 note costantemente unita alla tastiera, \u00e8 chiuso in una cassa dorata riccamente intagliata collocata sopra la cantoria \"in cornu Epistulae\". Le canne sono chiuse da due portelle, attribuite a Fermo Ghisoni e raffiguranti sulla parte esterna santa Barbara e san Pietro, su quella interna l'Annunciazione.\nPantheon dei Gonzaga.\nNella basilica palatina trovarono sepoltura importanti componenti della dinastia dei Gonzaga, che vennero alla luce durante alcuni lavori di restauro nel 2007:"}
{"id": "746342", "revid": "287204", "url": "https://it.wikipedia.org/wiki?curid=746342", "title": "Northstar", "text": "Northstar, il cui vero nome \u00e8 Jean-Paul Beaubier, \u00e8 un personaggio dei fumetti creato da Chris Claremont (testi) e John Byrne (disegni), pubblicato dalla Marvel Comics. Apparso per la prima volta sulle pagine di \"Uncanny X-Men\" n. 120 (aprile 1979), Jean-Paul \u00e8 noto per essere il primo supereroe Marvel dichiaratamente omosessuale. Mutante canadese, insieme con la sorella, la supereroina Aurora, \u00e8 stato uno dei fondatori del supergruppo canadese Alpha Flight per poi passare tra le file degli X-Men. Nel numero 51 di Astonishing X-Men, pubblicato il 27 giugno 2012, Jean-Paul sposa il compagno Kyle Jinadu.\nBiografia del personaggio.\nOrigini.\nNato in una famiglia di origine franco-canadese, i genitori di Jean-Paul morirono in un incidente d'auto quando era ancora piccolo, e assieme alla sorella gemella Jean-Marie vennero adottati separatamente. Diventato adolescente Baubier si un\u00ec al Front de Lib\u00e9ration du Qu\u00e9bec, un gruppo terroristico separatista per l'indipendenza del Qu\u00e9bec dal Canada, ma se ne dissoci\u00f2 presto disgustato dai metodi violenti del movimento. Prima del suo esordio come supereroe, divenne uno sciatore professionista ma la sua carriera sportiva ebbe vita breve quando divent\u00f2 pubblica la sua capacit\u00e0 di muoversi ad altissime velocit\u00e0: fu allora che decise di unirsi al gruppo Alpha Flight patrocinato dal governo canadese, dove ritrov\u00f2 sua sorella divenuta anch'essa una supereroina.\nAlpha Flight.\nCon il nome-in-codice di \"Northstar\", Beaubier ebbe una vita longeva all'interno del gruppo che per\u00f2 fu sempre molto controversa e conflittuale. Di carattere irascibile, spesso Northstar entrava in conflitto con i suoi compagni in particolar modo Sasquatch, a causa del corteggiamento di quest'ultimo nei confronti di sua sorella.\nQuesta conflittualit\u00e0 venne aggravata quando Jean-Paul cominci\u00f2 a mostrare evidenti segni di personalit\u00e0 dissociativa. Per un breve periodo di tempo lasci\u00f2 Alpha Flight e torn\u00f2 all'attivit\u00e0 agonistica diventando campione olimpico, ma dovette consegnare i suoi trofei quando divennero noti i suoi poteri. Dopo il suo ritorno Jean-Paul adott\u00f2 una bambina di nome Joanne, affetta da AIDS. Dopo la morte della piccola, Northstar decise di rivelare ai compagni di squadra e al mondo intero la sua omosessualit\u00e0, a cui finora si era sempre solo alluso senza mai ammetterla esplicitamente.\nX-Men.\nA seguito dello scioglimento di Alpha Flight Northstar scrisse un memoriale dal titolo \"Born Normal\" riguardo alle sue esperienze sia come mutante sia come omosessuale. In questo periodo venne avvicinato e reclutato da Jean Grey per formare una squadra di emergenza degli X-Men con lo scopo di salvare il professor Xavier dalle grinfie di Magneto. Dopo quest'avventura Jean-Paul rinunci\u00f2 alla carriera da X-Men fino a quando dopo la rivelazione televisiva del Professor Xavier di essere un mutante, venne reclutato da quest'ultimo come insegnante per l'istituto. Durante questo periodo a Northstar viene assegnato un gruppo di studenti, lo Squadrone Alpha, prima di essere ucciso da Wolverine, sotto controllo dell'HYDRA, durante un attacco all'Istituto nel corso della saga \"Nemico Pubblico\". In seguito \u00e8 stato riportato in vita proprio dall'HYDRA che lo voleva sotto il proprio controllo. Dopo mesi di riabilitazione monitorata dallo \"S.H.I.E.L.D.\" venne liberato non ancora guarito, dai \"Figli della Cripta\"; questi, tramite condizionamenti mentali lo spinsero a lottare contro gli X-Men insieme con la sorella Aurora. Grazie all'aiuto di Rogue e della sua squadra, Jean-Paul e la sorella riuscirono a tornare alla normalit\u00e0 e ripresero la via del Canada.\nDivisi resistiamo.\nDopo lo scioglimento degli X-Men a seguito di Messiah Complex Northstar viene contattato da Ciclope che lo convince a contattare Anole. Giunto nella citt\u00e0 del giovane mutante, Jean-Paul lo trova nascosto all'interno di una casa sull'albero dalla quale Victor gli comunica di aver attaccato involontariamente il padre a seguito di un rumore che gli aveva ricordato uno dei tanti scontri dei New X-Men. Beaubier tenta di rassicurarlo e di convincerlo a tornare fra gli X-Men, quando Victor sputandogli in faccia gli comunica il proprio rifiuto accusando lui e tutti gli altri mutanti di avergli rubato l'innocenza, pregandolo inoltre di non cercarlo mai pi\u00f9.\nDurante l'invasione Skrull, Northstar e la sorella rispondono all'S.O.S. telepatico di Emma Frost e accorrono in aiuto degli X-Men a San Francisco, loro nuova residenza.\nPoteri e abilit\u00e0.\nNorthstar \u00e8 un mutante capace di muoversi e volare a velocit\u00e0 supersoniche, oltre che possedere una eccellente resistenza all'attrito provocato dall'aria che, in caso contrario gli ridurrebbe il corpo in pezzi. Il suo fisico gli garantisce anche uno straordinario equilibrio e agilit\u00e0. Alle capacit\u00e0 fisiche, sono da aggiungere quelle pi\u00f9 complesse relative alla manipolazione della luce che, dopo il potenziamento per mano dei \"Figli della Cripta\", sono aumentati fino a generare vere e proprie esplosioni di energia termica.\nIn aggiunta alla mutazione, Northstar \u00e8 un buon combattente corpo-a-corpo soprattutto nelle arti marziali. Fondatore e guida di una corporation basata essenzialmente sugli sport invernali, Jean-Paul \u00e8 stato anche uno sciatore di livello olimpico, un ginnasta e un esperto novelliere.\nAltre versioni.\nUltimate.\nQuesta controparte condivide parecchie similitudini con l'originale in quanto possiede sia i medesimi poteri sia le identiche inclinazioni omosessuali. Divenuto bersaglio di Sinister, riesce a sfuggire a un suo proiettile grazie ai suoi straordinari riflessi che per\u00f2 non gli impediscono di cadere in coma a causa della ferita. Grazie a Jean Grey riesce a tornare cosciente e a incontrare Colosso del quale s'invaghisce. Tempo dopo viene reclutato da Emma Frost per la sua \"Accademia del Domani\" e assieme a Havok, Sunspot e Cannonball tenta di far evadere Lorna dal Triskelion, prigione sorvegliata dagli Ultimates nella quale \u00e8 rinchiusa dopo aver involontariamente ucciso alcune persone. Conclusa la missione si mantiene in contatto con Colosso al quale chieder\u00e0 di venire al ballo della scuola, poi interrotto dalla Confraternita dei mutanti. Dopo la presunta morte di Xavier, Colosso decide di rimanere all'Accademia del Domani e di continuare la relazione con Jean-Paul. Durante uno dei tanti incontri di softball fra le due scuole, Alpha Flight con l'aiuto di Aurora (anche qui sorella di Northstar) riesce a rapire Jean-Paul e a sottoporlo a massicce dosi di Banshee, droga capace di amplificare i poteri mutanti. Grazie all'aiuto di Ciclope, Dazzler, Rogue, Angelo e Nightcrawler Colosso riesce a irrompere nella base di Alpha Flight, dove trova Northstar in overdose di Banshee che gli causer\u00e0 una paralisi degli arti inferiori.\nEra di Apocalisse.\nQui Northstar e Aurora fanno parte della Elite Mutant Force guidata da Sinistro. I due sono assegnati alla sorveglianza dei prigionieri ai quali non risparmiano torture, soprusi ed ingiurie fino a quando Ciclope non decide di tradire la causa di Apocalisse ed assieme ad alcuni altri prigionieri, inclusa Polaris, mette fuori combattimento i gemelli.\nX-Men: The End.\nIn questo futuro alternativo, Northstar fa parte dell'organico dello Xavier Insititute. Quando l'edificio esplode riesce a portare in salvo Ciclope, ma le gravi ustioni che lo ricoprono lo portano velocemente in fin di vita e comincia ad avere allucinazioni sulla sorella e i defunti Alpha Flight che lo incoraggiano a lasciarsi il proprio corpo e la vita alle spalle.\nHouse of M.\nGrazie all'incantesimo di Scarlet che altera la continuity di Terra-616, Northstar diviene uno degli agenti S.H.I.E.L.D. responsabili dell'addestramento di un giovane gruppo di mutanti. Come ogni altro superessere supporta il casato di Magneto e la sua politica.\nAltri media.\nTelevisione.\nNorthstar appare nella serie animata \"Insuperabili X-Men\" degli anni novanta."}
{"id": "746343", "revid": "174925", "url": "https://it.wikipedia.org/wiki?curid=746343", "title": "Ravvedimento", "text": "Ravvedimento, nella teologia cristiana, traduce il termine greco \u03bc\u03b5\u03c4\u03b1\u03bd\u03bf\u03b9\u03b1, che significa \"trasformazione della mente\", e che \u00e8 spesso usato nella Septuaginta per tradurre il termine tardo ebraico \"nacham\".\nDefinito in questo modo, \"ravvedimento\" potrebbe apparire qualcosa di esclusivamente intellettuale. Non \u00e8 cos\u00ec, in quanto gli scrittori della Bibbia erano fortemente consapevoli dell'unit\u00e0 della personalit\u00e0 umana.\n\"Trasformare la mente\" era essenzialmente modificare il nostro atteggiamento e cos\u00ec, almeno in principio, cambiare il nostro modo di agire e l'intero modo di vivere.\nIl ravvedimento \u00e8 un principio importante nella predicazione biblica (; ; ; e sgg.; ecc.). Un brano dell'Antico Testamento che non usa questa parola, esprime bene il suo significato: \"Chi copre le sue colpe non prosperer\u00e0, ma chi le confessa e le abbandona otterr\u00e0 misericordia\" ().\nIl ravvedimento \u00e8 un aspetto della conversione, l'altro \u00e8 la fede. Essi sono due aspetti di un'unica esperienza, quella in cui un uomo o una donna abbandona ci\u00f2 che Dio considera peccato e si affida completamente a Cristo.\nL'iniziale ravvedimento dovrebbe condurre alla rinuncia abituale al peccato. Il ravvedimento, propriamente detto, non dovrebbe essere confuso con la penitenza, termine che spesso, nelle versioni cattoliche romane della Bibbia traduce lo stesso \u03bc\u03b5\u03c4\u03b1\u03bd\u03bf\u03b9\u03b1.\nL'idea che \"penitenza\" suggerisce \u00e8, infatti, pi\u00f9 l'esecuzione di atti prescritti dalla Chiesa per espiare peccati post-battesimali, ma quest'idea non trova riscontro come tale nel Nuovo Testamento, ma fa parte di un'evoluzione posteriore del concetto.\nRavvedimento in senso non cristiano \u00e8 il riconoscimento dei propri errori in vista di una correzione."}
{"id": "746349", "revid": "767487", "url": "https://it.wikipedia.org/wiki?curid=746349", "title": "Gente d'onore", "text": "Gente d'onore \u00e8 un film del 1967 diretto da Folco Lulli.\nTrama.\nSicilia. La polizia d\u00e0 la caccia a sette affiliati a varie cosche mafiose, colpevoli di vari crimini. I sette, che si trovano nascosti nei posti pi\u00f9 impensati, non sanno che sono stati condannati a morte dai loro capi. Iniziano cos\u00ec una spaventosa marcia attraverso la Sicilia, per raggiungere una nave che dovrebbe portarli in salvo all'estero. Al termine del viaggio solo due di loro riescono a raggiungere la nave, e a quel punto appare chiaro il tradimento della mafia che ha preparato, ai due unici rimasti in vita, un'imboscata delle forze dell'ordine. Il pi\u00f9 anziano e il pi\u00f9 astuto dei sette, che aveva guidato il trasferimento, riesce a sfuggire alla cattura, ferendo a morte due carabinieri. Nonostante le ricerche della polizia e della mafia, riesce a ritornare indietro e a vendicarsi del suo capo."}
{"id": "746356", "revid": "26891", "url": "https://it.wikipedia.org/wiki?curid=746356", "title": "CIWS Dardo", "text": ""}
{"id": "746358", "revid": "122629900", "url": "https://it.wikipedia.org/wiki?curid=746358", "title": "Javier Echevarr\u00eda Rodr\u00edguez", "text": "Biografia.\nLaureato in giurisprudenza e in diritto canonico, \u00e8 stato ordinato sacerdote il 7 agosto 1955.\nDai primi anni cinquanta \u00e8 stato, insieme a mons. Alvaro del Portillo, uno dei pi\u00f9 stretti collaboratori di Josemar\u00eda Escriv\u00e1 de Balaguer e suo segretario fin dal 1953. Quando, nel 1975, Alvaro del Portillo \u00e8 succeduto a Josemar\u00eda Escriv\u00e1, divenne segretario generale dell'Opus Dei e successivamente, con l'erezione dell'Opus Dei in prelatura personale nel 1982, vicario generale.\nNel 1994 \u00e8 nominato da papa Giovanni Paolo II prelato dell'Opus Dei ed \u00e8 ordinato vescovo a San Pietro il 6 gennaio 1995.\nDal 1981 \u00e8 stato consultore della Congregazione delle cause dei santi, del Supremo tribunale della Segnatura apostolica e dal 1995 della Congregazione per il clero.\nConoscitore dei problemi dei cristiani nel mondo attuale e della situazione della Chiesa in numerosi paesi del mondo, ha compiuto molti viaggi pastorali nei cinque continenti, stabilendo un dialogo ecumenico con persone di differenti credi e culture. Ha vissuto a Roma momenti decisivi della storia della Chiesa, come gli anni del Concilio Vaticano II.\nIn Italia ha dato un decisivo impulso alla realizzazione dell'Universit\u00e0 Campus Bio-Medico di Roma e alla promozione di attivit\u00e0 di volontariato e di assistenza sociale.\nIl 10 aprile 1997 il \"Giornale di Sicilia\" ha riportato in questi termini una sua frase pronunciata in un incontro con circa 1.500 persone legate alla Prelatura dell'Opus Dei: \"Un sondaggio dice che il 90 per cento degli handicappati sono figli di genitori che non sono arrivati puri al matrimonio\", frase che ha provocato l'indignazione di alcune associazioni che tutelano i disabili e una prima replica della Prelatura.\nPer chiarire il vero senso delle sue parole, mons. Echevarr\u00eda ha rilasciato in seguito un'intervista al quotidiano \"Avvenire\" nella quale nega di aver pronunciato le parole attribuitegli dal quotidiano siciliano e ha spiegato di non ritenere affatto che ci sia un legame tra handicap e impurit\u00e0, anzi di ritenerlo un'assurdit\u00e0, e di aver parlato in generale della virt\u00f9 della castit\u00e0, stigmatizzando il lassismo morale dilagante.\nIl 18 giugno 2011 ha effettuato un viaggio apostolico a Cagliari per promuovere le attivit\u00e0 apostoliche del centro culturale \"Accademia del Castello\" in vista della programmata apertura di un centro della Prelatura in citt\u00e0.\nIl 18 settembre 2012 \u00e8 stato nominato padre sinodale della XIII Assemblea Generale Ordinaria del Sinodo dei vescovi.\nIl 9 dicembre 2014 ha nominato vicario ausiliare della prelatura mons. Fernando Oc\u00e1riz, sino a quel momento vicario generale della prelatura, e, al posto di mons. Oc\u00e1riz, ha nominato vicario generale mons. Mariano Fazio, sino a quel momento vicario regionale per l'Argentina.\nMuore il 12 dicembre 2016 a Roma dopo una crisi respiratoria ed \u00e8 sepolto nella cripta della chiesa prelatizia di Santa Maria della Pace accanto al beato \u00c1lvaro del Portillo.\nOpere.\nIn italiano sono stati tradotti alcuni suoi libri:\nGenealogia episcopale.\nLa genealogia episcopale \u00e8:"}
{"id": "746365", "revid": "119924786", "url": "https://it.wikipedia.org/wiki?curid=746365", "title": "Eterodossia", "text": "Con la parola eterodossia, dal greco \"heteros\" (\u00abdiverso\u00bb, \u00abdifferente\u00bb) e \"doxa\" (\u00abopinione\u00bb, \u00abdottrina\u00bb) ci si riferisce a una serie di opinioni, ideologie, scelte di vita o credenze non in linea con quelle dominanti o maggiormente diffuse. \u00c8 spesso usata, in modo contrastivo con ortodossia, per sottolineare e rivendicare la propria posizione non allineata a quella tradizionale.\nSignificato.\nIl significato \u00e8 analogo a quello di eresia, in particolare quando la definizione \u00e8 utilizzata nell'ambito della religione cristiana e dello stalinismo. Eterodossa pu\u00f2 essere per\u00f2 considerata anche una dottrina non convergente con quella ortodossa, ma non apertamente e ufficialmente condannata come eretica o deviazionista.\nLa parola viene talvolta utilizzata per indicare le teorie o convinzioni pseudoscientifiche considerate inaccettabili delle scienze istituzionali."}
{"id": "746370", "revid": "56588", "url": "https://it.wikipedia.org/wiki?curid=746370", "title": "Alvaro del Portillo y Diez de Sollano", "text": ""}
{"id": "746372", "revid": "1513836", "url": "https://it.wikipedia.org/wiki?curid=746372", "title": "Repubblica Ceca all'Eurovision Song Contest", "text": "La Repubblica Ceca ha partecipato per la prima volta all'Eurovision il 10 maggio 2007. Nel 2007 e 2008 la tv pubblica \u010cT ha organizzato una finale nazionale, nel 2009 si \u00e8 optato per la scelta interna. Nelle prime tre edizioni si \u00e8 sempre fermata in semifinale con pessimi risultati (un solo punto nel 2007, nove nel 2008, \"nul points\" nel 2009), tanto che nell'estate 2009 ha deciso di ritirarsi per \"scarso interesse\" del pubblico. Tuttavia, \u00e8 tornata in gara nel 2015, con una scelta interna, fermandosi di nuovo in semifinale, 13\u00ba con 33 punti.\nNel 2016 per la prima volta riesce a qualificarsi alla finale, grazie alla cantante Gabriela Gun\u010d\u00edkov\u00e1 con la canzone \"I Stand\", piazzandosi tuttavia al 25\u00ba posto.\nDopo un'altra finale mancata nel 2017, \u00e8 il 2018 ad essere considerato l'anno pi\u00f9 importante per la Repubblica nella storia del contest. Mikolas Josef, con il brano \"Lie To Me\", dopo aver superato la prima semifinale, si piazza al 6\u00ba posto totalizzando 281 punti, il miglior risultato ottenuto ad oggi in assoluto.\nNel 2019 il paese riceve un altro ottimo risultato grazie ai Lake Malawi e alla loro \"Friend of a Friend\"; il gruppo si qualifica al secondo posto nella prima semifinale, totalizzando 242 punti, mentre nella serata finale raggiunge l'11\u00ba posto, con 157 punti in tutto, di cui 48 parte dei famosi \"12 points\" (i primi in assoluto conferiti alla Repubblica Ceca).\nStatistiche di voto.\nFino al 2021, le statistiche di voto della Repubblica Ceca sono:"}
{"id": "746377", "revid": "123717634", "url": "https://it.wikipedia.org/wiki?curid=746377", "title": "The Hills", "text": "The Hills \u00e8 un reality show statunitense prodotto da MTV.\nTrama.\nLa serie inizia quando Lauren Conrad, una delle protagoniste di \"Laguna Beach\", si trasferisce a Los Angeles, insieme all'amica Heidi Montag, per frequentare l'istituto di moda \"Fashion Institute for Design and Merchandising\" e lavorare come stagista presso la redazione di Teen Vogue, iniziando cos\u00ec una nuova vita all'interno del fashion business americano. Lauren stringe una forte amicizia con la collega di lavoro Whitney Port e la vicina di casa Audrina Patridge. Durante la terza stagione l'amicizia tra Lauren e Heidi si rompe a causa del rapporto conflittuale tra Lauren e Spencer Pratt, fidanzato e futuro marito di Heidi, che allontana le due amiche. Nello stesso periodo Lauren ritrova la sua migliore amica Lo Bosworth che si trasferisce a Los Angeles e va a vivere con Lauren e Audrina. Successivamente Lauren stringe amicizia con Stephanie Pratt, sorella di Spencer, e ha una relazione con Brody Jenner con cui rimane amica. Alla fine della quarta stagione Whitney parte per New York e a met\u00e0 della quinta stagione Lauren lascia la serie. In occasione del matrimonio tra Heidi e Spencer arriva Kristin Cavallari che dopo l'abbandono di Lauren diventa la protagonista della serie fino alla sua conclusione. Il passaggio di testimone tra Lauren e Kristin avviene al matrimonio di Heidi e Spencer dove la Cavallari prende il bouquet della sposa. Durante la festa dopo la luna di miele di Heidi e Spencer, Kristin ci prova con Justin. Questo avvenimento provoca una lite tra lei e Audrina. All'inizio della sesta e per ora ultima stagione, si vede Heidi dopo i molteplici interventi di chirurgia estetica a cui si \u00e8 sottoposta. Nel frattempo Kristin, Audrina, Lo, Stephanie vanno al Super Bowl a Miami ma le ragazze litigano per i comportamenti di Kristin. A fine stagione si possono vedere Audrina e Justin che diventano amici; Stephanie finalmente incontra il ragazzo giusto, Josh, un amico di Brody. Secondo Brody ci sarebbe stato un finale alternativo che avrebbe incluso anche Lauren Conrad; la Conrad non ha voluto partecipare ma ha partecipato alla festa del cast per la conclusione della serie.\nSpin-Off.\nThe City.\nThe City \u00e8 il primo spin-off di The Hills e racconta le vicende di Whitney Port dopo il suo trasferimento da Los Angeles a New York, dove inizia la sua carriera come stilista nel mondo della moda.\nAudrina.\nUscito nel 2011 in 10 episodi, \u00e8 il secondo spin-off di The Hills e vede protagonista Audrina Patridge e la sua famiglia."}
{"id": "746382", "revid": "13102", "url": "https://it.wikipedia.org/wiki?curid=746382", "title": "Jacob de Haan", "text": "Biografia.\nMusicista olandese noto soprattutto grazie alle sue composizioni per banda. I suoi studi iniziano presso il conservatorio di Leeuwarden dove successivamente trova impiego come docente. Jacob de Haan deve la sua formazione anche all'ambiente familiare che gli permette l'avvicinamento alla musica (pianoforte e tromba) fin dalla giovane et\u00e0.\nTra le sue composizioni pi\u00f9 note vanno ricordate Oregon, Concerto d'Amore (usato spesso nei concorsi bandistici) e La Storia, musica da film \"al contrario\", scritta senza sceneggiatura, su cui ognuno pu\u00f2 imbastire il proprio canovaccio."}
{"id": "746384", "revid": "767487", "url": "https://it.wikipedia.org/wiki?curid=746384", "title": "Larry LaLonde", "text": "\u00c8 noto per essere il chitarrista dei Primus.\nBiografia.\nInizia a suonare ispirandosi a Frank Zappa, Jerry Garcia, Jimi Hendrix, Metallica, Slayer. Forma il gruppo speed metal Blizzard, che abbandona qualche anno dopo per unirsi alla formazione death metal dei Possessed, con cui pubblica tre album tra il 1985 e il 1987. Successivamente si unisce alla band thrash metal Blind Illusion, con cui pubblica un unico album, \"The Sane Asylum\" nel 1988. Dopo lo scioglimento di questo gruppo, in cui conosce il bassista Les Claypool, viene da questi invitato a rimpiazzare l'ex chitarrista Todd Huth nella band funk metal Primus.\nDal 2000 al 2002 partecipa al progetto parallelo No Forcefield con l'ex batterista dei Primus Bryan Mantia, pubblicando due album. Negli ultimi anni ha partecipato al tour mondiale per l'album solista del cantante dei System of a Down, Serj Tankian."}
{"id": "746387", "revid": "458786", "url": "https://it.wikipedia.org/wiki?curid=746387", "title": "Pasching Superfund", "text": ""}
{"id": "746388", "revid": "2125222", "url": "https://it.wikipedia.org/wiki?curid=746388", "title": "Roma Capannelle Cricket Club", "text": "Il Roma Capannelle Cricket Club \u00e8 una squadra di serie A di cricket nata nel 1978 a Roma. \u00c8 una delle squadre pi\u00f9 titolate d'Italia, oltre a essere una delle pi\u00f9 vecchie (con attivit\u00e0 continuativa) e con pi\u00f9 anni di militanza in Serie A. Con cinque titoli di Serie A, otto Coppe Italia, cinque Trofei Italia, e un Campionato Six a side per la prima squadra se ne aggiungono due titoli di Serie A femminili e i titoli di Campioni d'Italia giovanili: cinque volte Under 13, quattro Under 13, due Under 17 e una Under 19. \nStoria.\nNegli anni 1960 a Roma numerose squadre di cricket formate da funzionari della FAO, delle ambasciate di Regno Unito, Australia e India, da alunni e insegnanti di scuole e collegi inglesi davano vita a un torneo chiamato \"Rome Ashes\". Le partite si svolgevano nella Villa Doria Pamphilj, messa a disposizione dalla principessa Orietta che aveva sposato un nobile inglese.\nSuccessivamente, in seguito all'esproprio della villa da parte del Comune di Roma, il cricket cominci\u00f2 a sparire.\nA questo punto, nel 1978, fu fondato da Alphonso Jayarajah insieme a Massimo Brian Da Costa, Desmon O'Grady e Sam Kahale a Roma il \"Doria Pamphili Cricket Club\", l'odierno Roma Capannelle Cricket Club.\nAlla fine dello stesso anno fu fondata a Roma l'Associazione Italiana Cricket (oggi Federazione Cricket Italiana) ed ebbe luogo il primo campionato regionale, vinto dal Doria Pamphili Cricket Club.\nNel marzo 1997 la Nazionale italiana ha disputato i mondiali del II gruppo in Malaysia e tra i convocati vi sono stati ben cinqueatleti del Capannelle (Amati, Da Costa, Maggio, Rajapakse, mentre F. A. Jayarajah \u00e8 stato presente anche come delegato dell'AIC per i contatti internazionali).\nIl Roma Capannelle C.C. dal 1983, grazie alla disponibilit\u00e0 dell'Ente Ippodromo, possiede il miglior pitch d'Italia. Numerosi suoi giocatori hanno militato nella Nazionale italiana a conferma della politica attuata da anni dal Roma Capannelle C.C. che avvicina giovani italiani che vanno scoprendo questo gioco a stranieri residenti a Roma.\nIl suo capitano Francis Alphonsus Jayarajah ha diffuso, insieme a Simone Gambino, attuale presidente della Federazione Cricket Italiana, questo sport in Italia ed \u00e8 stato il primo capitano della Nazionale Italiana.\nNel 1988 il R.C.C.C. ha visto tutte e quattro le competizioni organizzate dalla Associazione Italiana Cricket, e otto dei suoi giocatori sono stati selezionati per giocare con la nazionale. Ha partecipato a tornei internazionali in Spagna (nella Costa del Sol), a Parigi, a Londra, a due edizioni dell\u2019\"European Club Cricket Festival\" a Durham al quale hanno preso parte squadre provenienti dalla Norvegia, Svezia, Lussemburgo, Francia, Danimarca, Svizzera e Germania classificandosi seconda. In Inghilterra, si \u00e8 confrontato con la squadra dell'ippodromo di Ascot, dando luogo a un derby tra ippodromi famosi. Inoltre ha partecipato, quale vincitrice dello scudetto 1991, alla coppa dei Campioni a Parigi, ove, pur con una formazione ridotta a causa di ben cinque titolari assenti per esami universitari, \u00e8 giunta seconda.\nA ottobre del 1996 \u00e8 stata invitata a partecipare al torneo per il XX anniversario del FEAX C.C. a Corf\u00f9 (Grecia) con buoni risultati. Le tourne\u00e8 all'estero del Club sono ancora organizzate durante i mesi estivi, visitanto soprattutto l'Inghilterra e la citt\u00e0 di Londra contro cui dopo oltre tre decenni si sono create delle vere e proprie rivalit\u00e0 contro storici club londinesi che in primavera e autunno vengono a Roma per risfidare il club romano.\nIl Roma Capannelle Cricket Club negli anni successivi ha vinto cinque volte il Campionato italiano (1988-90-91-2000-2013) e per nove volte si \u00e8 classificato secondo. Otto volte invece ha conquistato la Coppa Italia. Inoltre \u00e8 stato il vincitore di numerosi tornei riservati ai giocatori italiani e giovani come il Trofeo Italia (5 su 7) e il Campionato Italiano six-a-side a cui si aggiungono i dodici titoli di Campioni d'Italia per Under 13, U15, U17 e U19. Negli ultimi anni grazie ai numerosi progetti di sviluppo e promozione del Cricket nelle scuole il club hanno portato avanti la sezione femminile, che ha vinto i suoi due primi titoli nazionali nel 2010 e 2011 e ha prodotto decine di atlete di cricket nate in Italia.\nIl 28 luglio 2013, battendo il Kingsgrove di Milano, il Roma Capannelle Cricket Club diventa per la 5\u00aa volta nella sua storia campione d'Italia.\nNegli ultimi anni il Roma Capannelle, l'unica squadra della capitale a militare in Serie A sta applicando un \"ringiovanimento\" che vede nella formazione titolare l'impiego di alcuni tra i giovani pi\u00f9 interessanti del cricket Italiano, tra cui ricordiamo Leandro Jayarajah, Michele Morettini, Kevin Kekulawala, Emi Ghulam e Giorgio Scalco insieme ai pi\u00f9 giovani Ion Racila, Maruf Anowar e Zaryan Ijaz.\nAl contempo il Club, oltre alle diverse sezioni giovanile, e alla squadra femminile ha aumentato l'attivit\u00e0 seniores, con l'aggiunta del 2nd XI, ossia la seconda squadra, che include giocatori con meno esperienza, giovani e meno giovani e giocatori ai margini della squadra di Serie A. Inoltre \u00e8 stata fondata per la prima volta in Italia una formazioni di Veterani ossia la XL XI, la squadra Over 40, principalmente in sfide contro Club esteri in visita a Roma. \nI recenti successi tricolori del Roma Capannelle CC nel settore giovanile con due titoli consecutivi Under 13 e uno nell'Under 15 confermano che i progetti giovanili e di promozione del cricket nelle scuole e nel territorio che continuano a essere organizzati dal Club danno i propri frutti tanto che nel 2019 il Club ha aperto un nuovo settore giovanile per i piccolissimi: Little Cricket Under 7 - avviamento allo sport attraverso il Cricket. \nGiocatori.\nFonte:"}
{"id": "746391", "revid": "47767", "url": "https://it.wikipedia.org/wiki?curid=746391", "title": "Aronte", "text": ""}
{"id": "746397", "revid": "266224", "url": "https://it.wikipedia.org/wiki?curid=746397", "title": "Acquedotto del Peschiera-Capore", "text": "L'acquedotto del Peschiera-Capore \u00e8 il principale acquedotto di Roma, che convoglia le acque delle sorgenti del Peschiera e delle Capore, entrambe in provincia di Rieti; serve inoltre gran parte dei comuni della bassa Sabina e dell'agro romano orientale. \u00c8 gestito dal grande gruppo di capitali Acea, che dal 1996 attinge dalle sorgenti senza alcuna concessione.\n\u00c8 uno dei pi\u00f9 grandi acquedotti del mondo a trasportare soltanto acqua di sorgente. La portata media complessivamente addotta alla citt\u00e0 di Roma \u00e8 di approssimativamente 14 m\u00b3/s (\u00a0litri/s), pari a circa l'85% dell'acqua consumata a Roma, mentre la sua lunghezza totale \u00e8 di quasi 130\u00a0km, il 90% dei quali \u00e8 sotterraneo.\nQueste caratteristiche, insieme alla complessit\u00e0 delle varie parti che lo compongono (tra cui anche una centrale idroelettrica), la cui realizzazione ha richiesto quasi mezzo secolo oltre ad un ventennio di progettazione preliminare, rendono riduttiva la denominazione di acquedotto mentre sarebbe pi\u00f9 adeguato parlare di sistema acquedottistico del Peschiera-Capore.\nCaratteristiche tecniche.\nIl sistema acquedottistico Peschiera-Capore si compone di due tronchi: il ramo superiore (che va da Cittaducale fino a Salisano) e il ramo inferiore (che va da Salisano a Roma).\nL'acquedotto ha origine in provincia di Rieti, al confine tra i comuni di Cittaducale e Castel Sant'Angelo (non lontano dalle terme di Cotilia). L\u00ec si trova l'opera di captazione delle sorgenti del Peschiera (le seconde d'Italia per portata), poste a 410\u00a0m s.l.m. nella Piana di San Vittorino, alle falde del monte Nuria.\nDa qui ha origine il ramo superiore, lungo 26\u00a0km, che trasporta l'acqua fino a Salisano (sempre in provincia di Rieti).\nSalisano (210\u00a0m s.l.m.) \u00e8 un importante snodo dell'acquedotto, perch\u00e9, in tale localit\u00e0, alle acque del Peschiera vengono aggiunte quelle provenienti dalle sorgenti Le Capore, che sgorgano nei pressi di Frasso Sabino lungo il corso del fiume Farfa. Inoltre, sempre a Salisano, \u00e8 presente una centrale idroelettrica dove vengono convogliate sia le acque del Peschiera sia quelle delle Capore, allo scopo di produrre energia elettrica. Si tratta di una centrale di tipo ad acqua fluente, con una potenza nominale di circa 40 MW; il salto utile della condotta proveniente dalle sorgenti del Peschiera \u00e8 di 250\u00a0m, mentre quello della condotta proveniente dalle sorgenti Le Capore \u00e8 di 85\u00a0m. \u00c8 l'unica in Italia a funzionare con acqua potabile.\nIl tronco posto a valle della centrale idroelettrica, detto ramo inferiore, trasporta l'acqua da Salisano fino ad una serie di altre condotte disposte in modo anulare attorno alla citt\u00e0 di Roma, da cui parte poi la successiva rete di distribuzione che porta l'acqua alle varie utenze. Il ramo inferiore si compone di due grosse condotte: il ramo destro (lungo 59\u00a0km), che segue la sponda destra del fiume Tevere e termina nella vasca di carico di Ottavia, e quello sinistro (lungo 33\u00a0km), che segue la sponda sinistra del fiume e termina nella vasca di carico di Collelungo.\nDalla centrale di Salisano hanno origine inoltre vari acquedotti a servizio dei comuni della Sabina e dell'agro romano:\nL'acquedotto del Peschiera \u00e8 caratterizzato da condotte in cui l'acqua scorre a \"pelo libero\" e da condotte in cui il moto avviene anche in pressione: la scelta di adottare una soluzione piuttosto che un'altra pu\u00f2 essere ricondotta essenzialmente a motivazioni tecniche inerenti alle tecnologie costruttive disponibili per realizzare i vari tratti. Inoltre, contrariamente a quanto si pu\u00f2 pensare, le condotte non sono tutte metalliche bens\u00ec prevalentemente in cemento armato: le condotte metalliche rappresentano infatti soltanto una piccola parte del sistema acquedottistico complessivo. Inoltre la complessa gestione di un tale sistema richiede tutta una serie di opere ausiliarie come vasche di carico, serbatoi e piezometri.\nIl sistema del Peschiera-Capore in ogni sua componente \u00e8 gestito dall'Acea che cura anche la successiva fase di distribuzione idrica nella citt\u00e0 di Roma.\nLa citt\u00e0 di Roma dipende quasi per intero dall'acquedotto del Peschiera, che fornisce oltre il 70% del suo fabbisogno idrico. Per tale ragione il sistema Peschiera-Capore ha un'importanza strategica di livello nazionale ed \u00e8 monitorato 24 ore su 24 da tecnici specializzati, presenti nell'impianto di Cittaducale o nella sala operativa di Piazzale Ostiense. Le opere di captazione di Cittaducale sono recintate e accessibili solo dietro permessi speciali; durante i periodi di tensione, come nel caso della guerra del Golfo o dell'attentato dell'11 settembre 2001, l'impianto fu presidiato dall'esercito per scongiurare il rischio di attentati.\nIn virt\u00f9 dell'alta sismicit\u00e0 della zona delle sorgenti, tutte le strutture sono costantemente monitorate da una rete di sensori in grado di rilevare eventuali danni provocati dalle scosse telluriche. Inoltre la purezza dell'acqua \u00e8 misurata costantemente da stazioni dotate di celle elettrolitiche, in modo da evitare rischi di avvelenamento.\nA Roma \u00e8 dedicata una strada all'acquedotto (\"via Acquedotto del Peschiera\"): l'acquedotto per un tratto del suo percorso passa esattamente sotto tale via.\nStoria.\nIl sistema Peschiera-Capore \u00e8 stato realizzato in tutte le sue componenti (opere di captazione, condotte di adduzione, manufatti speciali e sistemi di controllo e regolazione) in un periodo di tempo compreso tra il 1937 e il 1980, attraverso una serie di fasi successive presentate di seguito.\nL'ideazione del progetto.\nL'origine del sistema Peschiera-Capore risale ai primi anni del Novecento. Infatti, una delle due pi\u00f9 importanti iniziative per la quale il Comune di Roma (Giunta dell'allora sindaco Nathan) deve essere ricordato nel campo della politica idrica \u00e8, oltre a quella di modernizzazione della distribuzione dell'acquedotto Vergine, l'inizio degli studi per la derivazione dell'acqua dalle sorgenti del fiume Peschiera nella Piana di San Vittorino, predisposti nel 1908 dall'ing. Gaetano Roselli Lorenzini e tradotti in un progetto di domanda formale di concessione, presentata nel 1913, dal Comune di Roma al Ministero di competenza per l'utilizzo di una portata di 8 m\u00b3/s. Per vari motivi per\u00f2 nel 1926 fu concessa al Comune di Roma una portata pari a soli 4 m\u00b3/s. Nel tempo la citt\u00e0 di Roma chiese ed ottenne l'estensione di tale concessione prima a 5,5 m\u00b3/s poi a 9,5 m\u00b3/s.\nIl primo progetto definitivo.\nIl primo progetto definitivo, che risale al 1932, prevedeva una portata di 4 m\u00b3/s dalle sorgenti del fiume Peschiera con un grande tunnel tra le sorgenti e il comune di Salisano, in provincia di Rieti, (\"ramo superiore\") e una sezione successiva tra Salisano e Roma (\"ramo inferiore\"), passante nella riva destra del fiume Tevere. La scelta di questo tragitto andava ricercata nella volont\u00e0 di utilizzare il ramo superiore come strumento di regolazione della produzione di elettricit\u00e0 nella centrale idroelettrica di Salisano, che disponeva di un salto di 240\u00a0m. Tuttavia, fu subito chiaro che la citt\u00e0 di Roma di l\u00ec a poco avrebbe avuto bisogno di una maggiore quantit\u00e0 d'acqua, e cos\u00ec si ide\u00f2 un altro ramo della sezione inferiore che passasse per\u00f2 lungo la riva sinistra del Tevere. La realizzazione di questo primo progetto avvenne in tre fasi successive. Nel 1935 il Governatorato di Roma decise di avviare i lavori del nuovo acquedotto, che prese il nome di Acquedotto Imperiale IX Maggio in memoria della contemporanea proclamazione dell'impero fascista, e ne affid\u00f2 la progettazione esecutiva e l'esecuzione alla sua Azienda Elettrica Municipale (che sarebbe diventata nel 1937 Azienda Governatoriale Elettricit\u00e0 ed Acque - AGEA e nel 1945 semplicemente Azienda Comunale Elettricit\u00e0 ed Acque - ACEA).\nFase 1 (1937-1943).\nGli effettivi lavori ebbero inizio nel 1937 e riguardarono le opere di captazione delle sorgenti del Peschiera, il cosiddetto tronco superiore (fra le sorgenti e il comune di Salisano) e la centrale idroelettrica di Salisano che nella seconda met\u00e0 del 1940 erano praticamente ultimate e, nel caso della centrale elettrica, funzionante. All'inaugurazione della centrale di Salisano, l'8 maggio 1940, presero parte Mussolini e le massime cariche del regime fascista. In questa prima fase fu anche completata gran parte del tronco inferiore in destra, e un terzo circa dei manufatti speciali, tra i quali il ponte destinato a sorreggere le due condotte in acciaio per l'attraversamento della sede della ferrovia Roma-Firenze ed il fiume Tevere, presso la stazione di Poggio Mirteto. A seguito degli eventi bellici del 1943 i lavori di costruzione del sistema Peschiera-Capore furono sospesi. In questa prima fase il ramo superiore fu realizzato in modo da convogliare alla centrale di Salisano una portata di 10 m\u00b3/s.\nFase 2 (1945-1949).\nNel 1945, alla fine delle ostilit\u00e0, su spinta del senatore Tupini i lavori per l'acquedotto ripresero. In questa seconda fase furono completate tutte le opere realizzate nella fase precedente ma ancora incomplete, e finalmente nell'ottobre del 1949 fu possibile mettere in funzione il tronco inferiore con una portata di 1,2 m\u00b3/s. L'acquedotto fu inaugurato il 4 novembre del 1949 dal presidente della Repubblica Einaudi, con la messa in funzione della fontana di piazzale degli Eroi. L'acqua arrivava alle vasche di carico di Ottavia e tramite un, ancora parziale, collegamento fino alla vasca di smistamento Trionfale (sita in zona Monte Mario). La portata cos\u00ec bassa, rispetto a quella prevista, addotta dall'acquedotto era sostanzialmente dovuta a problemi legati all'attraversamento del fiume Tevere nella zona di Poggio Mirteto. Infatti in quel punto si passava dal moto a pelo libero delle gallerie a quello in pressione nelle condotte e non era stato possibile installare condotte metalliche adeguate alla massima portata prevista per il tronco inferiore e si erano adottate soluzioni temporanee e provvisorie.\nI lavori furono sospesi nel 1949 per vari motivi: mancanza di finanziamenti, problemi tecnici di natura geotecnica e geologica.\nFase 3 (1954-1957).\nNel biennio 1952 - 1953 i lavori erano sostanzialmente fermi ad eccezione dell'aumento della portata del ramo inferiore da 1,2 m\u00b3/s a 1,5 m\u00b3/s, mediante provvedimenti parziali e temporanei. La terza fase vera e propria cominci\u00f2 invece nel 1954 grazie alla nuova disponibilit\u00e0 di fondi per la realizzazione dell'acquedotto. Infatti nel 1953 la cosiddetta \"Legge per Roma\" aveva autorizzato la contrazione dei mutui con il contributo dello Stato. In questa fase che si concluder\u00e0 nel 1957 sar\u00e0 ultimato l'originario progetto del 1932, quello che prevedeva la costruzione di una sola condotta che congiungesse la citt\u00e0 di Roma con la centrale idroelettrica di Salisano, cio\u00e8 il cosiddetto ramo inferiore. In questa fase si procedette al completamento, in via definitiva, dell'attraversamento del fiume Tevere, del raddoppio del collegamento tra la vasca di carico di Ottavia e quella di smistamento di Trionfale e fu curata la protezione igienica dell'intero sistema acquedottistico. Nella primavera del 1957 l'acquedotto era perci\u00f2 in grado di portare nella citt\u00e0 capitolina 5,5 m\u00b3/s, cio\u00e8 i 4 m\u00b3/s della prima concessione pi\u00f9 1,5 m\u00b3/s di una seconda estensione della concessione originaria.\nFase 4 (1966-1971).\nQuesta fase fu caratterizzata dalla costruzione del secondo ramo del tronco inferiore che partendo dalla centrale idroelettrica di Salisano avrebbe raggiunto, snodandosi sulla riva sinistra del Tevere, la vasca di ripartizione di Monte Carnale, in localit\u00e0 S. Lucia a nord-est di Roma per una lunghezza delle condotte pari a 33\u00a0km. Naturalmente la costruzione di questo secondo ramo avrebbe richiesto un maggiore prelievo d'acqua dalle sorgenti del Peschiera fino al massimo consentito dal ramo superiore. Per tale motivo in questa fase furono anche sistemate e migliorate le opere di presa delle sorgenti, fu adeguato il tronco superiore e ampliata la centrale di Salisano. Nel giugno del 1971 perci\u00f2 il nuovo tronco entr\u00f2 in funzione e la quantit\u00e0 totale di acqua che i due rami adducevano complessivamente alla citt\u00e0 di Roma era complessivamente pari a 9,5 m\u00b3/s.\nFase 5 (1975-1980).\nIn questa quinta fase si realizz\u00f2 la captazione dell'acqua da un'altra sorgente in modo da disporre di una maggiore portata: le sorgenti Le Capore, sempre in provincia di Rieti, come le sorgenti del Peschiera, ma nel territorio del comune di Frasso Sabino. Tali sorgenti vengono alla luce lungo l'alveo del fiume Farfa. Di fatto si procedette a convogliare le acque captate da tale sorgente fino alla centrale di Salisano e di l\u00ec immetterla nel tronco inferiore. Non \u00e8 superfluo notare come la centrale idroelettrica di Salisano e il ramo di sinistra del tronco inferiore erano stati progettati ed eseguiti (con i lavori della quarta fase) tenendo presente la futura captazione delle acque delle sorgenti de Le Capore. La galleria che collega tali sorgenti con la centrale di Salisano ha una lunghezza di circa 7\u00a0km e termina in una vasca di carico da cui partono le condotte forzate in acciaio che alimentano il gruppo turbina-alternatore della centrale. L'incremento di portata che garant\u00ec l'utilizzo di questa sorgente fu pari a circa 5 m\u00b3/s, perci\u00f2 l'acquedotto complessivamente adduceva alla citt\u00e0 di Roma una portata, divisa nei due rami inferiori di destra e di sinistra, pari a circa 14 m\u00b3/s.\nConcessione e ristoro economico.\nLa concessione che assegnava al Comune di Roma lo sfruttamento delle sorgenti di Peschiera e Le Capore, siglata nel 1926, \u00e8 scaduta nel 1996. Da allora ACEA ha continuato ad attingere abusivamente dalle due sorgenti; le richieste di regolamentarne lo sfruttamento con una nuova convenzione (obbligatoria per legge) non diedero risultati, mentre (per effetto dell'istituzione degli Ambiti Territoriali Ottimali) la manutenzione degli impianti pass\u00f2 ai comuni della provincia reatina, ai quali paradossalmente l'acqua potabile veniva a costare pi\u00f9 che ai cittadini romani. Cos\u00ec la provincia di Rieti (a partire dalle giunte Giuliani e Calabrese) avvi\u00f2 un contenzioso per ottenere un ristoro economico, che avrebbe permesso ad un territorio arretrato ed economicamente depresso come la Sabina di avvantaggiarsi della propria unica ricchezza, l'abbondanza di acqua.\nNel 2002, in seguito alla riforma del Titolo V della Costituzione, la competenza per concedere lo sfruttamento delle sorgenti pass\u00f2 alla regione Lazio. La giunta provinciale Melilli riusc\u00ec a concludere un accordo, e nel 2006 la giunta regionale Marrazzo deliber\u00f2 un nuovo schema di convenzione, che assegnava all'Ambito Territoriale Ottimale della Provincia di Rieti (ATO3) un ristoro economico di 8 milioni di euro ogni anno a partire dal 2006 e di 25 milioni di euro una tantum per il pregresso.\nTuttavia il comune di Roma, maggiore azionista dell'ACEA, non ratific\u00f2 mai quanto deliberato dalla regione e si rifiut\u00f2 di versare le cifre dovute, accumulando un debito nei confronti della Provincia di Rieti che al 2013 aveva raggiunto quasi 90 milioni di euro. Nel dicembre 2011 la Guardia di Finanza, su indicazione della Corte dei Conti, mise in mora l'Ambito Territoriale Ottimale della Provincia di Roma (ATO2) per il mancato versamento.\nNel settembre 2012 ACEA-ATO2 present\u00f2 un piano di rientro giudicato insoddisfacente dal creditore. Nell'aprile 2012, nella conferenza dei Sindaci e dei Presidenti delle Province di Rieti e Roma, fu deciso un nuovo schema di convenzione, che prevedeva che sarebbe stata la Regione Lazio a stabilire nuovamente l'importo dovuto ai Comuni dell'ATO3. In seguito a questa decisione ACEA-ATO2 dichiar\u00f2 di voler attendere la delibera della regione prima di adempiere ai propri doveri.\nNel maggio del 2016 la giunta Zingaretti ha deliberato il nuovo schema di convenzione, che prevede un ristoro economico di 6 milioni l'anno e di 36 milioni di euro una tantum e sostituisce quello previsto nella delibera del 2006. Tuttavia la neosindaca di Roma Virginia Raggi si \u00e8 opposta alla delibera impugnandola al TAR.\nNel marzo 2018 la sindaca Raggi ha depositato istanza alla Regione Lazio per il rinnovo della concessione di derivazione delle acque delle sorgenti del Peschiera e delle Capore."}
{"id": "746399", "revid": "256896", "url": "https://it.wikipedia.org/wiki?curid=746399", "title": "RINA", "text": ""}
{"id": "746400", "revid": "226458", "url": "https://it.wikipedia.org/wiki?curid=746400", "title": "Bissa", "text": "La bissa \u00e8 una tipica imbarcazione gardesana, utilizzata nella Voga in piedi o Voga alla veneta.\nL'imbarcazione \u00e8 lunga circa 10,5 metri, ha un fondo piatto e dispone di 4 scalmi (denominati \"forcole\"), uno per ciascuno dei rematori in piedi (vogata di punta). L'assenza di una chiglia, oltre a consentire una notevole maneggevolezza, conferisce anche maggiore stabilit\u00e0 al mezzo. Da secoli \u00e8 una tradizionale imbarcazione da pesca e (con opportuni accorgimenti) da competizione nei paesi che si affacciano sul Lago di Garda.\nOgni estate, dal 1968, la Lega Bisse organizza sul Lago di Garda e sul Lago d'Iseo un campionato in notturna denominato \"Bandiera del Lago\" che vede impegnati gli armi dei maggiori centri lacustri gardesani ed iseani. Le regate si tengono da giugno ad agosto nelle acque antistanti la cittadina ospitante. Il percorso \u00e8 lungo circa 1.400 metri ed \u00e8 costituito da 6 corsie parallele di circa 350 metri, da percorrere per quattro volte. Tre sono i giri boa, che richiedono una tecnica particolare, dal momento che i rematori devono far ruotare sul proprio asse un'imbarcazione lunga 10,5 metri.\nDal 2012 sono entrate a far parte del campionato \"Bandiera del Lago\" anche imbarcazioni vogate da equipaggi femminili.\nNegli ultimi anni il livello di atletismo dei rematori \u00e8 aumentato sempre di pi\u00f9, grazie anche alla F.I.C.S.F (Federazione Italiana Canottaggio Sedile Fisso) che grazie al confronto con altre realt\u00e0 remiere nazionali ha portato alla crescita sportiva anche nelle Bisse.\nLe bisse vengono tradizionalmente ospitate anche nell'ambito di importanti rassegne internazionali, come la Vogalonga oppure la Regata Storica di Venezia.\nCollegamenti esterni.\nSito ufficiale della Lega Bisse del Garda "}
{"id": "746401", "revid": "33751", "url": "https://it.wikipedia.org/wiki?curid=746401", "title": "Jos\u00e9 N\u00e9stor Pekerman", "text": ""}
{"id": "746402", "revid": "1345932", "url": "https://it.wikipedia.org/wiki?curid=746402", "title": "Fox (disambigua)", "text": ""}
{"id": "746403", "revid": "33751", "url": "https://it.wikipedia.org/wiki?curid=746403", "title": "Carlos Alberto Gomes Parreira", "text": ""}
{"id": "746404", "revid": "91556756", "url": "https://it.wikipedia.org/wiki?curid=746404", "title": "Arunte (aruspice)", "text": "Arunte (o Aronte o Aronta) \u00e8 un aruspice etrusco, personaggio della \"Pharsalia\" di Lucano e citato nella \"Divina Commedia\" di Dante Alighieri.\nPer Lucano (\"Pharsalia\", I libro) egli era un potente indovino specializzato nella divinazione tramite le viscere di animali, il volo degli uccelli ed altri fenomeni naturali. Viveva probabilmente a Carrara e venne convocato a Roma poco prima della guerra civile tra Cesare e Pompeo per interpretare alcuni portentosi accadimenti: egli vaticin\u00f2 sia la guerra che la gloriosa vittoria di Cesare.\nDante riprese la sua figura per collocarlo nell'Inferno tra gli indovini nella quarta bolgia dell'ottavo cerchio dei fraudolenti (XX, 46-51). Il poeta fiorentino attinse probabilmente ad un codice portante una citazione errata del testo di Lucano, ove l'aruspice veniva indicato come abitante di una citt\u00e0 di Luni (in latino \"Lunae\" invece di \"Lucae\") stranamente deserta: \u00ab\"Arruns incoluit desertae moenia Lunae\"\u00bb. Dato invece che all'epoca di Aronte (I secolo a.C.) o in quella di Lucano (I secolo d.C.) la gloriosa citt\u00e0 romana doveva senz'altro apparire nel suo massimo splendore, l'Alighieri sceglie di collocare l'indovino in una spelonca tra i bianchi marmi sopra Carrara, da dove poteva guardare sia il mare che le stelle."}
{"id": "746405", "revid": "984922", "url": "https://it.wikipedia.org/wiki?curid=746405", "title": "Cantone di Br\u00fblon", "text": "Il Cantone di Br\u00fblon era una divisione amministrativa dell'Arrondissement di La Fl\u00e8che.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746409", "revid": "1329076", "url": "https://it.wikipedia.org/wiki?curid=746409", "title": "The Office (serie televisiva 2001)", "text": "The Office \u00e8 una serie televisiva britannica del 2001 creata da Ricky Gervais e Stephen Merchant. Venne trasmessa per due stagioni, tra il 2001 e il 2002, sul canale BBC Two; lo speciale natalizio che conclude la serie, diviso in due parti da un'ora ciascuno, venne trasmesso nel 2003 su BBC One.\nNel 2004 \"The Office\" vinse un Golden Globe come \"Miglior serie commedia\" e Ricky Gervais ne vinse uno come \"Miglior attore in una serie commedia\".\nLa sigla della serie \u00e8 accompagnata dalla canzone \"Handbags and Gladrags\", arrangiata da Big George e scritta originariamente negli anni sessanta da Mike D\u2019Abo.\nTrama.\nLa serie si svolge a Slough, deprimente citt\u00e0 satellite di Londra, in una piccola filiale della \"Wernham Hogg\", fittizia impresa cartaria. Il programma \u00e8 privo di risate registrate ed \u00e8 girato nello stile del mockumentary, un finto documentario in cui i personaggi interagiscono, seppur in maniera limitata, con le telecamere. A tratti lo svolgimento della puntata si incastra con dei monologhi, simili a interviste, degli stessi personaggi.\nL'ufficio \u00e8 diretto da David Brent e dal suo assistente Gareth Keenan, un ex tenente nel \"Territorial Army\". Gran parte del successo dello show deriva dai frequenti tentativi di Brent di guadagnare il favore dei suoi pari o dei suoi sottoposti, generalmente con risultati disastrosi o, quantomeno, imbarazzanti.\nTra gli altri personaggi l'umile e scarsamente interessato Tim Canterbury, la cui relazione con l'annoiata receptionist Dawn Tinsley si protrae per entrambe le serie. I loro flirt diventano pian piano una reciproca attrazione sentimentale, sebbene lei sia fidanzata con Lee, rude operaio del magazzino.\nRiconoscimenti.\nNel gennaio 2004 \"The Office\" vinse il Golden Globe come Miglior serie televisiva, musical o comedy, battendo, tra gli altri, \"Sex and the City\" e \"Will &amp; Grace\". \u00c8 stata l'unica serie comica inglese ad essere nominata per il premio in venticinque anni, e l'unica a vincerne uno. Ricky Gervais ha inoltre vinto il premio per la Miglior performance di un attore in una serie televisiva, musical o comedy.\nNel 2005, inoltre, gli speciali conclusivi della serie sono stati nominati per due Emmy nelle categorie \"Outstanding made for television movie\" e \"Outstanding writing for a miniseries, movie or a dramatic special\".\nOpere derivate.\nNel 2016 Ricky Gervais realizza per la Entertainment One \"David Brent: Life on the Road\", un film in cui David Brent lascia il lavoro per seguire il suo vecchio sogno di essere una rock star auto producendosi un tour.\nIl film \u00e8 stato un flop al cinema ma ha avuto sorte migliore nella distribuzione mondiale su Netflix nel 2017.\nRemake.\nNel 2005 venne lanciato l'omonimo remake statunitense, trasmesso dalla NBC e interpretato da Steve Carell. Nel 2006 sono inoltre nate la versione francese (\"Le Bureau\") e tedesca (\"Stromberg\")."}
{"id": "746412", "revid": "767487", "url": "https://it.wikipedia.org/wiki?curid=746412", "title": "Cantone di La Fl\u00e8che", "text": "Il Cantone di La Fl\u00e8che \u00e8 una divisione amministrativa dell'Arrondissement di La Fl\u00e8che.\nA seguito della riforma complessiva dei cantoni del 2014 \u00e8 passato da 7 a 13 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746414", "revid": "92723", "url": "https://it.wikipedia.org/wiki?curid=746414", "title": "Lech Poznan", "text": ""}
{"id": "746415", "revid": "984922", "url": "https://it.wikipedia.org/wiki?curid=746415", "title": "Cantone di Le Lude", "text": "Il Cantone di Le Lude \u00e8 una divisione amministrativa dell'Arrondissement di La Fl\u00e8che.\nA seguito della riforma complessiva dei cantoni del 2014 \u00e8 passato da 9 a 23 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746417", "revid": "984922", "url": "https://it.wikipedia.org/wiki?curid=746417", "title": "Cantone di Malicorne-sur-Sarthe", "text": "Il Cantone di Malicorne-sur-Sarthe era una divisione amministrativa dell'Arrondissement di La Fl\u00e8che.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746418", "revid": "300067", "url": "https://it.wikipedia.org/wiki?curid=746418", "title": "Larry Wright", "text": "Alto 185 centimetri, in campo ricopriva il ruolo di playmaker.\n\u00c8 conosciuto con il soprannome di \"folletto nero\", nomignolo attribuitogli dai giornalisti italiani per il suo essere piccolo e veloce, a tratti immarcabile. In Italia \u00e8 ricordato soprattutto per avere condotto la Pallacanestro Virtus Roma alla conquista dello scudetto 1982-83 e della Coppa dei Campioni 1984.\nCarriera.\nGiocatore.\nIn America.\nUscito dalla Western High School di Washington, passa nel campionato NCAA con la Grambling State University, in cui rimane fino al 1976, anno in cui viene scelto al draft NBA con il numero 14 dalla squadra dei Washington Bullets.\nLa sua carriera in NBA dura sei stagioni: dal 1976-77 al 1979-80 ai Washington Bullets, con cui vince un anello nella stagione 1977-78 e arriva in quella dopo di nuovo in finale, e nei due anni successivi ai Detroit Pistons. Complessivamente ha disputato in NBA 343 partite, con una media di 19,9 minuti giocati e di 8,2 punti realizzati.\nIn Italia.\nNel 1982 Larry Wright fu ingaggiato in Italia dalla Virtus Roma - all'epoca sponsorizzata Banco di Roma - e gi\u00e0 al primo anno contribu\u00ec in maniera consistente alla vittoria del campionato 1982-83, il primo (e ad oggi l'unico) mai conquistato dalla compagine capitolina; l'anno seguente diede analogo contributo alla vittoria in Coppa dei Campioni 1983-84, anch'esso traguardo mai raggiunto in precedenza dalla squadra.\nSuccessivamente si trasfer\u00ec per due stagioni a Udine, e nel 1986 di nuovo a Roma, senza tuttavia i successi di qualche anno prima. In totale disput\u00f2 nel campionato italiano 149 incontri, con le medie di 38,8 minuti giocati e 25,1 punti realizzati a partita (3\u00a0759 punti totali)."}
{"id": "746419", "revid": "123630943", "url": "https://it.wikipedia.org/wiki?curid=746419", "title": "Rodrigo Santoro", "text": "Biografia.\nNato da padre italiano (Francesco Santoro, originario di Paola, Cosenza) e madre brasiliana (Maria Jos\u00e9 Junqueira Dos Reis), si \u00e8 fatto le ossa in teatro fino a quando nel 1993 ha debuttato in TV nella telenovela \"Olho no Olho\"; nel giro di pochi anni \u00e8 diventato uno dei volti pi\u00f9 popolari delle produzioni TV brasiliane. Dopo aver preso parte ai film \"O Trapalh\u00e3o\" e \"Luz Azul\", \u00e8 stato scelto da Walter Salles per il film \"Disperato aprile\" e da H\u00e9ctor Babenco per \"Carandiru\", pellicola dove ha interpretato un transessuale.\nNel 2003 ha ottenuto un piccolo ruolo nel blockbuster \"Charlie's Angels - Pi\u00f9 che mai\" e successivamente nella commedia sentimentale \"Love Actually - L'amore davvero\". Nel 2004 \u00e8 stato protagonista della campagna pubblicitaria di Chanel, al fianco di Nicole Kidman, in un intenso spot diretto da Baz Luhrmann. Nel 2006 \u00e8 entrato nel cast della terza stagione del telefilm \"Lost\" dove ha interpretato Paulo, uno dei sopravvissuti allo schianto del volo Oceanic 815. Nel 2007 \u00e8 stato scelto dal regista Zack Snyder per far parte del cast del kolossal \"300\", nel ruolo del re dei Persiani Serse.\nNel 2008 ha impersonato un giovane Ra\u00fal Castro nei due film che Steven Soderbergh ha dedicato alla figura di Ernesto Che Guevara: \"Che - L'argentino\" e \"Che - Guerriglia\". Nel 2014 ha reinterpretato il ruolo di Serse in \"300 - L'alba di un impero\", \"midquel\" del primo film della saga.\nSantoro ancora oggi lavora sia a Hollywood sia nelle telenovelas brasiliane.\nVita privata.\nDal 2012 \u00e8 sentimentalmente legato alla cantante e attrice Melanie Fronckowiak.\nDoppiatori italiani.\nDa doppiatore \u00e8 sostituito da:"}
{"id": "746421", "revid": "729019", "url": "https://it.wikipedia.org/wiki?curid=746421", "title": "Eduard Zintl", "text": "Terminati gli studi a Monaco, dove si trasfer\u00ec con la sua famiglia, all'et\u00e0 di diciotto anni, Zintl venne arruolato per combattere nella prima guerra mondiale. Intraprese gli studi in chimica iniziando a frequentare, all'et\u00e0 di ventuno anni, l'Accademia Bavarese delle Scienze. Distintosi per l'applicazione allo studio, ottenne presto un posto di assistente ausiliario presso il Deutschen Atomgewichtslaboratoriums, laboratorio tedesco per gli studi sul peso atomico. Eduard Zintl divenne dottore in chimica nel 1923, all'et\u00e0 di venticinque anni presentando una tesi sulla revisione sperimentale del peso atomico del bromo. Continuando la sua attivit\u00e0 al laboratorio per gli studi sul peso atomico Zintl svilupp\u00f2 la titolazione potenziometrica, fino ad allora poco considerata, come metodica analitica quantitativa divenendo un esperto in questo campo. Nello stesso periodo scrisse un libro sulla introduzione allo studio della chimica inorganica nella cui prefazione asser\u00ec \"La moderna chimica inorganica \u00e8 chimica fisica applicata\". Nel 1924 spos\u00f2 Margarethe Steinheil, studentessa conosciuta all'Accademia Bavarese delle Scienze, ed un anno dopo ottenne l'abilitazione in chimica.\nEduard Zintl continu\u00f2 a lavorare presso l'accademia di Monaco fino al 1928, quando ottenne un posto di professore straordinario all'Universit\u00e0 Albert-Ludwigs di Friburgo in Brisgovia. Presso la stessa universit\u00e0 divenne direttore del Dipartimento di Laboratorio di Chimica Inorganica. Fu in questo periodo che il suo fervore sperimentale lo port\u00f2 a studiare i composti intermetallici, effettuando una prima pubblicazione riguardante gli intermetalli formati dal sodio. Zintl riusc\u00ec a dimostrare, tramite metodi potenziometrici ed elettrolitici, l'esistenza di polianioni Pb94- ottenuti per reazione del sodio metallico con piombo in solvente ammoniaca liquida. Not\u00f2 che anche elementi quali lo stagno, l'antimonio e il bismuto sono in grado di generare polianioni. Questa fu una scoperta che rivoluzion\u00f2 la chimica inorganica, in quanto fino ad allora si pensava che solamente elementi come quelli del sedicesimo e del diciassettesimo gruppo potessero formare anioni. Inoltre facendo reagire un metallo con un altro metallo fortemente elettropositivo, quale un metallo alcalino o alcalino-terroso, in ammoniaca liquida, Zintl descrisse la formazione di composti dalla struttura cristallina fino ad allora sconosciuta. Il capostipite di questa serie di composti intermetallici, che verranno successivamente chiamati \"fasi di Zintl\", fu il composto ottenuto per reazione del sodio con il tallio (formula chimica NaTl).\nNel 1933 Eduard Zintl ricopr\u00ec il ruolo di professore presso l'Universit\u00e0 Tecnica di Darmstadt e si diede molto da fare per istituire un nuovo e pi\u00f9 grande dipartimento unificato di chimica inorganica e chimica fisica, con la costruzione di un nuovo edificio. Modific\u00f2 anche il piano di studi universitario per la chimica. Contrariamente a molti suoi colleghi Zintl si dedic\u00f2 anche alla cooperazione con il settore industriale, non tralasciando per\u00f2 mai l'attivit\u00e0 scientifica di ricerca.\nZintl mor\u00ec il 17 gennaio 1941 all'et\u00e0 di quarantadue anni, in seguito ad una grave malattia.\nIl nuovo istituto da lui pianificato, che non riusc\u00ec ad inaugurare personalmente, fu dedicato alla sua memoria."}
{"id": "746422", "revid": "38120", "url": "https://it.wikipedia.org/wiki?curid=746422", "title": "Aronta", "text": ""}
{"id": "746425", "revid": "767487", "url": "https://it.wikipedia.org/wiki?curid=746425", "title": "Echobrain", "text": "Echobrain \u00e8 un gruppo musicale statunitense di genere Rock, Pop rock e Alternative rock che fu fondato nel 2000 con l'innesto nella band dell'ex bassista dei Metallica Jason Newsted. Il gruppo non \u00e8 attualmente attivo a causa di progetti solisti dei componenti."}
{"id": "746429", "revid": "984922", "url": "https://it.wikipedia.org/wiki?curid=746429", "title": "Cantone di Mayet", "text": "Il Cantone di Mayet era una divisione amministrativa dell'Arrondissement di La Fl\u00e8che.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746430", "revid": "2166030", "url": "https://it.wikipedia.org/wiki?curid=746430", "title": "Adelaide di Borgogna (imperatrice)", "text": "Origine.\nSecondo il cronista Liutprando, vescovo di Cremona, era figlia del re di Borgogna Transgiurana, re d'Italia e futuro re d'Arles, Rodolfo II e di Berta di Svevia (907- dopo il gennaio 966), detta \"la Filandina\", figlia del duca di Svevia e di Sassonia, Burcardo II e di Regelinda, figlia di Eberardo conte di Zurigo. Rodolfo II di Borgogna era figlio del conte e poi re di Borgogna Transgiurana, Rodolfo I e di Willa di Provenza, figlia del re di Provenza Bosone e della sua prima moglie (che non era, come citato da alcuni, Ermengarda d'Italia, figlia dell'imperatore Luigi il Giovane e di Engelberga d'Alsazia, ma una donna di sconosciuti ascendenti e generalit\u00e0 che, secondo gli Annales Fuldenses, mor\u00ec avvelenata dal marito). Adelaide era quindi sorella del re di Arles o delle due Borgogne, Corrado il Pacifico.\nBiografia.\nAdelaide all'et\u00e0 di sei anni circa rimase orfana di padre.Mentre il fratello, Corrado il Pacifico, con la protezione del re dei Franchi Orientali, Ottone I, subentrava al padre, come re di Arles, in quello stesso anno (937), il 12 dicembre, secondo Liutprando, sua madre, Berta spos\u00f2 il re d'Italia, Ugo di Provenza (880- 947), mentre Adelaide, ancora bambina, veniva fidanzata al figlio di Ugo, Lotario, che, secondo il \"Regum Itali\u00e6 et Imperatorum Catalogi, ex codice Ambrosiano O. 53\", era stato associato al trono da suo padre nel 926, mentre, secondo il cronista, Liutprando da Cremona, Lotario era stato associato al trono solo nel 937.\nAdelaide, all'et\u00e0 di 16 anni, spos\u00f2 Lotario: era il 947. Ben presto Adelaide guadagn\u00f2 fama di cristiana esemplare; soprattutto per il grande amore verso i pi\u00f9 poveri e gli emarginati.Adelaide rimase vedova dopo circa tre anni. Infatti Lotario mor\u00ec, nel 950, probabilmente avvelenato da Berengario II, margravio d'Ivrea, che gli succedette sul trono d'Italia, il 15 dicembre. Berengario avrebbe voluto che Adelaide, che reclamava per s\u00e9 il trono d'Italia, in quanto erede di un precedente re d'Italia (suo padre), si unisse in matrimonio con il suo figlio primogenito, Adalberto; in particolare, la moglie di Berengario, Willa si sarebbe comportata con crudelt\u00e0 nei confronti di Adelaide di Borgogna, che fu imprigionata, nel 951, nel castello di Lierna sul lago di Como, quindi trasferita nella Rocca di Garda. Qui, secondo lo storico e vescovo cattolico tedesco Tietmaro di Merseburgo, per volere della stessa Willa le furono ridotte le razioni di cibo. Adelaide, invece, fuggita dalla prigione e arrivata nella zona di Reggio, nella rocca di Canossa assieme alla figlia Emma (la futura moglie di Lotario di Francia), richiese la protezione del re di Germania, Ottone I, che nel frattempo era venuto in Italia, per portare aiuto ad Adelaide e che, secondo l\"Annalista Saxo\", dopo averla liberata la spos\u00f2. Anche il cronista, Flodoardo, conferma che Adelaide si spos\u00f2 con Ottone I, in seconde nozze, a Pavia, in quello stesso anno (951). Il re di Germania, tuttavia, pur proclamandosi re d'Italia, riconobbe a Berengario il governo dell'Italia.\nQuando il fratellastro del primo marito di Adelaide, il marchese di Toscana, Uberto e papa Giovanni XII invitarono suo marito Ottone il grande, re di Germania, ad attraversare le Alpi, per farsi incoronare imperatore e impadronirsi del regno d'Italia al posto di Berengario II, Adelaide segu\u00ec il marito e a Roma, il 2 febbraio 962, Adelaide, assieme al marito fu incoronata imperatrice.\nIn un documento del \"Recueil des Chartes de l'Abbaye de Cluny, tome II\", datato 8 aprile 962, Adelaide viene citata (\"Aleidis sororis\") da suo fratello, Corrado il Pacifico (\"Chuonradus rex\").\nAdelaide, sempre secondo lo storico e vescovo cattolico, tedesco, Tietmaro di Merseburgo, rimase vedova, per la seconda volta, il 7 maggio 973, divenendo la pi\u00f9 importante consigliera del figlio, l'imperatore Ottone II, assieme alla nuora, la principessa bizantina Teofano.Secondo l\"Annalista Saxo\", Adelaide con la figlia badessa, erroneamente chiamata Athelheidhe, nel 978, ebbe qualche problema con il figlio Ottone II.\nLa sua amicizia con la moglie del figlio, la principessa bizantina Teofano, era di natura puramente politica. Dopo la precoce scomparsa di Ottone II, nel 983, si trattava di conservare il potere e la corona imperiale per Ottone III, ancora minorenne. Insieme all'arcivescovo di Magonza, Willigis, le due donne ressero il governo dell'Impero. In un primo tempo Adelaide fu reggente del regno d'Italia, e risiedette con la sua corte a Pavia nel palazzo Reale, ma fece ritorno a corte alla morte della nuora Teofane, che aveva solamente 35 anni. Da allora e sino alla maggiore et\u00e0 del nipote, fu reggente del Sacro Romano Impero e si occup\u00f2 del governo dell'impero.\nAdelaide era una donna colta: parlava quattro lingue ed era molto istruita. Esercit\u00f2 una grande influenza sulla politica imperiale, sia in Italia sia in Germania.\nQuando Ottone III divenne maggiorenne, Adelaide si dedic\u00f2 a opere caritative e promosse la fondazione di conventi. Ebbe un grande interesse per la riforma cluniacense, che sostenne con forza. Negli ultimi anni si ritir\u00f2 nel convento di Seltz, in Alsazia settentrionale, dove, secondo gli \"Annales Necrologici Fuldenses\", mor\u00ec il 16 dicembre 999 e dove fu sepolta. La sua tomba non \u00e8 giunta sino a noi.\nVenne elevata agli altari nel 1097 da papa Urbano II. Viene festeggiata il 16 dicembre. Sino all'epoca della riforma la sua tomba fu meta di pellegrinaggi, ma quest'usanza venne meno con la scomparsa delle reliquie.\nI rapporti con la Borgogna.\nAdelaide non torn\u00f2 nella sua patria natia che raramente, in periodi critici o solenni.\nAbbandon\u00f2 il regno dei suoi avi all'et\u00e0 di sei anni nel 937, con la morte del padre Rodolfo per raggiungere in Italia il suo promesso sposo Lotario.\nIl fratello Corrado III, per non perdere il trono appetito da Ugo di Provenza, che nel frattempo aveva sposato la regina Berta, vedova di Rodolfo, chiese protezione a Ottone di Germania. Con l'incoronazione di Corrado a re di Borgogna sotto la loro protezione, gli Ottoni, rafforzarono il controllo sul regno fra il Giura e le Alpi, iniziatosi fin dal 926.\nAlla fine del X secolo, la Borgogna era pervasa da conflitti innescati da due diversi modelli di potere: la supremazia regia di derivazione carolingia contrapposta alla espansione delle signorie locali dei principi.\nNel 999, quindi, la regina intraprese un viaggio di \"pacificazione\" in Borgogna che si riveler\u00e0 poi anche il suo testamento politico e spirituale.\nOdilone nella sua \"Epitaphium\" descrive le cinque tappe significative del viaggio che corrispondono ad altrettanti luoghi di potere e religione della dinastia rodolfingia e della vita di Adelaide:\nFigli.\nAdelaide e Lotario ebbero una figlia:\nmentre Adelaide e Ottone ebbero quattro (forse cinque) figli:"}
{"id": "746431", "revid": "984922", "url": "https://it.wikipedia.org/wiki?curid=746431", "title": "Cantone di Pontvallain", "text": "Il Cantone di Pontvallain era una divisione amministrativa dell'Arrondissement di La Fl\u00e8che.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746432", "revid": "767487", "url": "https://it.wikipedia.org/wiki?curid=746432", "title": "Cantone di Sabl\u00e9-sur-Sarthe", "text": "Il Cantone di Sabl\u00e9-sur-Sarthe \u00e8 una divisione amministrativa dell'Arrondissement di La Fl\u00e8che.\nA seguito della riforma complessiva dei cantoni del 2014 \u00e8 passato da 14 a 16 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746434", "revid": "6923", "url": "https://it.wikipedia.org/wiki?curid=746434", "title": "IACS", "text": ""}
{"id": "746436", "revid": "984922", "url": "https://it.wikipedia.org/wiki?curid=746436", "title": "Cantone di Allonnes (Sarthe)", "text": "Il Cantone di Allonnes era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746437", "revid": "984922", "url": "https://it.wikipedia.org/wiki?curid=746437", "title": "Cantone di Ballon", "text": "Il Cantone di Ballon era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746438", "revid": "984922", "url": "https://it.wikipedia.org/wiki?curid=746438", "title": "Cantone di Bouloire", "text": "Il Cantone di Bouloire era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746439", "revid": "984922", "url": "https://it.wikipedia.org/wiki?curid=746439", "title": "Cantone di La Chartre-sur-le-Loir", "text": "Il Cantone di La Chartre-sur-le-Loir era una divisione amministrativa dell'Arrondissement di La Fl\u00e8che.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746441", "revid": "767487", "url": "https://it.wikipedia.org/wiki?curid=746441", "title": "Cantone di Ch\u00e2teau-du-Loir", "text": "Il Cantone di Ch\u00e2teau-du-Loir \u00e8 una divisione amministrativa dell'Arrondissement di La Fl\u00e8che.\nA seguito della riforma complessiva dei cantoni del 2014 \u00e8 passato da 11 a 29 comuni.\nComposizione.\nPrima della riforma del 2014 comprendeva i comuni di:\nNel 2015 \u00e8 stato ampliato a 29 comuni; dal 1\u00ba ottobre 2016 tre di questi, Ch\u00e2teau-du-Loir, Montabon e Vouvray-sur-Loir si sono fusi per formare il nuovo comune di Montval-sur-Loir. per cui risulta composto dai seguenti 27 comuni:"}
{"id": "746443", "revid": "767487", "url": "https://it.wikipedia.org/wiki?curid=746443", "title": "Cantone di Conlie", "text": "Il Cantone di Conlie era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746444", "revid": "123952608", "url": "https://it.wikipedia.org/wiki?curid=746444", "title": "Eleuterio Pagliano", "text": "Biografia.\nNel 1836 \u00e8 ammesso giovanissimo a frequentare l'Accademia di Belle Arti di Brera. Partecipa alle Cinque Giornate di Milano e nel 1849 si arruola come volontario. Rientrato a Milano nel 1850 presenta con successo i primi dipinti di soggetto storico alle esposizioni braidensi. Risale all'inizio degli anni Cinquanta l'incontro determinante con il pittore napoletano Domenico Morelli, al quale si lega di un'amicizia duratura. Dopo un viaggio di studio lungo la penisola rientra a Milano, ma nel 1859 si arruola nuovamente nei Cacciatori delle Alpi con Garibaldi.\nL'esperienza della guerra segna profondamente l'artista che dal 1860 inaugura il suo repertorio tematico distintivo, di carattere storico-patriottico. Parallelamente i suoi mezzi espressivi si rinnovano in direzione di una pittura pi\u00f9 libera, condotta \"en plein air\", sulla suggestione delle coeve ricerche di Morelli che, nel 1861, ospite di Pagliano a Milano, esegue una delle sue opere pi\u00f9 celebri.\n\u00c8 in questi anni che l'artista inizia la sua attivit\u00e0 di incisore acquafortista, dapprima dedicandosi alla riproduzione di propri dipinti e poi alla creazione di pregevoli opere originali.\nNel corso degli anni Settanta partecipa alle principali rassegne espositive nazionali e internazionali, riportando numerosi riconoscimenti, tra cui il prestigioso premio Principe Umberto (1872) e la medaglia d'oro a Parigi (1878). La sua produzione si diversifica con l'esecuzione di ritratti, affreschi e velari per i teatri e, nella maturit\u00e0, scene di genere in costume settecentesco.\nLa sua ultima opera impegnativa \u00e8 dedicata alla rievocazione dell'episodio della morte di Luciano Manara, vissuto in prima persona durante gli scontri romani del 1849."}
{"id": "746445", "revid": "682087", "url": "https://it.wikipedia.org/wiki?curid=746445", "title": "Cefalotribo", "text": ""}
{"id": "746446", "revid": "984922", "url": "https://it.wikipedia.org/wiki?curid=746446", "title": "Cantone di \u00c9commoy", "text": "Il Cantone di \u00c9commoy \u00e8 una divisione amministrativa dell'Arrondissement di Le Mans.\nA seguito della riforma complessiva dei cantoni del 2014 \u00e8 passato da 11 a 10 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746447", "revid": "1543377", "url": "https://it.wikipedia.org/wiki?curid=746447", "title": "L'ombra dell'Impero", "text": "L'ombra dell'Impero (\"Star Wars: Shadows of the Empire\") \u00e8 un progetto multimediale facente parte dell'Universo espanso di \"Guerre stellari\" e creato da Lucasfilm nel 1996. L'opera principale \u00e8 un romanzo scritto da Steve Perry. Completano poi il progetto due miniserie a fumetti, un videogioco, una colonna sonora e linee di giocattoli, \"action figure\" e carte collezionabili.\nL'idea originale era di creare una storia ambientata tra gli eventi dei film \"L'Impero colpisce ancora\" e \"Il ritorno dello Jedi\" e di sfruttare tutte le opportunit\u00e0 commerciali di un progetto cinematografico su larga scala senza per\u00f2 girare alcun film. \"L'ombra dell'Impero\" rinvigor\u00ec l'interesse per il franchise in vista della riedizione \"Special Edition\" della trilogia originale, pubblicata l'anno seguente, e della trilogia prequel, iniziata nel 1999. Serv\u00ec inoltre da modello per altri progetti multimediali successivi, come \"Star Wars: The Clone Wars\" e \"Star Wars - Il potere della Forza\".\nGenesi e sviluppo.\nNei primi anni novanta il franchise di \"Guerre stellari\" era stagnante e in calo d'interesse presso il pubblico. Lucasfilm inizi\u00f2 quindi a pensare a nuovi modi per mettere a frutto il marchio e per mantenere viva l'attenzione del pubblico in vista della riedizione \"Special Edition\" della trilogia originale e dell'annunciata trilogia prequel. Su suggerimento dell'editore di Bantam Books Lou Aronica, nel 1994 Howard Roffman e Lucy Wilson di Lucasfilm iniziarono a concepire un ambizioso progetto multimediale, che avrebbe narrato un'unica storia declinata in diversi media e coinvolto tutte le aziende produttrici di materiale legato alla serie.\nInizialmente pensata per essere ambientata tra \"Guerre stellari\" e \"L'Impero colpisce ancora\", lo sviluppatore di videogiochi della LucasArts Jon Knoles sugger\u00ec invece di spostare la storia tra \"L'Impero colpisce ancora\" e \"Il ritorno dello Jedi\", una finestra temporale che era stata mantenuta fino ad allora \"off-limit\" per le opere dell'Universo espanso e che quindi avrebbe garantito maggiore libert\u00e0 creativa, novit\u00e0 e la possibilit\u00e0 di colmare il vuoto tra le due pellicole. Come tema principale per \"L'ombra dell'Impero\" si scelse di esaminare per la prima volta il crimine organizzato, incentrandosi sulla figura di un nuovo cattivo Xizor.\nIn assenza di un film, l'opera centrale del progetto sarebbe stato un romanzo, per il quale Tom Dupree di Bantam Books raccomand\u00f2 Steve Perry. Nel novembre 1994 fu indetta una riunione allo Skywalker Ranch per presentare il progetto e discutere idee, proposte e richieste da parte dei vari dipartimenti coinvolti; poi Perry fu incaricato di far confluire questi diversi input in una bozza di lavoro. In un mese l'autore scrisse un dettagliato elaborato di 50 pagine, che venne approvato e inviato a tutti i licenziatari affinch\u00e9 anche loro potessero iniziare a lavorare in modo coordinato alle loro parti. Il romanzo venne poi completato in tre mesi e consegnato a marzo 1995.\nTrama.\nSu Coruscant il principe falleen Xizor, uno degli individui pi\u00f9 potenti e ricchi della galassia, intercetta una comunicazione tra Palpatine e Dart Fener scoprendo che i due intendono dare la caccia al figlio di Fener Luke Skywalker per convertirlo al lato oscuro della Forza. Poich\u00e9 Fener \u00e8 responsabile della morte di migliaia di falleen per via di un bombardamento planetario avvenuto molti anni prima e in cui \u00e8 morta perfino la sua famiglia, Xizor intende vendicarsi, uccidendo Luke per screditare Dart Fener agli occhi dell'Imperatore e prendendo infine il suo posto come braccio destro dello stesso Palpatine. Per fare ci\u00f2 tesse una rete di complesse macchinazioni, che prevedono l'eliminazione dei propri rivali in modo tale da ingraziarsi l'Impero Galattico. Nell'Orlo Esterno, infatti, esistono molte piccole corporazioni che hanno rifiutato di appoggiare sia la Xizor Trasporti Interstellari che il Sole Nero, una potente organizzazione criminale anch'essa presieduta dal principe falleen, e che sostengono in segreto l'Alleanza Ribelle. Informando Dart Fener di questi fatti, Xizor fa in modo che Palpatine lo impegni di volta in volta in diverse missioni lontano dalla capitale, consentendo a lui di avvicinarsi progressivamente al signore oscuro dei Sith.\nNel frattempo su Tatooine Luke Skywalker, la Principessa Leila e Lando Calrissian sono in cerca di Boba Fett, il cacciatore di taglie che ha preso in consegna Ian Solo ibernato nella carbonite perch\u00e9 lo consegni a Jabba the Hutt. Grazie a una soffiata, essi scoprono che Fett ha dovuto fare rotta su un lontano pianeta per sfuggire a un cacciatore di taglie rivale che intende intascare al posto suo il compenso per Ian, e decidono di partire alla volta del sistema planetario per liberare l'amico. Giunti sul pianeta con un gruppo di piloti ribelli, Luke e Lando vengono per\u00f2 intercettati da una squadriglia di navi imperiali che d\u00e0 modo a Boba Fett di sfuggire. Di ritorno su Tatooine, alcuni sicari per poco non uccidono Luke, il quale viene salvato dal mercenario Dash Rendar. Con l'aiuto di Rendar, Luke e Lando scoprono che qualcuno dai sistemi centrali dell'Impero ha intenzione di uccidere il Jedi. Leila parte allora alla volta di Coruscant per incontrare i vertici del Sole Nero e ricorrere alla loro estesa rete di spionaggio per scoprire il mandante degli attentati.\nSu consiglio di Xizor, Palpatine fa pervenire a Luke una planimetria del progetto della Morte Nera II in modo da rivelare all'Alleanza Ribelle l'ubicazione della super arma e attendere l\u00ec in forze i ribelli per massacrarli una volta per tutte. Leila intanto viene presa in ostaggio dai membri del Sole Nero e condotta alla presenza di Xizor, che tenta di sedurla coi suoi potenti feromoni. Dopo essere scampato a dei cacciatori di taglie, Luke si riunisce a Lando su Coruscant. I due si intrufolano nel palazzo di Xizor e, approfittando della sorpresa, liberano Leila e distruggono l'edificio. Rifugiatosi sul suo molo orbitale, Xizor viene attaccato da Dart Fener, che ha ormai scoperto le sue intenzioni, e quando questi si rifiuta di arrendersi, il Sith lo uccide bombardando il molo orbitale con i suoi Star Destroyer. Tornati al loro quartier generale, i ribelli scoprono come decodificare le planimetrie rubate, svelando i misteri della Morte Nera II, mentre Luke, Leila e Lando riprendono la loro missione per salvare Ian, che nel frattempo \u00e8 stato consegnato da Boba Fett a Jabba the Hutt su Tatooine.\nMedia.\nRomanzo.\nIl romanzo \"L'ombra dell'Impero\" di Steve Perry \u00e8 l'opera centrale del progetto multimediale. L'opera \u00e8 stata pubblicata nel maggio 1996 da Bantam Books. L'edizione italiana \u00e8 uscita invece nel marzo 1997 per conto di Sperling &amp; Kupfer con la traduzione di Anna Feruglio Dal Dan.\nFumetti.\nIl fumetto \"L'ombra dell'Impero\" svolge il ruolo di principale medium visivo del progetto. L'opera venne scritta da John Wagner e si concentra sul personaggio di Boba Fett e sulle sue avventure per consegnare Ian Solo a Jabba the Hutt, che erano state in parte solo accennate nel romanzo. Fett deve infatti fare i conti con i cacciatori di taglie rivali Bossk, Zuckuss, IG-88 e 4-LOM, che vorrebbero soffiargli la preda, e con Jix, un agente imperiale agli ordini di Dart Fener. Kilian Plunkett si occup\u00f2 delle illustrazioni e del character design dei personaggi, alcuni dei quali erano prestabiliti mentre per i rimanenti godette di piena libert\u00e0 artistica. Inizialmente Plunkett si sarebbe dovuto occupare anche dei colori, ma dopo soli due numeri era gi\u00e0 indietro col lavoro e venne quindi ingaggiato P. Craig Russell come inchiostratore, per permettere a Plunkett di concentrarsi solo sui disegni e recuperare il tempo perduto in modo da non ritardare l'uscita dei numeri. La miniserie a fumetti di sei numeri fu infine pubblicata da Dark Horse Comics dal 1\u00ba maggio al 1\u00ba ottobre 1996 a cadenza mensile. Il 2 aprile 1997 il fumetto venne ripubblicato come albo unico.\nDark Horse produsse anche un sequel intitolato \"L'ombra dell'Impero: Evoluzione\". L'opera venne illustrata da Ron Randall e scritta dallo stesso autore del romanzo Steve Perry, che intendeva dare un seguito al personaggio di Guri, la sexy droide replicante assistente di Xizor che era stata data per morta nel romanzo. La miniserie di cinque numeri usc\u00ec a cadenza mensile dall'11 febbraio al 17 giugno 1998 e in volume unico il 2 febbraio 2000.\nMagic Press pubblic\u00f2 le edizioni italiane dei due fumetti in due volumi usciti rispettivamente nel gennaio 1997 e nel'aprile 2000. Le due serie sono state rieditate da Panini Comics sempre in due volumi il 6 aprile e il 31 agosto 2016 all'interno della collana \"Star Wars Legends\".\nVideogioco.\nIl videogioco permette di vestire i panni di Dash Rendar in svariate missioni per conto dell'Alleanza Ribelle e in soccorso di Luke, Leila e Ian. Venne sviluppato da LucasArts e distribuito a partire da dicembre 1996, risultando uno dei primi videogiochi a essere pubblicati per la console Nintendo 64. Una versione per Microsoft Windows venne messa in commercio nel settembre 1997.\nColonna sonora.\nLa colonna sonora de \"L'ombra dell'Impero\" venne composta da Joel McNeely ed eseguita dalla Royal Scottish National Orchestra e dal relativo coro. La registrazione e il missaggio avvennero a Glasgow mentre il mastering fu eseguito agli Abbey Road Studios di Londra. Il lavoro di McNeely \u00e8 in larga parte originale, riprendendo solo alcuni accenni al \"Main Theme\" e a \"The Imperial March\" dalla colonna sonora composta da John Williams per i film di \"Guerre stellari\". La colonna sonora venne pubblicata su CD dall'etichetta discografica Var\u00e8se Sarabande il 23 aprile 1996, precedendo di una settimana l'uscita del romanzo e risultando pertanto la prima opera del progetto a essere pubblicata. Alcuni estratti della composizione vennero utilizzati anche all'interno del videogioco.\nAccoglienza e impatto culturale.\n\"L'ombra dell'Impero\" ricevette giudizi contrastanti da parte della critica. Da un lato vennero elogiati la figura di Xizor, giudicato un cattivo convincente, carismatico e ben caratterizzato, e la storia avvincente, che aiuta a colmare il divario tra due dei film originali ma che funziona bene anche come capitolo a s\u00e9 stante. Dall'altro, nonostante gli sforzi di Perry e l'inclusione di alcune linee narrative interessanti, si avvert\u00ec un riciclo eccessivo di elementi e situazioni gi\u00e0 visti nella trilogia originale, come il personaggio di Dash Rendar che \u00e8 una copia dell'inutilizzabile, perch\u00e9 al tempo degli avvenimenti ibernato nella grafite, Ian Solo. I detrattori la ritennero un'operazione commerciale che, al fine di compiacere le varie aziende coinvolte e tutti i possibili target di mercato, finisce per essere troppo artefatta e ragionata. Anche la storia sembra relegata a mera componente funzionale e contiene elementi non sempre necessari o non trattati in modo esaustivo in nessuna opera a s\u00e9 stante, dando a ogni medium del progetto un senso di incompletezza. I vari apporti creativi avrebbero inoltre conferito alla storia un'aura impersonale, pi\u00f9 interessata all'azione e ai rimandi tra le varie parti che all'approfondimento psicologico ed emotivo dei protagonisti; ne \u00e8 un esempio Luke che non sembra in alcun modo scosso dopo la rivelazione avvenuta ne \"L'Impero colpisce ancora\" che Dart Fener \u00e8 suo padre.\nIl pubblico e i fan, i quali aspettavano con impazienza una nuova avventura coi personaggi principali della serie e un'opera dai contenuti pi\u00f9 adulti, accolsero positivamente l'opera. Il romanzo si rivel\u00f2 un best seller, il videogioco vendette oltre un milione di copie e il fumetto fu tra i pi\u00f9 venduti del 1996. A posteriori \"L'ombra dell'Impero\" \u00e8 considerata una delle storie migliori e pi\u00f9 amate dell'Universo espanso, tanto che numerose sono state le voci che negli anni hanno premuto per vederne realizzato un adattamento cinematografico.\nIl progetto multimediale fu un successo per la Lucasfilm e funse da banco di prova per un rilancio in grande stile del franchise di \"Guerre stellari\", con la riedizione \"Special Edition\" della trilogia originale, pubblicata l'anno seguente, e l'avvio della trilogia prequel, nel 1999. Il pioneristico e ambizioso esperimento crossmediale serv\u00ec inoltre da modello per altri progetti multimediali successivi, come \"Star Wars: The Clone Wars\" e \"Star Wars - Il potere della Forza\", o per le campagne marketing che annualmente accompagnano l'uscita dei film della serie dopo l'avvento della Disney.\nAlcuni elementi de \"L'ombra dell'Impero\" vennero ripresi in altre opere di \"Guerre stellari\": \u00e8 il caso di alcuni Easter egg inseriti nei prequel e nei DVD della \"Special Edition\" della trilogia originale, o dell'organizzazione criminale Sole Nero, che venne inclusa nella serie animata \"\"."}
{"id": "746450", "revid": "110157", "url": "https://it.wikipedia.org/wiki?curid=746450", "title": "Cantone di Le Grand-Luc\u00e9", "text": "Il Cantone di Le Grand-Luc\u00e9 era una divisione amministrativa dell'Arrondissement di La Fl\u00e8che.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746451", "revid": "2008592", "url": "https://it.wikipedia.org/wiki?curid=746451", "title": "Kolejowy Klub Sportowy Lech Pozna\u0144", "text": "Il Kolejowy Klub Sportowy Lech Pozna\u0144 S.A., semplicemente noto come Lech Pozna\u0144 (pronuncia ), \u00e8 una societ\u00e0 calcistica polacca con sede nella citt\u00e0 di Pozna\u0144. Gioca nell'Ekstraklasa, la massima divisione del campionato polacco di calcio.\nDal 1933 al 1994 i proprietari del club sono stati gli stessi delle Ferrovie dello Stato polacche (PKP). Per tale motivo il soprannome della squadra \u00e8 \"Kolejorz\", che nel dialetto locale significa \"Il Ferroviere\". L'epoca d'oro della squadra \u00e8 identificabile con i primi anni ottanta e i primi novanta. Nel 2006 il Lech si \u00e8 fuso con l'Amica Wronki mantenendo sempre il nome \"Lech Pozna\u0144\".\nCon 7 campionati polacchi vinti, 5 Coppe di Polonia e 6 Supercoppe di Polonia (record) \u00e8 uno dei pi\u00f9 titolati del paese, nonch\u00e9 il club pi\u00f9 popolare nella regione della Grande Polonia.\nStoria.\nGli esordi.\nLegato al nome di Lech, leggendario fondatore della Polonia, viene fondato nel 1922 come \"Lutnia D\u0119biec\". Il debutto del club nella prima divisione polacca risale al marzo 1948. Il Lech in quel periodo ottiene come maggior risultato il terzo posto, conquistato nel 1949, nel 1950 e nel 1952. Conclude il campionato 1957 in ultima posizione, e retrocede cos\u00ec in II liga. Vince la seconda divisione nel 1960, e torna cos\u00ec a giocare in massima serie, ma una nuova retrocessione avviene al termine della stagione 1962-1963. Il Lech passa una decina di campionati lontano dalla massima divisione, anche con due retrocessioni in III liga, seguite per\u00f2 da altrettante pronte risalite al secondo livello.\nIl ritorno in I Liga e l'esordio europeo.\nIl club torna a disputare il massimo campionato nella stagione 1972-1973, ma fino al terzo posto del campionato 1977-1978 si classifica sempre nella parte inferiore della graduatoria. Guadagna per\u00f2 l'accesso alla Coppa UEFA 1978-1979, ma l'esordio nelle competizioni europee non \u00e8 dei pi\u00f9 felici: il cammino della squadra nella manifestazione termina infatti al primo turno, quando la squadra \u00e8 sconfitta col punteggio complessivo di 10-2 dai tedeschi occidentali del Duisburg. Il Lech torna a disputare altri campionati lontano da vertice; disputa la finale della Coppa di Polonia nel 1980, ma viene sconfitto dal Legia Varsavia. Nel 1982 il Lech vince invece la prima Coppa di Polonia, battendo in finale la Pogo\u0144 Stettino. Partecipa cos\u00ec alla Coppa delle Coppe 1982-1983, ma viene sconfitto negli ottavi di finale dall'Aberdeen, che poi vincer\u00e0 il trofeo.\nI primi successi.\nFinalmente, nella stagione 1982-1983 il Lech pu\u00f2 festeggiare il primo titolo nazionale. Nella Coppa dei Campioni 1983-1984 viene sorteggiato al primo turno con l'Athletic Bilbao; il Lech vince la partita di andata 2-0 in casa, ma viene sconfitto 4-0 in Spagna, e viene cos\u00ec eliminato dalla competizione. In quella stagione il Lech vince il campionato per la seconda volta consecutiva, pi\u00f9 la seconda Coppa nazionale. In questa occasione \u00e8 il Liverpool ad eliminare i polacchi al primo turno della Coppa dei Campioni, vincendo entrambe le partite. Il Lech vince la terza Coppa nel 1988, e partecipa cos\u00ec alla Coppa delle Coppe 1988-1989; viene per\u00f2 eliminato al secondo turno dai futuri campioni del Barcellona, ma solo ai calci di rigore, dopo che entrambe le partite si sono concluse con l'identico punteggio di 1-1.\nIl campionato 1989-1990 si conclude la conquista del terzo titolo, pi\u00f9 la prima Supercoppa. Negli ottavi di finale della Coppa dei Campioni 1990-1991 il Lech riesce nell'impresa di battere l'Olympique Lione per 3 a 2, salvo poi piegarsi nel ritorno con un netto 6 a 1. Nella stagione successiva la squadra vince la seconda Supercoppa, mentre nel 1991-1992 il Lech conquista il suo quarto titolo polacco. Nella successiva Champions League i polacchi si fermano per\u00f2 nuovamente agli ottavi, ad un passo dalla fase a gironi, venendo eliminati dall'IFK G\u00f6teborg. In campionato invece il Lech si vede assegnato il titolo a tavolino: si arriva all'ultima giornata con il Legia Varsavia a pari punti con l\"\u0141KS \u0141\u00f3d\u017a. Il titolo sarebbe stato deciso grazie alla differenza reti, ma le goleade sospette delle due squadre inducono la Federazione ad assegnare il titolo al terzo classificato, proprio il Lech. Partecipa quindi alla Champions League 1993-1994, ma \u00e8 nuovamente eliminato agli ottavi.\nNella restante parte degli anni novanta il Lech non riesce a classificarsi nelle posizioni di vertice, fatta eccezione per il quarto posto del campionato 1998-1999, che d\u00e0 l'accesso alla Coppa UEFA 1999-2000, conclusa comunque al primo turno. Il Lech termina la stagione 1999-2000 in ultima posizione, e retrocede quindi in Seconda Divisione. Torna nuovamente a disputare il massimo campionato nel 2002-2003, ma lo conclude poco sopra la zona retrocessione. L'anno successivo vince la quarta Coppa nazionale, seguita da un'altra Supercoppa. \nLa fusione con l'Amica Wronki e gli anni recenti.\nNel 2006 il Lech si fonde con l'Amica Wronki: il nuovo club mantiene per\u00f2 il nome \"Lech Pozna\u0144\". In seguito partecipa alla Coppa UEFA 2008-2009 dove, partendo dal primo turno preliminare accede alla fase a gironi; successivamente viene eliminato nei sedicesimi di finale dall'Udinese. In quella stagione vince sia la Coppa che la Supercoppa.\nIl Lech torna a vincere il campionato nel 2009-2010, ma nella Champions League 2010-2011 viene eliminato al terzo turno preliminare dallo Sparta Praga. Partecipa quindi all'Europa League, e si qualifica nuovamente per la fase a gironi. Qui \u00e8 sorteggiato insieme al Manchester City, alla Juventus e al Salisburgo. Passa il turno a pari punti con gli inglesi, ma viene nuovamente eliminato nei sedicesimi, in quest'occasione dal Braga, che poi sar\u00e0 finalista.\nNella stagione 2014-2015 vince il suo settimo campionato e la quinta super coppa polacca con il tecnico Maciej Skor\u017ca.\nNella stagione 2018-2019, la dirigenza del Lech affida la panchina all'ex capitano Ivan Djurdjevic, da qualche stagione alla guida della seconda squadra. Viene eliminato al terzo turno preliminare di Europa League per mano del Genk, mentre in campionato la squadra ha un andamento altalenante che porta all'esonero del tecnico. Al suo posto viene chiamato l'ex ct della nazionale Adam Nawa\u0142ka. Neanche con lui tuttavia arriva il cambiamento sperato, e arriva cos\u00ec il secondo esonero che vede la promozione in prima squadra di Dariusz Zuraw. Con il tecnico originario di Wielu\u0144 la squadra gioca la seconda fase del campionato, piazzandosi all'ottavo posto.\nNella stagione 2019-2020, il Lech decide di effettuare un'intera rivoluzione, cedendo vari senatori fra cui il portiere Jasmin Buri\u0107 e i centrocampisti Maciej Gajos e \u0141ukasz Tra\u0142ka, e riaccogliendo dai prestiti vari giovani come Tymoteusz Puchacz e Jakub Moder. In panchina viene confermato Zuraw, e la squadra viene rinforzata con lo slovacco \u013dubom\u00edr \u0160atka, il serbo Djordje Crnomarkovic e il croato Karlo Muhar. L'inizio di campionato \u00e8 altalenante, tanto da chiudere il girone di andata al nono posto. A gennaio il capitano dei kolejorz, Darko Jevti\u0107, viene ceduto al Rubin Kazan e sostituito con lo spagnolo Dani Ram\u00edrez, militante nell'LKS Lodz. La squadra trova la sua quadratura grazie ad un 4-2-3-1 molto offensivo e alla valorizzazione dei giovani del suo settore giovanile, risalendo la classifica fino a terminare il campionato in quinta posizione, a meno quattro punti dalla seconda in classifica, i campioni in carica del Piast Gliwice. Il 15 luglio, grazie alla vittoria in trasferta contro il Cracovia Krakow, i \u2018\u2019kolejorz\u2019\u2019 si qualificano aritmeticamente ai preliminari di Europa League, e quattro giorni pi\u00f9 tardi blindano il secondo posto, tornando sul podio dopo un anno di assenza.\nNel 2020-2021 il Lech riconferma gran parte della squadra, cedendo per\u00f2 i due giovani Robert Gumny e Kamil J\u00f3\u017awiak e il suo attaccante pi\u00f9 prolifico, Christian Gytkj\u00e6r al Monza. In cambio arriva lo svedese Mikael Ishak. La stagione, a causa della Pandemia da COVID-19, subisce alcune modifiche, con l'esordio in Puchar Polski a met\u00e0 agosto e i preliminari di Europa League che si disputano in gara unica. L'inizio in Europa \u00e8 promettente, con due vittorie per 3-0 contro i lettoni del e gli svedesi dell'. In campionato da segnalare il ritorno della stracittadina contro il , la cui andata si diputa il 20 settembre e vede la vittoria dei \"kolejorz\" con gol di Jakub Moder al 91' su calcio di rigore. Nel frattempo, anche il cammino europeo continua a regalare gioie ai Kolejorz, che eliminano prima l\u2019 e poi il , tornando, a distanza di cinque anni, a disputare i gironi di UEFA Europa League. Nella fase a gruppi il Lech pesca il , i e lo , ma l'avventura si rivela abbastanza deludente in quanto i \"kolejorz\" si piazzano all'ultimo posto. Nemmeno in campionato le cose vanno meglio, per questa ragione a sette giornate dalla fine, con il Lech fermo a met\u00e0 classifica, la dirigenza decide di richiamare sulla panchina del Lech Maciej Skor\u017ca, che gi\u00e0 aveva guidato i \"kolejorz\" nel 2014-2015. Neanche l'avvento dell'ex tecnico riesce a dare la carica prevista, e il Lech rimane escluso dalla parte sinistra della classifica, come non accadeva dal 2003, quando il campionato polacco non aveva ancora la denominazione di \"Ekstraklasa\".\nOrganico.\nRosa 2021-2022.\n\"Aggiornata all'8 giugno 2021.\"\nTifoseria.\nGli ultras del Lech Poznan sono considerati tra i pi\u00f9 appassionati d'Europa. Il loro fortissimo attaccamento alla squadra \u00e8 testimoniato dalla folta presenza di sostenitori anche in trasferta, per le gare del campionato polacco e per le coppe europee: spesso si raggiunge il migliaio di tifosi del Lech fuori casa. Il loro tifo consiste anche in spettacolari sciarpate, battimani o nel cosiddetto \"pyroshow\", cio\u00e8 la torciata.\nUna particolare esultanza contraddistingue la tifoseria biancobl\u00f9 del Lech, quella che consiste nel girarsi di spalle al campo in seguito ad un gol o in vista di un'imminente vittoria. Questo originale festeggiamento \u00e8 stato mutuato dai sostenitori del , in occasione della quarta giornata del girone A dell'UEFA Europa League 2010-2011 Lech Pozna\u0144-Manchester City, vinto dai polacchi per 3-1. L'esultanza \u00e8 nota come \"Pozna\u0144 celebration\".\nSquadra riserve.\nIl Lech Poznan, come molte altre formazioni polacche, possiede una squadra riserve, che attualmente milita in II Liga, terzo livello del calcio polacco. A causa delle regole della federazione, tuttavia, questo \u00e8 il massimo livello consensito per le formazioni composte da riserve. La squadra \u00e8 formata prevalentemente da giovani calciatori provenienti dalla formazione Under-19 e calciatori che non trovano spazio in prima squadra, ma vi hanno fatto parte anche calciatori esperti, spesso ex della prima squadra, come Dariusz Dudka, Grzegorz Wojtkowiak e Artur Marciniak."}
{"id": "746453", "revid": "287204", "url": "https://it.wikipedia.org/wiki?curid=746453", "title": "Cantone di Lou\u00e9", "text": "Il Cantone di Lou\u00e9 \u00e8 una divisione amministrativa degli arrondissement di La Fl\u00e8che e di Mamers.\nA seguito della riforma complessiva dei cantoni del 2014 \u00e8 passato da 14 a 44 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746454", "revid": "438678", "url": "https://it.wikipedia.org/wiki?curid=746454", "title": "Il mio migliore amico", "text": "Il mio migliore amico (\"Mon meilleur ami\") \u00e8 un film del 2006 diretto da Patrice Leconte.\nTrama.\nFran\u00e7ois \u00e8 un mercante d'arte di successo. Durante una cena fra colleghi, la sua socia, Catherine, lo accusa di non avere alcun amico a causa del suo egoismo e della sua freddezza.\nFerito nell'orgoglio, Fran\u00e7ois promette che entro dieci giorni presenter\u00e0 loro il suo migliore amico e inizia a cercare tra le sue conoscenze. Ben presto si rende conto che tutte le persone che conosce lo considerano un individuo calcolatore e senza scrupoli. Per caso incontra Bruno, un autista di taxi dal carattere semplice ed estroverso, appassionato di giochi a quiz, che lo aiuta nella sua ricerca. Fran\u00e7ois decide di far passare Bruno come suo migliore amico per non perdere la faccia davanti ai suoi colleghi, ma si lascia vincere dalla semplicit\u00e0 e spontaneit\u00e0 di Bruno che instaura con lui un rapporto speciale.\nI due iniziano a frequentarsi e a confidarsi: Fran\u00e7ois conosce anche i genitori di Bruno e fa loro un favore acquistando un loro vecchio tavolo senza valore (gesto che per\u00f2 lascia perplesso Bruno, poich\u00e9 dimostra che Fran\u00e7ois crede di poter comprare l'affetto delle persone). Bruno inoltre riesce a instaurare un dialogo con la figlia di Fran\u00e7ois, adolescente disincantata e chiusa con il padre.\nAnche se ormai apprezza l'amicizia di Bruno, Fran\u00e7ois non pu\u00f2 fare a meno di portare avanti la scommessa e per dimostrare a s\u00e9 stesso e agli altri di avere un amico, lo costringe a una prova che solo un vero amico potrebbe superare: rubare un prezioso vaso in casa sua, per fargli riscuotere l'assicurazione. Bruno si accinge al furto: ma trova tutti i conoscenti di Fran\u00e7ois ad attenderlo, nascosti in casa. Fran\u00e7ois \u00e8 raggiante e non capisce lo sgomento di Bruno e di Catherine, delusi dal suo opportunismo. Bruno rompe il prezioso vaso e va via.\nNei giorni successivi Bruno sparisce, cos\u00ec Fran\u00e7ois va a cercarlo invano a casa dei suoi genitori, i quali gli spiegano che il figlio non ha mai superato la delusione di aver scoperto che sua moglie l'ha tradito con il loro vicino di casa, il migliore amico di Bruno fin dall'infanzia. Amareggiato, Fran\u00e7ois fa in modo che Bruno possa coronare il suo sogno, quello di partecipare a un quiz televisivo. Invitato come concorrente a \"Chi vuol essere milionario?\" e giunto trionfalmente alla domanda finale, il cui argomento \u00e8 la storia dell'arte, Bruno si persuade a chiamare l'ex amico, che gli d\u00e0 facilmente la risposta corretta e gli permette di vincere. La telefonata per\u00f2 non basta a riavvicinarli. Un anno dopo, Fran\u00e7ois festeggia il suo compleanno, stavolta circondato da amici e persone care, quando al ristorante arriva inaspettatamente Bruno, il quale finalmente ha perdonato l'amico."}
{"id": "746455", "revid": "124123", "url": "https://it.wikipedia.org/wiki?curid=746455", "title": "Antonio da Caravaggio (pittore)", "text": "Spesso erroneamente identificato, in passato, con Antonio Tizzoni, figlio del pittore caravaggino Fermo Tizzoni, \u00e8 in realt\u00e0 un personaggio differente, risultando gi\u00e0 orfano di padre nel 1481, mentre Fermo Tizzoni era ancora vivente nel 1511."}
{"id": "746456", "revid": "287204", "url": "https://it.wikipedia.org/wiki?curid=746456", "title": "Antonio da Caravaggio", "text": ""}
{"id": "746457", "revid": "984922", "url": "https://it.wikipedia.org/wiki?curid=746457", "title": "Cantone di Le Mans-Centre", "text": "Il Cantone di Le Mans-Centre era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Le Mans."}
{"id": "746458", "revid": "111136596", "url": "https://it.wikipedia.org/wiki?curid=746458", "title": "Cephalorhynchus", "text": "Cephalorhynchus ( \u00e8 un genere di cetacei della famiglia dei Delfinidi.\nComprende le seguenti specie:"}
{"id": "746459", "revid": "767487", "url": "https://it.wikipedia.org/wiki?curid=746459", "title": "Dogana veneta", "text": "La Dogana Veneta \u00e8 un celebre edificio di epoca veneziana posto a ridosso dell'antico porto di Lazise, sul Lago di Garda. Rappresentava il posto di confine tra la Lombardia e la Repubblica di Venezia.\nNel XVI secolo fu utilizzato (tenendovi le pecore) per la fabbricazione del salnitro, componente della polvere da sparo. Nei primi anni del Seicento fungeva da dogana per il transito delle merce tra la Lombardia e la Repubblica di Venezia. Le imbarcazioni dovevano infatti farvi ingresso transitando sotto gli imponenti archi della sua facciata, prima di poter accedere al porto da un'apertura laterale. Successivamente tale funzione \u00e8 venuta meno con la caduta della repubblica. L'accesso dal lago fu interrato e l'edificio adibito ad altre funzioni, tra cui arsenale e fabbrica di salnitro. Nel corso del ventennio fascista fu \"casa del fascio\". \u00c8 stata oggetto di un recente restauro nel 2003, a seguito del quale l'edificio \u00e8 stato adibito a centro congressi."}
{"id": "746460", "revid": "984922", "url": "https://it.wikipedia.org/wiki?curid=746460", "title": "Cantone di Le Mans-Est-Campagne", "text": "Il Cantone di Le Mans-Est-Campagne era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Le Mans e i comuni di:"}
{"id": "746462", "revid": "984922", "url": "https://it.wikipedia.org/wiki?curid=746462", "title": "Cantone di Le Mans-Nord-Campagne", "text": "Il Cantone di Le Mans-Nord-Campagne era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Le Mans e i comuni di:"}
{"id": "746463", "revid": "4193", "url": "https://it.wikipedia.org/wiki?curid=746463", "title": "Giuseppe Jovinelli", "text": "Biografia.\nGiuseppe Jovinelli nacque a Caiazzo, un paese in provincia di Terra di Lavoro, il 22 marzo 1866. Il suo vero cognome era Iovinella, mutato in Iovinelli forse per un errore di trascrizione dell'anagrafe all'atto della registrazione della nascita, e successivamente in Jovinelli. \nNel 1891 spos\u00f2 Anna Caputo, napoletana d'origine, dalla quale ebbe una figlia, Teresa (1892-1912). Insofferente della vita di paese e attratto dal mondo dello spettacolo, Giuseppe Jovinelli apr\u00ec un \"luna park\" itinerante e cominci\u00f2 a girare per l'Italia. A Napoli frequent\u00f2 l'ambiente del caff\u00e8-concerto e, durante uno dei suo viaggi in Sicilia, a Messina, conobbe Concetta Calabrese (1878-1955), che divenne la sua nuova compagna. \nLasciata la moglie, con la quale tuttavia rest\u00f2 sempre legalmente sposato, si trasfer\u00ec a Roma, nel quartiere Esquilino, dove nacque suo figlio Arcangelo (1894-1963), che non pot\u00e9 riconoscere. Solo pi\u00f9 tardi, un accordo con la moglie gli permise di riconoscere gli altri figli avuti da Concetta Calabrese: Pasquale (1899-1965), Graziano (1901-1979) - che spos\u00f2 la canzonettista Zara Prima, nome d'arte di Giulia Cerasaro (1894-1966) -, Gustavo (1903-1976), Vittoria (1908-1938), Mario (scomparso nel 1977) e Carmela (1915-2014), che ottennero cos\u00ec il cognome Iovinelli.\nNelle sue memorie Tot\u00f2 racconta la storia, certamente romanzata, del primo periodo di Giuseppe Jovinelli a Roma, in particolare del suo scontro con un piccolo boss della malavita locale. Jovinelli divenne presto conosciuto e rispettato nella zona di piazza Guglielmo Pepe, dove alla fine dell'Ottocento si trovavano i baracconi e i teatrini popolari descritti da Ettore Petrolini nelle sue memorie.\nDon Peppe costru\u00ec in piazza Pepe i suoi primi teatri in legno, il Teatro Margherita (distrutto da un incendio nel 1905) e il Padiglione Umberto, e nel 1903 inizi\u00f2 i progetti per la costruzione di un teatro in muratura, che doveva chiamarsi Teatro Umberto I, ma che poi prese il nome di Teatro Jovinelli, un gioiello architettonico in stile liberty. Il nuovo teatro fu inaugurato il 3 marzo 1909 con uno spettacolo di Raffaele Viviani.\nA Giuseppe Jovinelli \u00e8 legato l'ingresso di Tot\u00f2 nel mondo dello spettacolo. Sebbene le dinamiche non siano ben chiare, \u00e8 proprio al teatro Jovinelli che Tot\u00f2 debutt\u00f2, imitando le macchiette del famoso Gustavo De Marco, che milit\u00f2 tra gli attori di Don Peppe per lungo tempo. Tot\u00f2 non fu l'unico grande artista scritturato dall'impresario: in tempi diversi si esibirono per lui Raffaele Viviani, Ettore Petrolini, che nel 1910 ottenne da Giuseppe Jovinelli il primo importante contratto a Roma, Gustavo De Marco, Gennaro Pasquariello, Armando Gill, Alfredo Bambi, Virgilio Riento e molti altri.\nLe attivit\u00e0 di Don Peppe non si limitarono comunque alla sola imprenditoria teatrale: a suo modo fu attivo in campo sociale, organizzando pi\u00f9 volte l'anno pranzi e cene di beneficenza per aiutare i bisognosi, gli orfani e i ciechi, categoria alla quale era molto legato, avendo sofferto in giovent\u00f9 di una temporanea perdita della vista.\nAlla sua morte, avvenuta a Roma il 20 dicembre 1924, il Teatro Jovinelli fu diretto dai figli Arcangelo prima, poi Pasquale e Graziano. Per ultimi, dai figli di Pasquale, Franco e Marcello. Chiuso dopo un incendio nel 1982, fu venduto dalla famiglia ad una societ\u00e0 milanese nel 1990.\n\u00c8 sepolto al Cimitero del Verano"}
{"id": "746464", "revid": "683929", "url": "https://it.wikipedia.org/wiki?curid=746464", "title": "Montagnard", "text": ""}
{"id": "746465", "revid": "984922", "url": "https://it.wikipedia.org/wiki?curid=746465", "title": "Cantone di Le Mans-Nord-Ovest", "text": "Il Cantone di Le Mans-Nord-Ovest era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Le Mans e i comuni di:"}
{"id": "746467", "revid": "984922", "url": "https://it.wikipedia.org/wiki?curid=746467", "title": "Cantone di Le Mans-Nord-Ville", "text": "Il Cantone di Le Mans-Nord-Ville era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Le Mans."}
{"id": "746468", "revid": "984922", "url": "https://it.wikipedia.org/wiki?curid=746468", "title": "Cantone di Le Mans-Ovest", "text": "Il Cantone di Le Mans-Ovest era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Le Mans."}
{"id": "746471", "revid": "254059", "url": "https://it.wikipedia.org/wiki?curid=746471", "title": "Pinamonte dei Bonacolsi", "text": "Biografia.\nEra figlio primogenito di Martino dei Bonacolsi, di Gandolfo, e signoreggi\u00f2 su Mantova sino al 1328.\nAlleato con la potente famiglia del Casalodi, nel 1259 fu \"Anziano del Popolo\" di Mantova e nel 1272, dopo avere cacciato dalla citt\u00e0 il podest\u00e0 Guido da Correggio, fu rettore di Mantova, nuova figura governativa composta da due persone introdotta per limitare i poteri del podest\u00e0: uno di questi fu Pinamonte, coadiuvato inizialmente da Alberto da Casalodi e quindi dai Riva e da Federico di Marcaria, dei conti di Marcaria. Tra il 1272 ed il 1273 il Bonacolsi band\u00ec dalla citt\u00e0 tutte le famiglie nobiliari e nel 1273 nel suo operato venne affiancato ad Ottonello Zanecalli, esponente della borghesia, che mor\u00ec probabilmente assassinato da Pinamonte nel 1274. Successivamente ricopr\u00ec la carica di Rettore Unico e Capitano Generale.\nIn questi anni Pinamonte mise le basi della sua potenza signorile, acquistando nella \"civitas vetus\" di Mantova una serie di case e palazzi, che andavano dalla torre degli Zuccaro a piazza San Pietro (attuale piazza Sordello, tanto da creare una fortezza nel cuore della citt\u00e0. A questi edifici si aggiunse, nel 1281, l'acquisto della torre della Gabbia.\nNel 1275 fu investito del feudo di Castellaro (attuale Castel d'Ario) dal vescovo di Trento. Nel 1276 le due cariche vennero unificate come \"Capitano Generale Perpetuo\" di Mantova. Nel suo operato venne appoggiato da Antonio Corradi da Gonzaga, che lott\u00f2 assieme ai Bonacolsi nella cacciata dei Casalodi, permettendo cos\u00ec ai futuri signori di Mantova di diventare la seconda famiglia pi\u00f9 potente della citt\u00e0. Il 10 dicembre dello stesso anno una congiura, ordita da alcuni nobili esuli, cerc\u00f2 di spodestare Pinamonte ma fall\u00ec dopo un'aspra lotta.\nIntorno al 1280 inizi\u00f2 nella citt\u00e0 vecchia l'edificazione del suo palazzo (Palazzo Bonacolsi) ed acquist\u00f2 altri edifici, tra i quali la Torre della Gabbia, simbolo del potere sulla citt\u00e0.\nDal 1287 entr\u00f2 a far parte con i figli dell'Ordine Teutonico. Abdic\u00f2 nel gennaio del 1291 a favore del figlio Bardellone.\nDante Alighieri nell'Inferno (XX, 95-96) ricorda come il guelfo Alberto da Casalodi si fece stoltamente convincere da Pinamonte a spedire in esilio le famiglie pi\u00f9 agguerrite tra i suoi stessi partigiani, indebolendo il partito guelfo, prima di spodestarlo (1272) cacciandolo in esilio con molte altre famiglie e \"spopolando\" di fatto la citt\u00e0.\nDiscendenza.\nPinamonte spos\u00f2 l'ultima figlia di Guido da Correggio ed ebbe otto figli:"}
{"id": "746476", "revid": "984922", "url": "https://it.wikipedia.org/wiki?curid=746476", "title": "Cantone di Le Mans-Sud-Est", "text": "Il Cantone di Le Mans-Sud-Est era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Le Mans e il comune di Ruaudin."}
{"id": "746477", "revid": "46291", "url": "https://it.wikipedia.org/wiki?curid=746477", "title": "Ceroxylon", "text": "Ceroxylon (dal greco \"k\u00e8r\u00f2s\"=cera e \"x\u03b3lon\"=legno) \u00e8 un genere di piante della famiglia delle Arecacee, comprendente una dozzina di specie, alte ed a tronco anulato, che crescono spontanee in America meridionale, sulle Ande. Molte delle specie del genere sono note sotto il nome vernacolo di \"palme andine della cera\".\nUna delle specie (\"Ceroxylon quindiuense\"), che \u00e8 la pi\u00f9 alta palma vivente conosciuta, \u00e8 l'albero nazionale della Colombia.\nTassonomia.\nIl genere comprende 12 specie, di cui una (\"C.\u00a0sasaimae\"), \u00e8 classificata dalla \"IUCN Red List\" come specie a rischio critico di estinzione (\"Critically Endangered\")."}
{"id": "746481", "revid": "984922", "url": "https://it.wikipedia.org/wiki?curid=746481", "title": "Cantone di Le Mans-Sud-Ovest", "text": "Il Cantone di Le Mans-Sud-Ovest era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Le Mans e il comune di Arnage."}
{"id": "746482", "revid": "984922", "url": "https://it.wikipedia.org/wiki?curid=746482", "title": "Cantone di Le Mans-Ville-Est", "text": "Il Cantone di Le Mans-Ville-Est era una divisione amministrativa dell'Arrondissement di Le Mans.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Le Mans."}
{"id": "746484", "revid": "984922", "url": "https://it.wikipedia.org/wiki?curid=746484", "title": "Cantone di Montfort-le-Gesnois", "text": "Il Cantone di Montfort-le-Gesnois era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746485", "revid": "1315817", "url": "https://it.wikipedia.org/wiki?curid=746485", "title": "Alberto da Casalodi", "text": "Biografia.\nDa Brescia a Mantova.\nNato dal conte Bernardo forse intorno al 1230, Alberto II doveva avere gi\u00e0 raggiunto la maggiore et\u00e0 nel 1254, anno in cui egli \u00e8 attestato per la prima volta, come rappresentante di Brescia, in un atto di divisione del territorio di Mosio, gi\u00e0 governato dalla sua stirpe, tra i comuni di Brescia e Mantova.\nFu uno dei maggiori esponenti della famiglia dei Casalodi, che derivarono il loro nome dal toponimo \"Casale Altum\", un castello nei dintorni di Mantova, ma all'epoca in diocesi e distretto di Brescia, corrispondente all'attuale Casaloldo.\nFu anche detto \"il Giovane\" per distinguerlo dal pi\u00f9 famoso avo Alberto I Casaloldo, \"il Vecchio\", suo nonno, in quanto padre di suo padre Bernardo.\nDopo avere subito danni non lievi e gravi perdite di beni e di potere a causa del bando e delle confische dei beni di Asola e di Mosio comminati dal comune di Brescia alla sua famiglia dal 1240 al 1252, in seguito ai quali la casata si trasfer\u00ec stabilmente in Mantova, nel quartiere di San Giacomo, nuovo centro dei suoi interessi, di cui comunque gi\u00e0 godeva la cittadinanza, nel 1255 fu destinato a lui e ad altri conti di Casaloldo da Guglielmo II d'Olanda, che si intitolava re dei Romani, un diploma imperiale di conferma di tutti i possedimenti e i privilegi goduti precedentemente dai conti.\nIn Mantova l'ambizione e la sete di dominio dei conti riprese vigore, formando un partito che contendeva il primato alle altre famiglie principali racchiuse nei rispettivi quartieri: Grossolani e Bonacolsi nel quartiere di Santo Stefano; Poltroni ed Arlotti in quello di San Martino; Zanicalli e Gaffari in quello di San Leonardo.\nLa schiatta dei Casalodi, nel suo desiderio di acquistare in Mantova quella potenza che gi\u00e0 aveva esercitato in Brescia, si trov\u00f2 contro in particolare Pinamonte dei Bonacolsi e la nuova famiglia, in quegli anni emergente, dei Gonzaga.\nQuest'ultima, originaria, come rivela il nome, dal centro omonimo, ma a quell'epoca detenuto dai conti Casalodi, sub\u00ec negli anni Sessanta del XIII secolo una confisca di alcuni beni per opera del comune di Mantova, ma su istigazione dei Casaloldo, gelosi dell'ascesa dei Gonzaga e a loro contrapposti; in questo modo, per\u00f2, i Casalodi non si accorgevano di fare il gioco dei Bonacolsi.\n\"La mattia da Casalodi\".\nNell'anno 1272 Alberto da Casalodi, partigiano guelfo e alleato del conte Ludovico di Sambonifacio, che nel 1269 aveva preso il pieno potere in citt\u00e0 anche con l'aiuto dei conti di Casaloldo, si lasci\u00f2 sopraffare da Pinamonte dei Bonacolsi, ghibellino, che dopo aver spinto il Casalodi a cacciare alcune famiglie turbolente, ma del partito guelfo, approfitt\u00f2 dell'indebolimento della fazione avversa per cacciarlo e prendere il potere in citt\u00e0.\nI successivi esili di massa e esecuzioni sommarie spopolarono tanto la citt\u00e0, da essere ricordati da Dante Alighieri, il quale prende occasione dal racconto di Virgilio sull'origine di Mantova per alludere a questo contrasto tra i Casalodi ed i Bonacolsi (Inferno, Canto XX, 95-96):\nCio\u00e8, come spiegato gi\u00e0 dai commentatori antichi di Dante, la citt\u00e0 di Mantova fu assai pi\u00f9 fiorente di magnati e potenti prima che Pinamonte Bonacolsi ne ottenesse la signoria ingannando il conte Alberto di Casaloldo, il quale, avendo all'epoca una posizione di primo piano in citt\u00e0, conquistata la sua fiducia e la sua protezione, scioccamente accett\u00f2 i consigli di Pinamonte di bandire gli avversari di quest'ultimo, segnatamente gli aderenti al partito degli Este, cosicch\u00e9 al cattivo consigliere fu facile, per il malcontento che suscit\u00f2 contro Alberto II, impadronirsi del governo di Mantova e tenerlo, dapprima come rettore insieme al conte Federico di Marcaria, lontano parente del Casaloldi, poi da solo con il titolo di capitano perpetuo della citt\u00e0 e del popolo e con l'autorit\u00e0 di signore.\nIn particolare, il Bonacolsi, che desiderava il governo della citt\u00e0 virgiliana, fattosi amico dei Casalodi gi\u00e0 dal 1268, li utilizz\u00f2 per far nascere una rivolta e tentare cos\u00ec di scalzare dal dominio sulla citt\u00e0 il marchese Obizzo II d'Este; egli per\u00f2, insieme a molte famiglie mantovane - Gaffari, Zanicalli e Stanziali -, uscir\u00e0 effettivamente di scena solo l'anno seguente, abbandonato dai Casaloldi, suoi ex-alleati, istigati in tale direzione per l'appunto da Pinamonte.\nRimasti al potere il conte Ludovico di Sambonifacio ed i Casaloldo, Pinamonte, dopo aver persuaso il conte Alberto II a relegare alcuni nobili del luogo fuori citt\u00e0, con il preciso scopo di accrescere il favore popolare e di allontanare eventuali rivali alla presa di potere, si liber\u00f2 dei Casalodi, ignari e sprovveduti, del San Bonifacio e dei pochi nobili a loro fedeli nel 1272, facendo insorgere il popolo con false accuse.\nCi\u00f2 avvenne il 28 luglio 1272.\nIl conte San Bonifacio si rifugi\u00f2 a Brescia, i Casaloldo ripararono invece nella loro Gonzaga.\nL'esilio e la morte.\nPer volont\u00e0 di Pinamonte il conte Casalodi venne dichiarato nemico del comune per mezzo di un pubblico decreto.\nNel 1274 i beni in Mantova dei conti Casaloldi, obbligati all'esilio perpetuo, furono confiscati e in parte concessi proprio ai Bonacolsi, in parte ai Gonzaga, e questo perch\u00e9 questi ultimi si trovavano in aperta rivalit\u00e0 con i Casaloldo per il predominio sul castello di Gonzaga.\nLa segreta intesa fra Pinamonte e i Gonzaga per estromettere i comuni rivali Casaloldi appare evidente proprio nel fatto che i primi, quale immediata conseguenza della cacciata del conte Alberto II, ebbero restituiti i loro beni precedentemente sequestrati, ed in pi\u00f9 la prebenda del conte Filippo da Casaloldo, canonico della cattedrale Mantova.\nLa effettiva potenza dei Gonzaga, futuri signori di Mantova, si afferm\u00f2 quindi solo in conseguenza della caduta dei Casaloldo ed a spese di essi, in particolare dopo il 1278.\nIl conte Alberto II, profugo e bandito da Mantova, inizialmente si ritir\u00f2 con i suoi parenti nel castello di Gonzaga; ma quando anche quest'ultimo loro rifugio in terra mantovana fu loro tolto nel 1278 da un drappello di mantovani d'accordo con Pinamonte, il quale si fece forte del bando imperiale gi\u00e0 lanciato da Federico II di Svevia contro i Casaloldo negli anni 1213, 1220 e 1221, proprio per la restituzione di Gonzaga, allora Alberto II forse ritorn\u00f2 in Brescia, come fece il conte Filippo, vescovo eletto di Mantova, o forse si ritir\u00f2 a vivere nella terra avita di Casaloldo, ove mor\u00ec nel 1288, e fu secondo D'Arco sepolto nella vicina Asola.\nFece per\u00f2 in tempo ad essere tra quei conti di Casaloldo che presentarono prima al comune di Brescia, nel 1285, poi all'abbazia di San Benedetto in Polirone, forse nel 1286, domanda, corredata da tanto di diplomi imperiali, per essere reintegrati in quella parte dei loro possedimenti che era andata perduta.\nDiscendenza.\nAlberto ebbe sicuramente un figlio, il conte Roberto Casaloldi, sposato con Beatrice Casadraghi, nobile e ricca casata mantovana, morto a Bologna nel 1335, e forse un altro figlio di nome Brandano."}
{"id": "746486", "revid": "984922", "url": "https://it.wikipedia.org/wiki?curid=746486", "title": "Cantone di Saint-Calais", "text": "Il Cantone di Saint-Calais \u00e8 una divisione amministrativa dell'Arrondissement di Mamers.\nA seguito della riforma complessiva dei cantoni del 2014 \u00e8 passato da 14 a 37 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746487", "revid": "104458", "url": "https://it.wikipedia.org/wiki?curid=746487", "title": "Cantone di Sill\u00e9-le-Guillaume", "text": "Il Cantone di Sill\u00e9-le-Guillaume \u00e8 una divisione amministrativa dell'Arrondissement di Mamers.\nA seguito della riforma complessiva dei cantoni del 2014 \u00e8 passato da 10 a 50 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746488", "revid": "107187", "url": "https://it.wikipedia.org/wiki?curid=746488", "title": "Bisse", "text": ""}
{"id": "746491", "revid": "984922", "url": "https://it.wikipedia.org/wiki?curid=746491", "title": "Cantone di La Suze-sur-Sarthe", "text": "Il Cantone di La Suze-sur-Sarthe \u00e8 una divisione amministrativa dell'Arrondissement di La Fl\u00e8che.\nA seguito della riforma complessiva dei cantoni del 2014 \u00e8 passato da 12 a 15 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746492", "revid": "984922", "url": "https://it.wikipedia.org/wiki?curid=746492", "title": "Cantone di Vibraye", "text": "Il Cantone di Vibraye era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746495", "revid": "984922", "url": "https://it.wikipedia.org/wiki?curid=746495", "title": "Cantone di Beaumont-sur-Sarthe", "text": "Il Cantone di Beaumont-sur-Sarthe era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746497", "revid": "767487", "url": "https://it.wikipedia.org/wiki?curid=746497", "title": "The 70's House", "text": "The 70's House era un reality show creato e trasmesso da MTV. Il reality era ambientato in una casa dove 12 concorrenti dovevano essere pi\u00f9 possibilmente vicini agli anni '70. Chi per sbaglio nominava una cosa che a quei tempi non esisteva (ad esempio un iPod o un computer portatile) veniva nominato e quindi a rischio di eliminazione.\nIl reality \u00e8 stato vinto da Andrew Severyn."}
{"id": "746498", "revid": "107187", "url": "https://it.wikipedia.org/wiki?curid=746498", "title": "Palo della cuccagna", "text": ""}
{"id": "746499", "revid": "287204", "url": "https://it.wikipedia.org/wiki?curid=746499", "title": "Cantone di Bonn\u00e9table", "text": "Il Cantone di Bonn\u00e9table \u00e8 una divisione amministrativa degli arrondissement di Mamers e di Le Mans.\nA seguito della riforma complessiva dei cantoni del 2014 \u00e8 passato da 8 a 24 comuni.\nComposizione.\nPrima della riforma del 2014 comprendeva i comuni di:\nNel 2015 \u00e8 stato ampliato a 24 comuni; dal 1\u00ba gennaio 2016 due di questi, Ballon e Saint-Mars-sous-Ballon si sono fusi per formare il nuovo comune di Ballon-Saint-Mars. per cui risulta composto dai seguenti 23 comuni:"}
{"id": "746500", "revid": "536103", "url": "https://it.wikipedia.org/wiki?curid=746500", "title": "Alpi venete", "text": "L'espressione Alpi venete \u00e8 piuttosto generica ed indica tutti i rilievi montuosi alpini della regione Veneto. Di fatto, per\u00f2, questa dicitura non \u00e8 contemplata da alcun sistema di suddivisione del sistema alpino.\nLa SOIUSA individua le seguenti sezioni e sottosezioni che interessano il Veneto:"}
{"id": "746501", "revid": "110157", "url": "https://it.wikipedia.org/wiki?curid=746501", "title": "Cantone di La Fert\u00e9-Bernard", "text": "Il Cantone di La Fert\u00e9-Bernard \u00e8 una divisione amministrativa dell'Arrondissement di Mamers.\nA seguito della riforma complessiva dei cantoni del 2014 \u00e8 passato da 13 a 26 comuni.\nComposizione.\nPrima della riforma del 2014 comprendeva i comuni di:\nNel 2015 \u00e8 stato ampliato a 26 comuni; dal 1\u00ba gennaio 2016 due di questi, Saint-Hilaire-le-Lierru e Tuff\u00e9 si sono fusi per formare il nuovo comune di Tuff\u00e9-Val-de-la-Ch\u00e9ronne. per cui risulta composto dai seguenti 25 comuni:"}
{"id": "746506", "revid": "1924342", "url": "https://it.wikipedia.org/wiki?curid=746506", "title": "The Immaculate Collection", "text": "The Immaculate Collection \u00e8 la prima raccolta della cantautrice statunitense Madonna, pubblicata nel 1990.\nDescrizione.\n\"The Immaculate Collection\" \u00e8 il primo greatest hits di Madonna contenente 15 canzoni, tra le pi\u00f9 rappresentative, con in pi\u00f9 due inediti \"Justify My Love\", scritta con Lenny Kravitz, e \"Rescue Me\".\nL'album \u00e8 il primo della storia ad utilizzare la tecnologia \"Q-Sound\".Proprio per questo la raccolta, (non contando ovviamente le due nuove canzoni) ha subito un mixaggio complessivo dei vecchi successi, ad opera di Shep Pettibone, il quale ha remixato tutte le canzoni, tra cui anche \"Vogue\", prodotta da lui stesso con Madonna.\nIl titolo del disco (\"L'Immacolata Collezione\") \u00e8 un provocatorio riferimento al dogma cattolico dell'Immacolata Concezione; l'album \u00e8 stato dedicato al fratello Christopher Ciccone, soprannominato The Pope (Il Papa), definito da Madonna la sua divina ispirazione.\nIl successo di \"The Immaculate Collection\" \u00e8 stato clamoroso ed ha raggiunto la numero uno nel Regno Unito, in Australia, Canada, Irlanda e Messico.\nCon oltre 30 milioni di copie vendute, \u00e8 l'album pi\u00f9 venduto di Madonna, il greatest hits pi\u00f9 venduto nel mondo da un'artista solista, attualmente \u00e8 all'11\u00ba posto nella classifica degli album pi\u00f9 venduti di sempre in Gran Bretagna. Occupa il 278\u00ba posto all'interno della lista dei 500 migliori album secondo Rolling Stone stilata 2003.\nAccoglienza.\nLa raccolta ottenne recensioni molto positive da parte della critica musicale. Stephen Thomas Erlewine di AllMusic scrisse: \"In superficie, questo album sembra essere una retrospettiva completa dei fasti degli anni Ottanta di Madonna\", ma espresse dei dubbi riguardo alla rimasterizzazione in Q-Sound, che comporta alcuni piccoli cambiamenti come la durata ridotta di quasi tutti brani: \"Se da un lato ci sono tutti i successi, dall'altro non sono presenti nella versione giusta\". Concluse scrivendo che \"finch\u00e9 i singoli nelle loro versioni originali non compariranno in un altro album, \"The Immaculate Collection\" rimane la cosa pi\u00f9 simile a una fedele e completa retrospettiva\". Robert Christgau lo defin\u00ec \"il miglior album della vita mortale [di Madonna]\".\nJim Farber di \"Entertainment Weekly\" scrisse che il disco \u00e8 \"pi\u00f9 di un mero greatest-hits, si tratta senz'altro della pi\u00f9 elettrizzante raccolta di singoli degli anni Ottanta\". Ross Bennett di \"Mojo\" etichett\u00f2 l'album come \"veramente il migliore dei \"best of\"\", aggiungendo: \"Questo disco va messo sullo scaffale accanto ad \"\"; un'altra raccolta di singoli profondamente radicati nell'immaginario collettivo.\nLa raccolta di videoclip.\nInsieme al disco fu pubblicata anche una raccolta di videoclip, che porta lo stesso nome del disco.\nClassifiche.\nQui di seguito sono riportate le posizioni massime raggiunte dall'album nei vari paesi. Alcune sono posizioni non dell'anno di uscita (come Argentina, Spagna e Belgio), che sono di difficile reperibilit\u00e0.\n\"The Holiday Collection\".\nNon essendoci spazio per ogni singolo di Madonna alcune canzoni sono rimaste fuori (\"Angel\", \"Gambler\", \"Dress You Up\", \"True Blue\", \"Who's That Girl\", \"Causing a Commotion\", \"The Look of Love\", \"Dear Jessie\", \"Oh Father\", \"Keep It Together\" e \"Hanky Panky\").\nPer questo motivo pi\u00f9 tardi per il mercato inglese \u00e8 stato pubblicato l'EP \"The Holiday Collection\": una sorta di \"appendice\" alla compilation \"The Immaculate Collection\", contenente tre brani esclusi da questa: \"True Blue\", \"Who's That Girl\" e \"Causing a Commotion\"."}
{"id": "746507", "revid": "486946", "url": "https://it.wikipedia.org/wiki?curid=746507", "title": "Karaoke CD", "text": ""}
{"id": "746508", "revid": "767487", "url": "https://it.wikipedia.org/wiki?curid=746508", "title": "Cantone di Fresnay-sur-Sarthe", "text": "Il Cantone di Fresnay-sur-Sarthe era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746510", "revid": "287204", "url": "https://it.wikipedia.org/wiki?curid=746510", "title": "Bacitracina", "text": "La bacitracina \u00e8 un antibiotico polipeptidico prodotto da un ceppo di \"Bacillus subtilis\", isolato da tessuti danneggiati di una ragazza di nome Tracy che si era fratturata una gamba cadendo in un luogo particolarmente poco igienico.\nNel prodotto commerciale sono presenti vari analoghi, ma prevale la Bacitracina A.\nA causa della sua nefrotossicit\u00e0 ed ototossicit\u00e0, questo antibiotico viene usato generalmente per applicazioni locali.\nLa bacitracina viene sintetizzata attraverso una peptide sintetasi non ribosomiale (NRPSs), il che significa che i ribosomi non sono coinvolti nella sintesi.\nMeccanismo di azione.\nAlla base della sua attivit\u00e0, che si sviluppa nei confronti dei batteri Gram positivi vi \u00e8 una inibizione della biosintesi della parete batterica.\nLa bacitracina interferisce con la defosforilazione del C55-isoprenil pirofosfato (bactoprenolo), una molecola che porta i precursori della sintesi del peptidoglicano, un componente della parete cellulare batterica esterna alla membrana.\nUsi clinici.\nSi usa il sale di zinco della Bacictracina, spesso in combinazione con polimixina B e neomicina, per curare una serie di infezioni di occhi e pelle. Pu\u00f2 essere utilizzato anche per prevenire l'infezione delle ferite.\nNegli Stati Uniti viene venduta con il nome di Neosporin un mix di bacitracina, polimicina B e neomicina. Esiste la possibilit\u00e0 di averla anche in forma pura per chi soffre di allergie.\nViene consigliata come trattamento post-tatuaggio per prevenire eventuali infezioni.\nNei bambini, viene a volte somministrata per via intramuscolare, con il nome commerciale di Baciim, in caso di polmonite, ma comunque dato i pesanti danni renali si preferisce usarla per via orale o locale."}
{"id": "746514", "revid": "585241", "url": "https://it.wikipedia.org/wiki?curid=746514", "title": "Cantone di La Fresnaye-sur-Ch\u00e9douet", "text": "Il Cantone di La Fresnaye-sur-Ch\u00e9douet era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746515", "revid": "585241", "url": "https://it.wikipedia.org/wiki?curid=746515", "title": "Cantone di Mamers", "text": "Il Cantone di Mamers \u00e8 una divisione amministrativa dell'Arrondissement di Mamers.\nA seguito della riforma complessiva dei cantoni del 2014 \u00e8 passato da 18 a 46 comuni.\nComposizione.\nPrima della riforma del 2014 comprendeva i comuni di:\nA seguito della riforma del 2014 il cantone si \u00e8 ampliato comprendendo 46 comuni. La fusione di 6 (Chass\u00e9, La Fresnaye-sur-Ch\u00e9douet, Ligni\u00e8res-la-Carelle, Montigny, Roull\u00e9e, e Saint-Rigomer-des-Bois) di questi in un unico comune (Villeneuve-en-Perseigne) a partire dal 1\u00ba gennaio 2015 ha poi ridotto il solo numero dei comuni ai seguenti 40:"}
{"id": "746516", "revid": "224230", "url": "https://it.wikipedia.org/wiki?curid=746516", "title": "Palazzo San Giacomo", "text": "Palazzo San Giacomo, o pi\u00f9 semplicemente il Municipio, \u00e8 un palazzo in stile neoclassico situato a monte della omonima piazza di fronte al Maschio Angioino a Napoli, fra i quartieri Porto e San Ferdinando. \u00c8 sede dell'amministrazione comunale.\nStoria.\nNel 1816 il re Ferdinando I di Borbone, appena ritornato al potere su tutto il Mezzogiorno e la Sicilia col titolo di re del Regno delle Due Sicilie, decise di realizzare un grande edificio che ospitasse tutti i ministeri dello Stato Borbonico, i quali erano dislocati in varie sedi. Il vero promotore dell'iniziativa tuttavia fu il primo ministro Luigi de' Medici di Ottajano, il quale affid\u00f2 l'incarico di progettare il nuovo edificio agli architetti Antonio de Simone, Vincenzo Buonocore e Stefano Gasse con un decreto reale del 18 giugno 1816. Tuttavia fu solo Stefano Gasse, insieme al fratello Luigi, anch'egli architetto, a renderlo effettivo.\nL'insula dove il nuovo palazzo doveva sorgere, delimitata da via Toledo, via San Giacomo, via della Concezione (dal 1877 via Paolo Emilio Imbriani) e il largo di Castello (odierna piazza Municipio) apparteneva alla congrega dei nobili spagnoli che aveva sede nella chiesa di San Giacomo degli Spagnoli; la congrega aveva in quel posto, oltre alla chiesa, un ospedale, un convento e un banco. Inoltre vi era anche un'altra struttura religiosa: il monastero della Concezione con annessa chiesa, posto all'angolo tra via Toledo e appunto via della Concezione, ma anche molte case private. Questo fu un grande ostacolo al prosieguo dei lavori di costruzione, i quali cominciarono nel 1819, ma furono completati solo nel 1825.\nLe stanze realizzate ad uso uffici, all'interno del maestoso edificio, erano pi\u00f9 di ottocento.\nI ministeri che vi furono ospitati erano sette: Presidenza e Affari Stranieri, Grazia e Giustizia, Affari Ecclesiastici, Polizia Generale, Guerra, Marina e Finanze. \nErano altres\u00ec ospitati nell'edificio, uno dei pi\u00f9 grandi d'Europa, la Borsa dei cambi, il Banco delle Due Sicilie (poi Banco di Napoli), la Prefettura di polizia (poi Questura), la Gran Corte dei conti, e altre ancora.\nArchitettura.\nQuando terminarono i lavori nel palazzo si contavano esattamente 816 stanze e 10 corridoi: infatti, come detto, l'edificio era all'epoca uno dei palazzi pi\u00f9 estesi d'Europa. \nStefano Gasse studi\u00f2 con grande attenzione il problema della differenza di quota tra via Toledo, pi\u00f9 alta, e il largo di Castello, pi\u00f9 in basso, realizzando cos\u00ec nella facciata meridionale, che \u00e8 la principale, un alto basamento bugnato, che comprendesse anche la chiesa di San Giacomo (ulteriore problema di realizzazione) la quale, abbattuta la facciata, fu inglobata nell'edificio, andando a costituire uno dei tre portali presenti sulla facciata, precisamente il terzo da sinistra. \nSu entrambe le vie laterali, inoltre, il Gasse impost\u00f2 due portali di accesso.\nAi lati del portone centrale, che permette l'accesso al palazzo e che si differenzia dagli altri in quanto \u00e8 in rilievo, furono poste due lapidi che ricordavano la costruzione del palazzo, sostituite in et\u00e0 post-unitaria, nel 1865, da due lapidi che ricordano invece i martiri della Rivoluzione napoletana del 1799 e altri patrioti caduti durante il Risorgimento combattendo contro i Borbone.\nLa facciata settentrionale, su via Toledo, era identica a quella meridionale, con la differenza che era pi\u00f9 bassa per le questioni di quota (mostrava solo due piani) e presentava solo due portali. Nella parte settentrionale vennero allocati gli uffici finanziari.\nAlla fine degli anni trenta del XX secolo questa parte fu ricostruita da Marcello Piacentini per realizzare la nuova sede del Banco di Napoli.\nLe decorazioni del palazzo sono tutte in stile neoclassico. Entrati nel portale centrale, un ampio androne decorato a cassettoni porta alle scale di accesso agli altri piani. In quattro nicchie ai suoi estremi lo scultore Antonio Cal\u00ec realizz\u00f2 altrettante statue: nelle nicchie all'entrata furono poste a sinistra la statua di Ruggero il Normanno, fondatore del regno indipendente, a destra quella di Federico II di Svevia, il fondatore del primo forte assetto governativo del regno. Nelle nicchie all'altezza della doppia rampa di scale c'erano due statue di Ferdinando I e suo figlio Francesco I: il primo fu ideatore del palazzo, il secondo fu il re che vide conclusi i lavori: per\u00f2 entrambe furono rimosse dopo l'unit\u00e0 d'Italia e sostituite da due statue di genere allegorico, realizzate dallo scultore Francesco Liberti nel 1869.\nAntonio Cal\u00ec realizz\u00f2 anche una statua raffigurante Flavio Gioia, posta nella gran sala della Borsa dei Cambi, la quale fu distrutta nella costruzione del palazzo del Banco di Napoli.\nSaliti per le scale, dopo aver incontrato in una nicchia sulla sinistra del primo pianerottolo intermedio il busto dell'aviere Ugo Niutta, dove probabilmente era presente il busto di Ferdinando ll, al centro del piano ammezzato \u00e8 situato il busto in marmo e in piperno di Partenope detta pi\u00f9 comunemente \"'a capa 'e Napule\", il cui luogo di ritrovamento \u00e8 incerto (forse nella zona dell'Anticaglia oppure in quella degli Incurabili), in seguito posta nella zona di San Giovanni a Mare dove sub\u00ec pi\u00f9 volte la mutilazione del naso e infine posta nella sua attuale ubicazione da Achille Lauro.\nAltri busti sono custoditi al secondo piano, negli ambienti che portano alla sala della giunta comunale e a quella del sindaco e raffigurano le \"medaglie d'oro\" napoletane della prima guerra mondiale: Gaetano Carolei, Edgardo Cortese, Mario Fiore, Raffaele Libroia, Giuseppe Orsi, Maurizio de Vito Piscicelli.\nInfine \u00e8 da ricordare che Stefano Gasse progett\u00f2 e realizz\u00f2 nel palazzo la prima galleria coperta in vetro e ferro della citt\u00e0, una delle prime d'Europa, che collegava direttamente, passando all'interno del palazzo, via Toledo e piazza Municipio. Vi si accedeva passando sotto la doppia rampa di scale. Essa scomparve con la costruzione del nuovo palazzo del Banco di Napoli di Piacentini e ne rimane solo un minimo tratto."}
{"id": "746517", "revid": "984922", "url": "https://it.wikipedia.org/wiki?curid=746517", "title": "Cantone di Marolles-les-Braults", "text": "Il Cantone di Marolles-les-Braults era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746519", "revid": "110157", "url": "https://it.wikipedia.org/wiki?curid=746519", "title": "Cantone di Montmirail (Sarthe)", "text": "Il Cantone di Montmirail era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746520", "revid": "984922", "url": "https://it.wikipedia.org/wiki?curid=746520", "title": "Cantone di Saint-Paterne", "text": "Il Cantone di Saint-Paterne era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746526", "revid": "1842072", "url": "https://it.wikipedia.org/wiki?curid=746526", "title": "Condizione sospensiva", "text": "La condizione sospensiva, nel diritto italiano, si ha quando gli effetti del negozio giuridico ad essa sottoposto non si producono immediatamente, ma solo qualora la condizione espressa si avveri.\nDalla condizione sospensiva si distingue la condizione risolutiva, che invece si ha quando la produzione degli effetti che il negozio ha gi\u00e0 prodotto cessa con il verificarsi dell'evento dedotto nella condizione.\nPertanto la condizione, ovvero avvenimento naturale o causato dall'uomo, \u00e8 quella parte del contratto, o negozio giuridico, cosiddetta \"futura o incerta\" (v. art. 1353 c.c.).\nIl contratto \u00e8 nullo al momento in cui queste condizioni, sospensive o risolutive, sono \"contrarie a norme imperative, all'ordine pubblico, o al \"buon costume\"\", ove il \"buon costume\" \u00e8 il complesso di princ\u00ecpi di etica sociale e morale, vigente in un determinato periodo storico, in un dato gruppo sociale o comunit\u00e0, mentre l'ordine pubblico \u00e8 l'insieme di princ\u00ecpi ordinamentali di cosiddetta \"natura cogente\" sui quali si fonda l'ordinamento statale. L'ordine pubblico opera come limite alla ricezione dei valori giruidici stranieri, come norme, sentenze, private convenzioni, non compatibili con i \"princ\u00ecpi fondamentali\", soprattutto se di valore costituzionale, del nostro ordinamento giuridico."}
{"id": "746527", "revid": "118133615", "url": "https://it.wikipedia.org/wiki?curid=746527", "title": "Nino Marino", "text": "Bibliografia.\n\u00b0 Nino Marino, I Signori, Rizzoli, 1963"}
{"id": "746528", "revid": "110157", "url": "https://it.wikipedia.org/wiki?curid=746528", "title": "Ecgonina", "text": "L'ecgonina (dal greco: \u00e9kgonos = nato da) \u00e8 un composto organico che si ottiene per idrolisi della cocaina e di altri alcaloidi.\nBase terziaria che possiede un gruppo carbossilico e uno alcolico, \u00e8 naturalmente presente in piccole quantit\u00e0 allo stato libero nelle foglie di coca. Ha modeste propriet\u00e0 anestetiche."}
{"id": "746530", "revid": "984922", "url": "https://it.wikipedia.org/wiki?curid=746530", "title": "Cantone di Tuff\u00e9", "text": "Il Cantone di Tuff\u00e9 era una divisione amministrativa dell'Arrondissement di Mamers.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746533", "revid": "729019", "url": "https://it.wikipedia.org/wiki?curid=746533", "title": "Fran\u00e7ois Achille Bazaine", "text": "I primi anni.\nIl padre abbandon\u00f2 la famiglia poco prima della nascita di Bazaine, lasciandola senza sostegno economico.\nDopo non aver superato l'esame di ammissione all\"'\u00c9cole polytechnique\", Bazaine si arruol\u00f2 nel 1831 come soldato semplice nel 37\u00ba Reggimento fanteria di linea, con la prospettiva di servire in Algeria, ricevendo sul campo la promozione a sottotenente nel 1833. Per aver dato prova di coraggio in azione fu decorato con la Legion d'Onore e promosso a tenente nel 1835. Serv\u00ec in due campagne nelle file della Legione straniera prima in Algeria poi in Spagna contro i carlisti nel 1837-38, ritornando in Africa come capitano nel 1839.\nIl 4 giugno 1850 viene nominato colonnello del 55\u00ba Reggimento fanteria di linea, il 4 febbraio 1851 riceve il comando del 1\u00ba Reggimento della Legione straniera ed il mese successivo il comando del distretto di Sidi-bel-Abb\u00e8s. Il 28 ottobre 1854 venne nominato generale di brigata e posto al comando di due reggimenti della Legione nell\"'Armata d'Oriente\"\nCrimea e Italia.\nNella guerra di Crimea comand\u00f2 una brigata, e mantenne la propria reputazione nelle trincee davanti a Sebastopoli. Alla cattura del lato sud della citt\u00e0 (10 settembre 1855) ne fu nominato governatore militare, e il 22 settembre successivo fu nominato generale di divisione. Comand\u00f2 le forze francesi nella spedizione di Kinburn. Fu investito dal comandante in capo britannico, Lord Gough, con l'Ordine del Bagno nel 1856, per il suo cospicuo contributo alla campagna alleata durante la guerra.\nAl ritorno in Francia occupa il posto di ispettore di fanteria, quindi di comandante, della 19\u00aa Divisione a Bourges.\nIn Lombardia l'8 giugno 1859 venne ferito mentre era al comando della 3\u00aa Divisione del I Corpo d'armata di Baraguey d'Hilliers alla battaglia di Melegnano, ed ebbe una parte importante nella battaglia di Solferino e San Martino (24 giugno), dove la sua divisione, insieme alla divisione Forey ed a una parte della Guardia imperiale, sfond\u00f2 al centro le linee austriache riuscendo finalmente a penetrare nel castello e nel cimitero della cittadina (posizioni chiave del nemico). Per il suo servizio nella campagna ricevette la gran croce della Legion d'Onore, di cui (1855) era gi\u00e0 commendatore.\nMessico.\nComand\u00f2 con distinzione la 1\u00aa Divisione sotto il generale Forey nella spedizione messicana del 1862, gli successe nel comando supremo nel 1863 e divenne maresciallo e senatore di Francia nell'anno successivo. Prosegu\u00ec la guerra con grande energia e successo, entrando in Messico nel 1863 e espellendo il presidente Benito Ju\u00e1rez.\nL'esperienza africana come soldato ed amministratore lo mise nelle migliori condizioni per affrontare i \"guerrilleros\" di Ju\u00e1rez, ma ebbe meno successo nelle relazioni con Massimiliano, con la cui corte il comando militare francese era in costante attrito. Qui, come pi\u00f9 tardi in patria, la politica di Bazaine sembr\u00f2 essere volta, almeno in parte, a ricercare un ruolo preminente a Palazzo; nello stesso esercito si pensava che aspirasse a giocare un ruolo da Bernadotte. Il suo matrimonio con una ricca signora messicana, la cui famiglia era sostenitrice di Ju\u00e1rez, complic\u00f2 ulteriormente le sue relazioni con lo sfortunato imperatore, e quando al termine della Guerra civile americana gli Stati Uniti inviarono un forte esercito alla frontiera messicana, le forze francesi furono costrette a ritirarsi. Bazaine con molta competenza diresse la ritirata e l'imbarco a Veracruz (1867). Al suo ritorno a Parigi ricevette una fredda accoglienza dal sovrano; la pubblica opinione, tuttavia, era a suo favore, e fu ritenuto un capro espiatorio per gli errori di altri.\nIl 12 novembre 1867, ottenne il comando del III Corpo d'armata a Nancy, l'anno seguente il comando del campo di Ch\u00e2lons, e rimpiazz\u00f2 Regnaud de Saint-Jean d'Ang\u00e9ly alla testa della Guardia imperiale.\nGuerra franco-prussiana.\nAllo scoppio della Guerra franco-prussiana il maresciallo Bazaine fu posto al comando del III Corpo d'armata dell\"'Armata del Reno\". Prese parte alle prime battaglie, ma Napoleone III\nben presto gli affid\u00f2 il comando dell'intera armata.\nQuanto la sua inazione fu causa del disastro di Spicheren \u00e8 materia di disputa. La cosa migliore che si pu\u00f2 affermare riguardo alla sua condotta \u00e8 che le tradizioni negative della guerra su piccola scala e la mania di conquistare \"posizioni forti\" tipiche dei generali francesi del 1870, erano in Bazaine enfatizzate dal suo personale disprezzo per Frossard, comandante del corpo d'armata dispiegato a Spicheren. Frossard stesso, il capo della scuola delle \"posizioni forti\" poteva solo maledire le proprie teorie per la paralisi del resto dell'armata che lo lasci\u00f2 combattere a Spicheren senza alcun supporto. Bazaine effettivamente, quando ricevette la richiesta di aiuto, mosse in avanti parte del proprio corpo d'armata, ma solo per \"conquistare posizioni forti\", non per dare un contributo sul campo di battaglia.\nPochi giorni dopo ricevette il comando d'armata, e la sua condotta di essa fu parte centrale della tragedia francese del 1870. Trov\u00f2 l'armata in ritirata, male equipaggiata e numericamente in grande svantaggio, e i comandi scoraggiati e non si fidavano l'uno dell'altro. Non c'era praticamente possibilit\u00e0 di successo. Il problema era quello di cavar fuori l'armata e il governo stesso da una situazione disastrosa, e la soluzione di Bazaine fu quella di riportare la sua armata a Metz.\nSembra chiaramente appurato che le accuse di tradimento cui gli eventi successivi diedero foschi colori non avessero fondamento nei fatti. N\u00e9, poi, l'irresolutezza di Bazaine a lasciare la regione della Mosella, quando ancora c'era tempo di sganciarsi dal nemico in avanzata pu\u00f2 essere considerata segno di speciale incompetenza. La risoluzione ad attestarsi nei dintorni di Metz fu basata sulla consapevolezza della lentezza di spostamento dell'esercito francese: allontanarsene troppo avrebbe significato essere costretti alla battaglia da forze superiori in posizione di svantaggio. Nelle sue \"posizioni forti\" vicino alla fortezza, invece, Bazaine sperava di infliggere pesanti perdite ai tedeschi che non si sarebbero esentati dall'attaccare, e nel complesso il risultato giustific\u00f2 le sue attese. Il piano era credibile, ma l'esecuzione a tutti i livelli, dal Maresciallo stesso ai comandanti di battaglione, non fu all'altezza. I metodi di spostamento estremamente cauti, che l'esperienza algerina aveva dimostrato adatti a piccole colonne nel deserto, esposte a imboscate ed attacchi improvvisi, ridussero la mobilit\u00e0 della grande armata, che aveva condizioni di marcia favorevoli, a meno di dieci chilometri al giorno, contro i quasi trenta del nemico. Quando, prima di raggiungere la decisione finale di attestarsi a Metz, Bazaine tent\u00f2, con una decisione ambigua, di dare inizio ad una ritirata su Verdun, il lavoro dei comandi e l'organizzazione del movimento attraverso la Mosella furono cos\u00ec inefficaci che quando il comando tedesco, dai propri calcoli, riteneva Bazaine gi\u00e0 nelle vicinanze di Verdun, i francesi avevano in realt\u00e0 appena mosso le proprie artiglierie e i carriaggi attraverso la citt\u00e0 di Metz. Persino sul campo di battaglia il Maresciallo proib\u00ec al suo staff di farsi vedere, e condusse il combattimento per mezzo dei suoi ufficiali d'ordinanza personali.\nL'elefantiaca armata, dopo aver attraversato Metz, si imbatt\u00e9 in un isolato corpo d'armata nemico, comandato dal brillante Constantin von Alvensleben, che subito ordin\u00f2 l'attacco.\nDurante quasi tutta la giornata la vittoria fu a portata di mano di Bazaine. Due corpi d'armata tedeschi combatterono per tutto il giorno per sopravvivere, ma Bazaine non aveva fiducia nei suoi generali e nelle sue truppe, e si accontent\u00f2 di infliggere severe perdite alle unit\u00e0 pi\u00f9 tedesche aggressive. Due giorni dopo, mentre i francesi si erano nuovamente ritirati su Metz - impiegando sette ore per coprire meno di dieci chilometri - masse di tedeschi si materializzarono sulle vie di comunicazione col resto della Francia. Bazaine si aspettava tutto questo, e, presentendo che prima o poi i tedeschi lo avrebbero attaccato nella posizione da lui stesso scelta, non fece alcun tentativo per interferire con la loro concentrazione di truppe; la grande battaglia era gi\u00e0 stata combattuta - pensava - e, avendo inflitto gravi perdite ai suoi assalitori, poteva ora attestarsi senza troppo temere sul campo trincerato di Metz. Ma, sebbene egli non avesse formulato alcuna richiesta di aiuto, la pubblica opinione, allarmata ed eccitata, premeva perch\u00e9 si inviasse in soccorso l'unica armata francese rimasta, l\"'Armata di Ch\u00e2lons\" comandata da Mac-Mahon.\nL'avventura fin\u00ec a Sedan, e con Sedan croll\u00f2 il Secondo Impero.\nSino a questo punto Bazaine aveva servito il proprio Paese probabilmente nei limiti delle circostanze, e certamente con sufficienti capacit\u00e0 ed un certo grado di successo da giustificarne il ruolo. La sua esperienza, vasta com'era, non era bastata tuttavia a prepararlo al comando di una vasta armata in una situazione delicata. A partire dalla fallita spedizione messicana, inoltre, era caduto in uno stato di apatia morale e fisica, non avvertibile sul campo di battaglia a causa della sua reputazione di impassibilit\u00e0, assolutamente ovvio invece per gli ufficiali dello Stato Maggiore.\nTuttavia, nonostante questi difetti, non si pu\u00f2 affermare che qualcuno dei subordinati di Bazaine avrebbe fatto meglio al suo posto, con la possibile eccezione di Ladmirault, uno dei comandanti di corpo d'armata pi\u00f9 giovani.\nBazaine, quindi, nel complesso giustific\u00f2 la sua reputazione, anche quella per l'intrigo e la diplomazia sottobanco. Se in Messico aspirava ad un ruolo a corte, a Metz and\u00f2 molto oltre: in quanto comandante dell'unica armata organizzata in quel momento in Francia, si vide come l'artefice dei destini della nazione. In questa veste diede il via ad una serie di intrighi diplomatici, in particolare con l'Imperatrice, alcuni dei quali mai completamente chiariti; i negoziati si svolgevano fra il mondo esterno ed il comandante assediato, i cui propositi rimangono in certa misura oscuri, ma pare accertato che propose col benestare tedesco di impiegare la propria armata per \u00absalvare la Francia da se stessa\u00bb, ossia utilizzarla per un colpo di Stato contro la Terza repubblica e restaurare l'Impero, formalmente decaduto dopo Sedan.\nLo schema tuttavia croll\u00f2; Bazaine, si disse, rifiut\u00f2 di continuare a combattere per un governo in cui non si riconosceva, e l\"'Armata del Reno\" (140.000 uomini) si arrese il 27 ottobre. Al momento della resa un'altra settimana di resistenza avrebbe consentito ai coscritti del governo di difesa nazionale di sfondare le deboli linee tedesche sulla Loira e di liberare Parigi. Ma l'armata del Principe Federico Carlo, lasciata libera di agire dalla resa di Metz, giunse in tempo per sventare quel tentativo ad Orl\u00e9ans.\nIl processo.\nLa responsabilit\u00e0 per il disastro fu addossata sulle spalle di Bazaine e, sebbene tornando dalla prigionia godesse di un breve periodo di immunit\u00e0, nel 1873 fu sottoposto a giudizio da un tribunale militare. Fu dichiarato colpevole di accordi col nemico e resa di fronte ad esso prima di aver fatto quanto il dovere e l'onore prescrivevano, e condannato a morte previa degradazione. Ricevette la grazia del neoeletto presidente della Repubblica generale Mac-Mahon: la pena fu commutata a vent'anni di reclusione e fu dispensato dall'umiliante cerimonia di degradazione. Venne incarcerato sull'Ile Sainte-Margu\u00e9rite dove ricevette un trattamento pi\u00f9 da esiliato che da prigioniero; fugg\u00ec in Italia nell'agosto 1874, e di qui a Londra, dove trov\u00f2 dimora presso la famiglia di George Hayter.\nInfine prese residenza a Madrid, dove pot\u00e9 godere dei favori del governo di Alfonso XII e pubblicare \"Episodes de la guerre de 1870\"; il 17 aprile 1887 fu ferito al viso con una pugnalata da un viaggiatore di commercio francese, tale Louis Hillairaud.\nMor\u00ec il 23 settembre 1888."}
{"id": "746534", "revid": "36426", "url": "https://it.wikipedia.org/wiki?curid=746534", "title": "L'anzian di Santa Zita", "text": ""}
{"id": "746540", "revid": "123463074", "url": "https://it.wikipedia.org/wiki?curid=746540", "title": "Idamante", "text": "Idamante nella mitologia greca \u00e8 re di Creta, successore del padre Idomeneo.\nIdamante, rimasto a Creta durante l'assenza del padre, governa come principe e si innamora di Ilia, principessa troiana, discussa figlia di Priamo o Enea - che potrebbe corrispondere a Etia, visti i collegamenti con la \"Periegesi della Grecia\" di Pausania -. Al rientro del padre Idomeneo con la flotta navale, Idamante lo accoglie sulla spiaggia senza sapere che, durante il lungo e pericoloso viaggio, il padre aveva promesso di sacrificare al dio Poseidone la prima persona che avesse visto una volta giunto sul suolo patrio per poter raggiungere salvo la patria. In questo modo Idomeneo avrebbe dovuto sacrificare il figlio. Tuttavia, Idomeneo si libera dal voto a Poseidone rinunciando al trono in favore del figlio.\nIdamante regna cos\u00ec assieme ad Ilia su Creta."}
{"id": "746541", "revid": "599013", "url": "https://it.wikipedia.org/wiki?curid=746541", "title": "Cappella dei Pontano", "text": "La cappella dei Pontano ( anticamente nota col nome \"Ad Arcum\" De Arco\", a causa dei due archi convergenti che sorreggono la torre ad essa adiacente) \u00e8 un piccolo tempio di epoca rinascimentale di Napoli che si trova nel centro antico della citt\u00e0, lungo il decumano maggiore, tra via del Sole e via dei Tribunali. Presso l'edificio si trova inoltre la chiesa di Santa Maria Maggiore alla Pietrasanta.\nStoria.\nLa cappella, completata nel 1492, fu commissionata dal famoso letterato umanista Giovanni Pontano nel 1490 a pochissimi passi dal suo palazzo (oggi non pi\u00f9 esistente e sostituito nella prima met\u00e0 del XX secolo dall'edificio della scuola Diaz) per dedicarla alla Vergine e a San Giovanni Evangelista e per adibirla a tempio funerario per sua moglie, Adriana Sassone, venuta a mancare il primo marzo del 1490.Il progetto \u00e8 di dubbia appartenenza: il probabile architetto \u00e8 fra' Giocondo o Andrea Ciccione, o forse ancora Francesco di Giorgio Martini, i cui capitelli nella Chiesa di Santa Maria delle Grazie a Cortona, a foglie d'acanto, sono molto simili.\nDescrizione.\nEsterno.\nRestaurata nel 1759 da Carlo di Borbone ed infine nel 1792, la struttura si presenta come un armonico blocco proporzionato secondo i classici canoni rinascimentali ed \u00e8 considerata un modello di eleganza e di purezza stilistica.\nEsternamente presenta una facciata in piperno con lesene e capitelli compositi in cui spiccano i battenti della porta, rigorosamente di impostazione classica, suddivisi ognuno in specchi rettangolari a fascia liscia che riprendono i listoni posti intorno; su uno dei due ingressi vi sono gli stemmi delle famiglie Pontano e Sassone.\nInterno.\nL'interno si presenta con copertura a botte ed \u00e8 rappresentato da un unico vano di forma rettangolare che ospita sulle pareti una collezione di lapidi, con otto epigrafi in latino e greco di cui fu autore lo stesso Pontano e che esprimono il suo dolore per la perdita della moglie e dei figli.\nUna menzione speciale merita senza dubbio il pavimento maiolicato a formelle esagonali e motivi decorativi di grande effetto costituiti da ritratti, stemmi, iscrizioni, figure allegoriche; la fattura della pavimentazione sembra essere napoletana o, secondo alcuni autori, fiorentina.\nL'altare della cappella presenta una nicchia con l'affresco della \"Madonna col Bambino e i santi Giovanni Battista e Giovanni Evangelista\", probabilmente eseguito da Francesco Cicino, artista locale attivo a cavallo tra il XV ed il XVI secolo.\nIscrizioni.\nDettate dallo stesso Pontano per dare delle norme sociali, morali e religiose ai passanti, scritte in latino e greco, le lapidi, situate sulle facciate e all'interno della cappella, rispondono ad un ideale di ritorno al Classicismo. \nSi contano in tutto dodici sulle facciate esterne:"}
{"id": "746543", "revid": "125272470", "url": "https://it.wikipedia.org/wiki?curid=746543", "title": "Classe Italia", "text": "Le navi da battaglia della classe Italia, \"Italia\" e \"Lepanto\" furono delle unit\u00e0 della Regia Marina progettate dall'ingegnere navale Benedetto Brin, incaricato dal governo di progettare tre potenti corazzate per la rinascente Regia Marina italiana del Regno d'Italia. Le prime due \"Duilio\" e \"Dandolo\" erano in costruzione quando, nel 1876, dopo aver rimaneggiato i progetti esistenti sulla base di nuove intuizioni, si decise di soprassedere all'eventuale costruzione di una terza unit\u00e0 della stessa classe per impostare due bastimenti completamente differenti, l\"Italia\" e la sua gemella \"Lepanto\".\nProgetto.\nI pochi anni intercorsi tra prima stesura del progetto \"Duilio\" e i disegni dell\"Italia\" avevano indotto Benedetto Brin a mutare radicalmente le sue idee circa la difesa passiva delle corazzate, essendo ormai chiaro che il cannone godeva di una superiorit\u00e0 schiacciante sulla corazza, dato che la stessa Duilio non aveva difese da cannoni del suo stesso tipo.\nPer assicurare la dovuta protezione ad una corazzata con i sistemi tradizionali si sarebbero dovute imbarcare corazze, fuse con gli acciai disponibili all'epoca, dagli spessori proibitivi, per cui, ancora una volta, il progettista italiano scelse una via mai praticata prima, abolendo ogni protezione corazzata verticale sullo scafo conservato solo il ponte corazzato e le corazzature per barbette e munizioni ed ideando una fittissima compartimentazione interna che in caso di colpi incassati avrebbe dovuto, secondo i disegni, limitare l'imbarco di acqua e quindi evitare comunque il compromettersi della galleggiabilit\u00e0.\nLa nuova concezione port\u00f2 da un lato ad una sensibile diminuzione di pesi con aumento di velocit\u00e0 e autonomia, dall'altro impose un grande scafo con un'alta opera morta e grandi volumi interni, l'esatto opposto del progetto Duilio dove la presenza del tradizionale ridotto corazzato aveva prodotto un bastimento raccolto, con opera morta molto bassa. Data la mancanza di una cintura corazzata, il progetto era di fatto una sorta di enorme incrociatore protetto, e infatti gli incrociatori protetti risparmiavano peso proprio grazie al ponte inclinato 'a dorso di testuggine', che era caratteristico di queste corazzate, rimaste le uniche a non avere anche delle cinture corazzate di difesa. Le prime navi, come la \"Gloire\" francese, piuttosto non avevano i ponti corazzati, perch\u00e9 il tiro delle artiglierie era teso e a corto raggio. Dato il peso di queste strutture, per\u00f2, e nonostante Brin avesse fatto realizzare una corazza di ben 55\u00a0cm di spessore (in un'epoca in cui era normale avere 250-300\u00a0mm), si cambi\u00f2 totalmente criterio tentando l'alleggerimento della struttura, omettendo la cintura, puntando sul ponte inclinato e sulla struttura cellulare. Il ponte era interamente subacqueo, arrivando solo a 1,8 metri sotto la superficie (copriva le macchine e i depositi munizioni), ed era per questo abbinato alla compartimentazione cellulare, nonch\u00e9 ad una struttura fatta (almeno sulla seconda unit\u00e0) in acciaio. Mentre le Duilio erano s\u00ec potentemente armate, ma con capacit\u00e0 marittime modeste (bordo libero di appena 3 metri e senza castello di prua, a differenza dell'HMS \"Inflexible\" inglese), le Italia avevano un ponte in pi\u00f9 che portava la coperta ad oltre 7 metri, oltre ad essere pi\u00f9 grandi. L'apparato motore era costituito da ben quattro macchine, collegate a due alberi dell'elica, e se ne poteva usare anche soltanto una per asse, onde economizzare l'andatura. Il fatto che esse costituissero un bersaglio facile per le altre navi da battaglia, molto pi\u00f9 piccole e basse, e che non avessero alcuna protezione, nemmeno per il ponte di coperta, rendeva il progetto molto discusso e discutibile. La protezione di 400\u00a0mm verticale era riferita infatti non alla cintura, che non era presente, ma al solo basamento dei sei fumaioli, per un breve tratto al di sopra del ponte corazzato. Il ridotto centrale era molto ben protetto, ma i cannoni erano adesso in barbetta e non pi\u00f9 in torre: questo significava che la struttura era pi\u00f9 leggera, mentre i cannoni erano adesso a retrocarica (sempre di costruzione britannica). Ma le artiglierie erano anche sprotette dal fuoco nemico, per cui erano vulnerabili a proiettili e schegge.\nAll'epoca non era infrequente che le navi da battaglia avessero le armi in barbetta, vedi le britanniche. Poi si sarebbe tornati alla protezione integrale, prima con una sorta di scudatura (a 'torri-barbetta'), poi sempre di pi\u00f9 con vere e proprie torri, stavolta per artiglierie a retrocarica, pi\u00f9 lunghe e che non dovevano essere ritratte dentro la corazza per la ricarica. Che il disegno delle Italia non convincesse, a parte il fatto di non essere stato pi\u00f9 ripetuto, sarebbe stato dimostrato dalla successiva classe di navi da battaglia, le Ruggiero di Lauria, nient'altro che le Duilio in versione pi\u00f9 moderna (con cannoni da 431 e castello di prua), anche se meno protetta (torri di appena 25\u00a0mm e cintura di 450). Il concetto delle navi da battaglia ben armate e molto veloci, ma poco protette, sar\u00e0 poi ripreso ancora, stavolta con navi come la , che per\u00f2 aveva cannoni da 343\u00a0mm, torri-barbetta a prua e a poppa, e una minima cintura di 100\u00a0mm. Da questa sarebbe derivata la classe Brin o Regina Margherita, leggermente meglio protetta ma ancora ben sotto gli standard dell'epoca, in cambio di una velocit\u00e0 un po' pi\u00f9 alta. La ricerca di un compromesso tra velocit\u00e0 e protezione produrr\u00e0 dei risultati finalmente equilibrati con le ultime classi di navi, come le Duilio e soprattutto le .\nL\"Italia\", unit\u00e0 capoclasse, venne impostata nel luglio del 1876 presso i cantieri di Castellammare di Stabia, da dove la corazzata \"Duilio\" era da poco uscita verso l'allestimento.\nL'apparato motore era formato da 26 caldaie per quattro macchine alternative Penn a duplice espansione con una potenza di 12.000 cavalli, i vaporizzatori erano posti in compartimenti stagni in modo che la nave potesse filare una sufficiente velocit\u00e0 anche se alcune macchine fossero state in avaria. Sulla \"Lepanto\" la sistermazione delle caldaie fu diversa per cui mentre l\"Italia\" aveva sei fumaioli, la sua gemella ne contava solo quattro. Il carbone imbarcato ammontava a 3.000 tonnellate. queste due unit\u00e0 furono per diversi anni le pi\u00f9 grandi e veloci navi da guerra del mondo.\nL'armamento era posizionato, come in tutte le grandi navi dell'epoca, a centro nave ed era costituito da due coppie di cannoni, a retrocarica, con sistemazione a barbetta, in torri scoperte, cosa comune all'epoca. Il risultato fu una nave molto veloce, in grado di navigare per lunghissime distanze, potentemente armata e poco corazzata. Passeranno molti anni prima di vedere in mare qualcosa di simile, e quel qualcosa saranno gli incrociatori da battaglia.\nCaratteristiche.\nL'armamento principale era costituito da quattro grandi cannoni da 431mm forniti dalla britannica Armstrong ed erano a retrocarica. Il caricamento, come in tutte le moderne navi da battaglia dell'epoca era automatizzato. Il proietto, del peso di 896\u00a0kg, poteva perforare una corazza d'acciaio di ben 870mm, uno spessore impensabile per qualunque nave al mondo. Diversi pezzi minori, dai 152\u00a0mm in gi\u00f9 erano sistemati in varie parti della nave.\nLo scafo era in acciaio dolce e la prua comprendeva uno sperone di soli due metri.\nQuale altro segno di come la tecnica si evolvesse rapidamente nel mondo delle costruzioni navali e le novit\u00e0 si inseguissero senza sosta, l\"Italia\" imbarcava un servomotore per la manovra della barra, potendo quindi rinunciare all'ingombrante presenza di timoni in serie che dovevano essere faticosamente manovrati da molti marinai.\nIl sistema di compartimentazione si era tradotto in uno scafo molto spazioso per cui la mole della nave era superiore a qualsiasi sua pari classe ed i volumi interni permettevano, cosa rara, una pi\u00f9 che confortevole sistemazione dell'equipaggio e davano la possibilit\u00e0 di imbarcare, almeno in teoria, fino ad un'intera divisione di fanteria.\nQuesto fece di queste unit\u00e0 delle vere e proprie navi \"strategiche\", molto indicata per le spedizioni militari oltremare, in grado di portarsi dietro un loro esercito. In un certo senso pu\u00f2 anche essere considerata l'antesignana, tra le corazzate, di certe \"navi da sbarco\" che oggi si trovano in tutte le maggiori marine. Va comunque fatto notare che mai l\"Italia\" si trov\u00f2 a rivestire un tale ruolo operativo e le sue peculiarit\u00e0 circa la capacit\u00e0 di trasporto, cos\u00ec come la reale efficacia della protezione cellulare non furono mai sottoposte alla prova dei fatti. Purtroppo i lunghi lavori di allestimento la fecero entrare in servizio quando, non solo non era pi\u00f9 ai vertici della tecnica navale, ma era forse gi\u00e0 superata dal tumultuoso sviluppo tecnologico di quegli anni.\nIn ultima analisi l\"Italia\" fu uno splendido esercizio tecnico e ingegneristico, altamente innovativo e, per certi versi, lungimirante, frutto del vero e proprio genio del suo progettista, ma non costitu\u00ec un modello n\u00e9 per la Regia Marina, n\u00e9 per altre flotte, restando un \"unicum\" nella storia navale.\nServizio.\nGran parte della vita operativa di \"Italia\" e \"Lepanto\" si svolse in tempo di pace con tutta la relativa attivit\u00e0 di addestramento e compiti di \"mostrar bandiera\", per cui le navi effettuarono numerose crociere di visita ai Paesi rivieraschi, rivestendo in varie occasioni il ruolo di nave ammiraglia di squadra.\nLa corazzata \"Lepanto\", radiata dal servizio il 26 maggio 1912 venne rimessa in servizio il 13 gennaio 1913 e classificata Nave Ausiliaria di 1\u00aa Classe, ma venne definitivamente radiata un anno dopo. La capoclasse \"Italia\", radiata una prima volta nel 1912, venne poi riarmata durante la prima guerra mondiale nel ruolo di batteria costiera, operando in tale compito fino al 1917, quando, viste le sue buone condizioni sia di scafo che di macchina, fu trasformata in nave mercantile per il Ministero dei trasporti. I lavori di trasformazione terminarono nel 1919 e la nave venne adibita al trasporto dei cereali fino al 1921 quando venne nuovamente e definitivamente radiata.\nCollegamenti esterni.\nLa corazzata Italia sul sito della Marina Militare - Almanacco storico"}
{"id": "746544", "revid": "290948", "url": "https://it.wikipedia.org/wiki?curid=746544", "title": "Catodofono", "text": "Il catodofono \u00e8 un dispositivo per la misurazione della pressione sonora.\nEsso \u00e8 formato da un diodo a gas, in cui l'anodo, di forma opportuna, riceve anche le onde sonore.\nLa conducibilit\u00e0 elettrica del gas ionizzato dai termoelettroni, varia al variare della pressione sonora; per cui ad una variazione dell'intensit\u00e0 della corrente anodica corrisponde una variazione della pressione, quindi le oscillazioni di corrente, amplificate e registrate con un oscillografo, permettono di risalire alla pressione sonora dell'onda sull'anodo."}
{"id": "746545", "revid": "597500", "url": "https://it.wikipedia.org/wiki?curid=746545", "title": "Lega Bisse del Garda", "text": "La Lega Bisse del Garda \u00e8 un'organizzazione che riunisce tutti i gruppi remieri dei paesi del Lago di Garda e del Lago d'Iseo nei quali si pratica e si tramanda l'antica tradizione delle bisse, imbarcazioni a fondo piatto per la voga alla veneta.\nLa prima regata documentata delle bisse ebbe luogo nel 1548, allorch\u00e9 le cronache riportarono la notizia di un palio a Sal\u00f2, tenuto in occasione della visita di Stefano Tiepolo.\nDopo la prima guerra mondiale la tradizione venne riportata alla luce e si tennero nuovamente diverse regate sulle acque del lago, cui assistettero numerose celebrit\u00e0. Gabriele D'Annunzio, residente a Gardone Riviera ed appassionato della tradizione, fece dono all'armo vincitore di un'opera dello scultore Vittorio Di Colbertaldo.\nDopo la pausa del secondo dopoguerra, nel 1967 alcuni appassionati commissionarono all'ultimo artigiano del lago la costruzione di una bissa sportiva per il paese di Lazise, che funse da modello per la costruzione delle altre. Da quell'anno si svolsero regolarmente dei campionati sul lago per la conquista del trofeo \"bandiera del lago\"."}
{"id": "746548", "revid": "842", "url": "https://it.wikipedia.org/wiki?curid=746548", "title": "Lega Bisse", "text": ""}
{"id": "746553", "revid": "1818606", "url": "https://it.wikipedia.org/wiki?curid=746553", "title": "December to Dismember", "text": "December to Dismember \u00e8 stato un evento in pay-per-view di wrestling prodotto nel 1995 dalla Extreme Championship Wrestling (ECW) e nel 2006 dalla World Wrestling Entertainment (WWE), in esclusiva per gli atleti del \"roster\" della nuova \"ECW\". \n\u00c8 stato l'unico evento della Extreme Championship Wrestling (ECW) ad essere prodotto anche dalla World Wrestling Entertainment (WWE).\nEdizioni.\n1995.\nDecember to Dismember 1995 si \u00e8 svolto il 9 dicembre 1995 alla ECW Arena di Philadelphia (Pennsylvania).\nDecember to Dismember 2006.\nDecember to Dismember 2006 si \u00e8 svolto il 3 dicembre 2006 alla James Brown Arena di Augusta (Georgia)."}
{"id": "746557", "revid": "367445", "url": "https://it.wikipedia.org/wiki?curid=746557", "title": "Giallo storico", "text": "Il giallo storico pu\u00f2 essere considerato una particolare variante - generalmente di tipo \"classico-deduttivo\" - all'interno del genere giallo o poliziesco, ed \u00e8 caratterizzato da un'ambientazione temporale storica anzich\u00e9 contemporanea.\nIl giallo storico, che si \u00e8 affermato a partire dagli anni settanta del XX secolo, abbraccia un arco temporale estremamente vasto, per cui si spazia dal giallo medievale a quello ambientato nella Roma classica, nell'antico Egitto o nella Grecia antica, dal giallo rinascimentale a quello di et\u00e0 moderna. Spesso il detective protagonista della finzione letteraria \u00e8 un personaggio realmente vissuto, come Aristotele, Archimede, Dante Alighieri o il celebre medico Galeno.\nTra gli autori pi\u00f9 prolifici vanno annoverati Ellis Peters, Paul Doherty, Margaret Doody, Candace Robb, Lynda S. Robinson, Lindsey Davis e gli italiani Danila Comastri Montanari, Giada Trebeschi e Giulio Leoni.\nIl giallo storico non \u00e8 limitato all'antichit\u00e0 ed al medioevo, ma arriva anche a tempi pi\u00f9 recenti, come il XIX secolo e la prima met\u00e0 del XX secolo. In questo specifico segmento del giallo storico si sono segnalati gli inglesi Philip Kerr e Alan Furst, il polacco Marek Krajewski, l'italiano Carlo Lucarelli e l'italo-americana Ben Pastor, creatrice della saga di Martin Bora.\nEt\u00e0 antica.\nAntico Egitto.\nAbbastanza numerosi i gialli storici le cui vicende si svolgono nell'antico Egitto, fra questi si possono ricordare il prolifico scrittore britannico Paul Doherty e la statunitense Lynda S. Robinson. Doherty \u00e8 l'autore della serie del giudice Amerotke, ambientata nel XV secolo a.C., comprendente i romanzi \"La maschera di Ra\" (1998), \"Il tempio di Horus\" (1999), \"I delitti di Anubi\" (2000), \"Le dieci coppe dello scorpione\" (2002) e \"Gli assassini di Isis\" (2004).\nLynda S. Robinson ha scritto fra il 1994 ed il 2001 una serie di gialli in cui indaga il principe Meren, iniziata con \"L'ombra di Anubi\" (\"Murder in the Place of Anubis\") ed ambientata nel periodo del faraone Tutankhamon (met\u00e0 XIV secolo a.C.).\nAnche la \"regina\" del mystery, Agatha Christie, moglie dell'archeologo Max Mallowan, ha scritto nel 1945 \"C'era una volta\" (\"Death Comes as the End\") un giallo storico ambientato nell'antica Tebe in Egitto, attorno al 2000 a.C.\nAntica Grecia.\nAnche l'antica Grecia \u00e8 stata fonte di ispirazione per numerosi autori di gialli storici, fra questi \"Omicidi nell'agor\u00e0\" (\"Meurtres sur l'Agora\") del 1978, scritto dalla storica francese Claude Moss\u00e9 ed ambientato ad Atene nel 349 a.C.\nSpesso nei gialli storici ambientati nell'antica Grecia sono protagonisti importanti personaggi storici, come ad esempio nella serie di romanzi della canadese Margaret Doody (nata nel 1939) nei quali indaga il grande filosofo Aristotele, serie iniziata nel 1978 con \"Aristotele detective\". Anche Paul Doherty inserisce un grande personaggio della storia nei suoi \"mystery\" \"greci\" nei quali - a partire da \"A Murder in Macedon\" del 1997 - \u00e8 presente la figura del sovrano macedone Alessandro Magno.\nIn due romanzi di autori differenti le indagini sono svolte da un filosofo sofista: Melanolykos \u00e8 il protagonista de \"La trentaseiesima orazione di Lisia\" del 2002 dell'italiano Luciano Bell\u00e8, mentre Prodico di Ceo indaga nel romanzo \"Le due morti di Socrate\" (2003), dello spagnolo Ignacio Garc\u00eda-Vali\u00f1o ambientato ad Atene nel 399 a.C.\nL'archeologo greco Thanos Kondylis \u00e8 autore del romanzo \"Omicidio a Olimpia\" (titolo originale \"\u0388\u03b3\u03ba\u03bb\u03b7\u03bc\u03b1 \u03c3\u03c4\u03b7\u03bd \u0391\u03c1\u03c7\u03b1\u03af\u03b1 \u039f\u03bb\u03c5\u03bc\u03c0\u03af\u03b1\") (2007), ambientato ad Olimpia nel V secolo a.C. in occasione dei giochi olimpici. Il migliore atleta spartano viene ucciso e ad investigare sull'omicidio sono due giovani, l'ateniese Al\u00e8xandros e lo spartano Leon\u00ecdas.\nIn \"Archimede e il mistero del planetario\", romanzo giallo del 2011 di Annalisa Stancanelli ambientato nel 213 a.C. tra Alessandria d'Egitto, Siracusa e Roma, il protagonista \u00e8 lo scienziato siracusano Archimede, alle prese con un antico mistero.\nLo spagnolo Marcos Chicot ha pubblicato nel 2013 \"L'assassinio di Pitagora\", giallo storico sul filosofo di Samo, presto tradotto nelle principali lingue europee e divenuto bestseller internazionale.\nAntica Roma.\nLe vicende ed i personaggi dell'antica Roma e delle citt\u00e0 e province che facevano parte dell'Impero Romano hanno dato lo spunto ad un gran numero di scrittori di gialli storici.\nPeriodo repubblicano.\nIl tedesco Gisbert Haefs ha scritto due romanzi gialli ambientati al tempo delle guerre puniche: il primo \u00e8 \"Il mercante di Cartagine\" del 1999, ambientato nell'anno 230 a.C. e che ruota attorno alle figure del generale cartaginese Amilcare Barca e di suo figlio Annibale, il secondo \u00e8 \"La spada di Cartagine\" del 2005 le cui vicende, come nel precedente romanzo, si svolgono 10 anni dopo la fine della prima guerra punica.\nLe vicende raccontate in \"Tempesta su Roma. Lo scandalo dei Baccanali\" (2002) dello scrittore genovese Gino Abitino si svolgono nel 186 a.C. quando era console Spurio Postumio Albino. Prendendo spunto da Tito Livio (\"Ab Urbe Condita\", XXXIX, 8 - 20), Abitino narra l'azione del console contro la diffusione dei Baccanali.\nL'autore statunitense Steven Saylor \u00e8 l'autore di una lunga serie iniziata nel 1991 intitolata \"Roma Sub Rosa\", in cui il protagonista \u00e8 l'investigatore Gordiano il Cercatore. Il periodo storico durante il quale si svolge la serie va dall'anno 80 a.C. di \"Sangue su Roma\" (\"Roman Blood\" del 1991) all'anno 46 a.C., al tempo del trionfo di Cesare (\"The Triumph of Caesar\" del 2008).\nNel periodo della tarda repubblica sono ambientati anche i romanzi gialli Omicidi nell'Urbe e Omicidi nella domus di Walter Astori, editi entrambi nel 2018, che hanno come protagonista il questore Flavio Callido chiamato a districarsi in vicende delicate che coinvolgono personaggi del calibro di Cicerone, Pompeo, Lutazio Catulo e Murena. \nNel 49 a.C. a Roma \u00e8 ambientato il giallo storico La Vespa nell'ambra (2015) di Emma Pomilio.\nAnche John Maddox Roberts, scrittore statunitense celebre per le sue opere di fantascienza e fantasy si \u00e8 dedicato al giallo storico ed ha scritto la serie intitolata \"S.P.Q.R.\" ambientata negli ultimi anni della Repubblica. Nel primo romanzo, intitolato \"SPQR I. The King's Gambit\" (\"SPQR: a Roma la corruzione non \u00e8 iniziata ieri\"), del 1990, il nobile Decio Cecilio Metello il Giovane indaga su corruzione, immoralit\u00e0 e intrighi.\nLa storia narrata nel romanzo \"Meminisse iuvabit\" (2005) di Luigi Calcerano si svolge alla fine dell'et\u00e0 repubblicana, al tempo del principato di Augusto, nell'anno 23 a.C. ed il protagonista del giallo \u00e8 il celebre poeta latino Quinto Orazio Flacco.\nNel 2015 Massimo Blasi e Laura Zadra pubblicano il giallo \"Quel che \u00e8 di Cesare\", ambientato nei giorni immediatamente successivi all'assassinio di Gaio Giulio Cesare, nel 44 a.C.. Protagonista, un imbalsamatore di cadaveri di origini etrusche, Lart, aiutato dal servo pasticcione e vanesio Silvius e dalla moglie Licinia, una prefica superstiziosa.\nPeriodo imperiale.\nUna delle serie pi\u00f9 note - soprattutto in Italia - di gialli ambientati nell'antica Roma \u00e8 la serie di romanzi di Danila Comastri Montanari in cui indaga il nobile senatore Publio Aurelio Stazio. I romanzi (il primo dei quali \u00e8 \"Mors tua\" del 1990) sono ambientati al tempo dell'imperatore Claudio (prima met\u00e0 del I secolo d.C.).\nSi muove fra giallo e \"spy-story\" \"Seren la Celta\" di Giuliano Dego, pubblicato nel 2006, in questo romanzo le avventure di una principessa britannica si intrecciano con le vicende che ruotano attorno alla figura e alla corte dell'imperatore Nerone.\nLo scrittore francese Guillaume Pr\u00e9vost \u00e8 l'autore de \"L'assassino e il profeta\" (\"L'Assassin et le Proph\u00e8te\" del 2002), un giallo che si svolge a Gerusalemme nel periodo antecedente l'inizio della predicazione di Ges\u00f9: il giovane filosofo ebreo Filone di Alessandria indaga sull'uccisione del capo del gruppo religioso ebraico dei Farisei.\nLa citt\u00e0 di Pompei e la sua tragica distruzione hanno ispirato alcuni autori: fra questi l'archeologo statunitense Arthur Crane, con i suoi romanzi collocati nel 62 d.C. in cui agisce l'investigatore Meleagro (\"I veleni di Pompei. Meleagro, inspector ante litteram\" e \"Il ventre di Pompei. Meleagro e la ricetta assassina\"). Due romanzi sono ambientati nel 79 d.C., poco prima che la citt\u00e0 campana venga distrutta dall'eruzione del Vesuvio: in \"Rosso pompeiano\" del 1995 di Nino Marino, Marco Holconio deve scoprire l'assassino della figlia di un notabile, mentre in \"Pompei\" dello scrittore e giornalista televisivo inglese Robert Harris, il protagonista, l'ingegnere addetto all'acquedotto dell\"Aqua Augusta\" Marco Attilio, deve risolvere il mistero della scomparsa improvvisa del suo predecessore e il motivo per cui l'acquedotto risulta bloccato.\nAppartengono al periodo dell'imperatore Vespasiano (seconda met\u00e0 del I secolo d.C.) i numerosi romanzi scritti dall'autrice inglese Lindsey Davis. Il primo romanzo della serie, in cui \u00e8 protagonista Marco Didio Falco, \u00e8 \"Le miniere dell'imperatore\" (\"The Silver Pigs\", 1989).\nSono ambientati nel secondo secolo sia \"Il ratto del Quirinale\" (\"Search the Seven Hills\"), giallo del 1983 di Barbara Hambly che racconta le indagini del filosofo Marco Silano al tempo dell'imperatore Traiano, sia \"Roma. La prima morte di Marco Aurelio\" (\"Roma - Der erste Tod des Mark Aurel\" del 2001) di Gisbert Haefs, in cui si narra il piano per un attentato nell'anno 165 d.C. all'imperatore Marco Aurelio da parte del centurione Gaio Pacuvio Lentulo.\nIndaga un'importante figura dell'antichit\u00e0 in due romanzi di Rosario Magr\u00ec (1924-2005), medico e scrittore: ne \"Il medico delle isole\" (1982) e \"Il medico dell'imperatore\" (1984) appare il celebre medico Galeno (vissuto nella seconda met\u00e0 II secolo d.C.). Magr\u00ec ha scritto anche un'altra serie di romanzi gialli nella quale svolge le indagini il capo dei \"vigiles\" Ponzio Epafrodito (\"La statua d'oro\", \"Il sale in bocca\", \"Indagini sulla morte di uno schiavo\").\nSi svolgono nel IV secolo d.C. i romanzi di Luigi De Pascalis nei quali indaga il magistrato Caio Celso: la serie \u00e8 iniziata nel 2003 con il giallo \"Rosso Velabro\" ambientato nell'anno 363 d.C., al quale sono seguiti \" Il Signore delle Furie Danzanti\" (2006) e \"La dodicesima Sibilla\" (2009).\nSono ambientate anch'esse nel IV secolo d.C. i romanzi di Ben Pastor che narrano le indagini di Elio Sparziano, storico romano vissuto fra il IV ed il V secolo d.C.\nAnche nella letteratura per ragazzi sono presenti gialli storici ambientati in epoca romana, fra questi si ricordano le opere di Henry Winterfeld (1901-1990) che ha pubblicato 4 romanzi nei quali le indagini sono affidate a scolaretti.\nAntica Cina.\nAnche l'antica Cina ha fatto da sfondo ad alcune serie di romanzi gialli, in particolare si ricordano le opere di Robert Van Gulik e Fr\u00e9d\u00e9ric Lenormand. L'olandese Van Gulik (1910-1967), scrittore, diplomatico e musicista, ha pubblicato in inglese romanzi e racconti dedicati alle indagini del giudice Dee, a partire da \"Dee Goong An\" (alias \"Celebrated Cases of Judge Dee\") del 1949. La figura e le avventure del giudice Dee (o meglio Di Renjie \u72c4\u4ec1\u5091 in lingua cinese), un magistrato cinese realmente vissuto durante il periodo della dinastia Tang, ritornano nella serie di romanzi scritta dal francese Lenormand, iniziata con \"Le Ch\u00e2teau du lac Tchou-An\" del 2006.\nEt\u00e0 medievale.\nAnche il periodo medievale, che tradizionalmente inizia con la caduta dell'Impero romano d'Occidente (anno 476) e termina con la scoperta dell'America (1492), \u00e8 lo sfondo temporale di un gran numero di gialli storici ambientati in diversi paesi europei.\nLo scrittore inglese di origini scozzesi Peter Berresford Ellis, noto con lo pseudonimo di Peter Tremayne, ha dato vita al personaggio di sorella Fidelma, una religiosa irlandese protagonista di numerosi romanzi che si svolgono alla met\u00e0 del VII secolo d.C. generalmente in Irlanda e Inghilterra. Ancora un personaggio religioso, fratello Cadfael \u00e8 il protagonista dei gialli storici di Ellis Peters (pseudonimo della scrittrice britannica Edith Mary Pargeter, 1913-1995), iniziata con \"La bara d'argento\" del 1977 ed ambientati alla met\u00e0 del XII sec. Generalmente le storie delle indagini di fratello Cadfael, monaco erborista, si svolgono nell'abbazia benedettina di Shrewsbury.\nAppartengono ad un'altra epoca e ad un altro periodo storico i gialli di Tom Harper, pseudonimo usato dallo scrittore britannico Edwin Thomas, creatore di Demetrios Askiates, \"risolutore di misteri\" per l'imperatore di Bisanzio, al tempo della I Crociata (1096-1099). Fra il 2004 ed il 2006 sono stati pubblicati tre romanzi: \"Mosaico d'ombre\" (\"The Mosaic of Shadows\"), \"Delitto sotto le mura\" (\"Knights of the Cross\") e \"Siege of Heaven\".\nProtagonista di cinque romanzi gialli storici (\"I delitti della Medusa\", \"I delitti del Mosaico\", \"I delitti della Luce\", \"La crociata delle tenebre\", \"La sindone del diavolo\") scritti da Giulio Leoni \u00e8 il grande poeta italiano Dante Alighieri, che indaga su complotti e delitti nella Firenze del 1300.\nUno dei pi\u00f9 celebri gialli storici \u00e8 certamente il romanzo che \u00e8 stato l'esordio nella narrativa dello scrittore e semiologo italiano Umberto Eco: \"Il nome della rosa\" del 1980, che divenne un best seller internazionale e fu tradotto in quarantaquattro lingue. Il romanzo, ricco di citazioni di altri testi, \u00e8 ambientato nel 1327 in una imprecisata abbazia benedettina in Italia, e narra della \"missione\" del monaco francescano Guglielmo da Baskerville, accompagnato dal giovane benedettino Adso da Melk, alle prese sia col conflitto dottrinale sul pauperismo sia con una serie di misteriosi delitti che ruotano attorno ad un testo perduto di Aristotele.\nIl britannico P.C. Doherty \u00e8 senza dubbio uno dei pi\u00f9 prolifici scrittori di gialli storici, soprattutto di ambientazione tardo medievale. Doherty, che utilizza diversi pseudonimi per differenziare le sue opere, ha in corso alcune serie di gialli medievali: la serie con Hugh Corbett, iniziata con \"Satana a St. Mary\" del 1986 ed ambientata in Inghilterra alla fine del XIII sec.; la serie con fratello Athelstan (firmata Paul Harding) iniziata con \"La galleria dell'usignolo\" del 1991 ed ambientata nella seconda met\u00e0 del XIV sec.; la serie con il medico ed erborista Kathryn Swinbrooke (firmata C.L. Grace) ambientata al tempo della guerra delle due rose e la serie con Sir Roger Shallot (firmata Michael Clynes).\nLa statunitense Candace Robb \u00e8 l'autrice di due serie di gialli storici: la prima, iniziata con \"La rosa del farmacista\" del 1993, ha come protagonista l'arciere gallese Owen Archer, investigatore al servizio dell'arcivescovo di York nella seconda met\u00e0 del XIV sec.; nella seconda serie invece indaga Margaret Kerr ed \u00e8 ambientata in Scozia alla fine del XIII sec., nel periodo in cui la nazione combatteva per l'indipendenza dall'Inghilterra.\nLa scrittrice francese Viviane Moore ha dato vita al personaggio di Galeran de Lesneven, cavaliere che indaga nella Francia del XII secolo; il primo romanzo, \"Blu sangue\" (\"Bleu sang\"), \u00e8 stato pubblicato nel 1999.Nei suoi romanzi, l'autrice fornisce in appendice le ricette dei piatti tipici citati.\nAltra interessante autrice \u00e8 l'inglese Susanna Gregory (pseudonimo di Elizabeth Cruwys), che ambienta i suoi romanzi nella Cambridge della met\u00e0 del XIV secolo e affida le indagini a Matthew Bartholomew, docente presso la locale Universit\u00e0 nel Michaelhouse College. La serie ha preso inizio nel 1996 con il romanzo \"I segreti di Cambridge\", pubblicato in Italia nel 2007. I gialli con Matthew Bartholomew nel Regno Unito sono arrivati alla diciottesima edizione. La stessa autrice ha dato inizio anche ad una nuova serie di gialli nel 2007: protagonista \u00e8 Thomas Chaloner, che indaga nella met\u00e0 del Seicento; questa serie non \u00e8 ancora pubblicata in Italia.\nGialli storici ambientati in epoca medievale sono presenti anche nella letteratura per ragazzi, ad esempio \"L'artiglio di Satana\" della coppia di autori italiani Riccardo Parigi e Massimo Sozzi, ambientato in Maremma nel 1320, edito nel 2005 nella collana Junior Gialli da Arnoldo Mondadori Editore.\nEt\u00e0 moderna.\nXVI secolo.\nIl precedentemente citato scrittore francese Guillaume Pr\u00e9vost \u00e8 autore di un giallo storico ambientato nella Roma del Rinascimento: ne \"I sette delitti di Roma\" (\"Les sept crimes de Rome\" del 2000) indaga il poliedrico artista e scienziato italiano Leonardo da Vinci.\nL'inglese Christopher John Sansom ha pubblicato una serie di romanzi gialli con protagonista Matthew Shardlake, un uomo di fiducia di Thomas Cromwell chiamato a risolvere intricati e spinosi casi nell'Inghilterra della prima met\u00e0 del XVI secolo.\nProtagonista de \"La questione del metodo\" (\"\u00c0 l'enseigne de l'amiti\u00e9\" ), giallo storico del 2003 del francese Jacques Bonnet, \u00e8 il filosofo italiano Giordano Bruno, impegnato a Parigi nel 1582 ad indagare sulla morte di un libraio.\nSi svolge a Praga durante i tre giorni della Pasqua del 1592 il giallo storico \"Il quinto servitore\" (\"The Fifth Servant\", 2010) di Kenneth Wishnia. Nel romanzo lo \"shammes\" Benyamin Ben-Akiva indaga per risolvere il mistero dell'assassinio di una ragazza cristiana, del quale \u00e8 stato accusato un membro della comunit\u00e0 ebraica della citt\u00e0 imperiale.\nLa modernista italiana Giada Trebeschi ha ambientato due dei suoi romanzi in pieno Rinascimento italiano, \"Il vampiro di Venezia\" che si svolge durante l'epidemia di peste del 1576 e \"L'amante del diavolo\" che parla di un processo d'Inquisizione a una strega realmente avvenuto a met\u00e0 XVI secolo.\nXVII secolo.\nLa coppia di scrittori Rita Monaldi e Francesco Sorti ha iniziato la pubblicazione di una serie di romanzi dei quali \u00e8 protagonista l'abate Atto Melani, cantante, diplomatico e spia vissuto tra il XVII e il XVIII secolo. Fanno parte della serie \"Imprimatur\" (2002), \"Secretum\" (2005) e \"Veritas\" (2006), gli ultimi due non ancora pubblicati da case editrici italiane.\nXVIII secolo.\nLo statunitense Bruce Alexander Cook (1932-2003) ha pubblicato alcuni romanzi dedicati alle indagini del magistrato cieco britannico Sir John Fielding (1721-1780), fra questi \"Gli occhi del giudice\" (\"Blind Justice\").\nOttocento.\nIl periodo napoleonico ha ispirato alcuni scrittori, fra questi il polacco, Waldemar \u0141ysiak autore di \"Scacco all'Imperatore\" (\"Szachista\" del 1980), un thriller storico in cui si narra di un piano elaborato da alcuni politici britannici per rapire Napoleone.\nAnche John Dickson Carr (1906-1977), che spesso inseriva nei suoi gialli particolareggiate descrizioni storiche, ha pubblicato nel 1950 un giallo storico, \"La sposa di Newgate\" (\"The Bride of Newgate\"), ambientato a Londra al tempo delle guerre napoleoniche.\nAppartengono sempre al periodo napoleonico le indagini di Hanno Stiffenis, magistrato di Lottingen in Prussia ed allievo di Immanuel Kant, le cui vicende sono narrate da Michael Gregorio in diversi romanzi (il primo dei quali \u00e8 \"Critica della ragion criminale\" del 2006).\nIl britannico Jason Goodwin \u00e8 autore di una serie di gialli che hanno come protagonista Yashim, eunuco presso la corte imperiale di Istanbul della prima met\u00e0 del XIX secolo, amante della buona cucina e ottimo conoscitore della cultura occidentale e ottomana.\nSi svolge nel 1855, al tempo di Napoleone III, un altro dei gialli storici di Guillaume Pr\u00e9vost, \"Jules Verne e il mistero della camera oscura\" del 2005, in cui indaga il celebre scrittore francese Jules Verne.\nProtagonista dei gialli storici di Harold Schechter - fra cui \"Il ritorno della Morte Rossa\" (\"Mask of the Red Death\" del 2004) - \u00e8 il celebre poeta e scrittore statunitense Edgar Allan Poe (1809-1849), tradizionalmente riconosciuto come creatore del genere giallo.\nFra gli autori pi\u00f9 prolifici del genere giallo storico va indubbiamente annoverata la britannica Anne Perry (1938), specializzata nel periodo vittoriano durante il quale si svolgono due serie distinte: la prima con le indagini dell'ispettore Thomas Pitt (periodo 1880-1890), la seconda dedicata all'ispettore Thomas Monk (periodo 1850-1860).\nLo scrittore italiano Luca Masali ha pubblicato \"La vergine delle ossa\" (Castelvecchi, 2010) in cui Emilio Salgari, finito in manicomio, indaga insieme al suo psichiatra Cesare Lombroso in una Torino plumbea e crudele.\nNovecento.\nLa britannica Anne Perry ha iniziato nel 2003 - con il romanzo \"Alto tradimento\" (\"No Graves as Yet\") - una nuova serie di gialli storici ambientati prima e durante il primo conflitto mondiale (1914-1918), serie della quale \u00e8 protagonista il capitano Joseph Reavley.\nLa scrittrice italoamericana Ben Pastor (1950) ha pubblicato due serie di romanzi storici collocati in due periodi importanti del XX secolo: la prima, alla quale appartengono \"I misteri di Praga\" e \"La camera dello scirocco\", \u00e8 ambientata a Praga alla vigilia della prima guerra mondiale; la seconda, iniziata con \"Lumen\" del 1999, \u00e8 dedicata alle indagini di Martin Bora, un ufficiale-detective tedesco, ispirato alla figura di Claus von Stauffenberg che attent\u00f2 alla vita di Adolf Hitler.\nMarek Krajewski (1966), scrittore e filologo polacco, ha pubblicato una serie di romanzi polizieschi ambientati nell'allora citt\u00e0 tedesca di Breslavia nel periodo fra le due guerre mondiali. La serie, iniziata da \"Morte a Breslavia\" (\"\u015amier\u0107 w Breslau\") del 1999, ha come protagonista il commissario Eberhard Mock.\nAnche il britannico Philip Kerr ha ambientato alcuni dei suoi thriller storici nella Germania nazista, fra questi \"Violette di marzo\" (\"March Violets\" del 1989) primo libro della serie dedicata a Bernie Gunther ed ambientato nel 1936 durante i giochi olimpici.\nLa storica italiana Giada Trebeschi, nota per la cura puntigliosa dell'ambientazione storica, ha ambientato \"La dama rossa\" e \"L'autista di Dio\" nel 1938 in pieno periodo fascista."}
{"id": "746559", "revid": "1305772", "url": "https://it.wikipedia.org/wiki?curid=746559", "title": "Nothing Fails", "text": "Nothing Fails \u00e8 una canzone della cantautrice statunitense Madonna, scritta insieme a Guy Sigsworth e Jem. \u00c8 il terzo singolo, uscito il 5 dicembre 2003, estratto dall'album \"American Life\". Un remix promozionale, \"Nevins Mix\", \u00e8 stato pubblicato sull'EP \"Remixed &amp; Revisited\", uscito il 24 novembre 2003.\nLa canzone.\nLa canzone \u00e8 inizialmente una collaborazione solo tra Sigsworth e Jem che iniziava in quel periodo a lavorare sul suo album di debutto. Dopo due giorni di lavoro in studio i due hanno scritto la canzone \"Silly Thing\". La canzone \u00e8 stata poi suonata con Sigsworth per Madonna che ha aggiunto e cambiato alcune parti tra cui anche il titolo che \u00e8 diventato \"Nothing Fails\".\n\"Nothing Fails\" \u00e8 una canzone d'amore nella quale si fa ampio uso della chitarra acustica con un testo che parla di una persona innamorata, alla quale qualsiasi cosa non pu\u00f2 andare male proprio perch\u00e9 \u00e8 innamorata.\nIl London Community Gospel Choir diretto da Nicki Brown, ha registrato le voci in sottofondo della canzone per darle un sound gospel.\nSulla canzone Jem ha detto: \nIl singolo.\nIl singolo di \"Nothing Fails\", originariamente pensato come doppio CD singolo insieme a \"Love Profusion\", \u00e8 stato realizzato negli USA e in parte dell'Europa nell'inverno del 2003 (non \u00e8 uscito nel Regno Unito). \nIn una versione europea del singolo \u00e8 contenuta anche \"Love Profusion\".\nLa mancata realizzazione del video.\nNon \u00e8 stato prodotto alcun video del brano. Prima dell'annuncio della casa discografia, si era vociferato che il regista Steven Klein si fosse proposto per realizzare il video della canzone e alcune indiscrezioni facevano trapelare che Madonna volesse realizzare un video di ispirazione religiosa in Israele."}
{"id": "746569", "revid": "124123", "url": "https://it.wikipedia.org/wiki?curid=746569", "title": "Antonio da Caravaggio (scalpellino)", "text": "\u00c8 riportato come scalpellino nei cantieri del Vaticano e di Palazzo Venezia; nel 1464 sono documentati suoi lavori all'interno del palazzo apostolico, mentre al periodo compreso fra il 1467 ed il 1469 risale l'intagliatura delle mensole poste al di sopra degli archi nel cortile del palazzetto, la cisterna centrale e alcune finestre (probabilmente sotto la direzione dell'architetto della fabbrica, Francesco del Borgo).\nAncora nel 1475 era presente come muratore nel cantiere di Palazzo Venezia."}
{"id": "746573", "revid": "26891", "url": "https://it.wikipedia.org/wiki?curid=746573", "title": "ADG-630", "text": ""}
{"id": "746576", "revid": "73322", "url": "https://it.wikipedia.org/wiki?curid=746576", "title": "Moto molecolare Browniano", "text": ""}
{"id": "746579", "revid": "27723", "url": "https://it.wikipedia.org/wiki?curid=746579", "title": "Antonio da Brescia", "text": ""}
{"id": "746589", "revid": "36426", "url": "https://it.wikipedia.org/wiki?curid=746589", "title": "Plutone (mitologia)", "text": ""}
{"id": "746590", "revid": "1318658", "url": "https://it.wikipedia.org/wiki?curid=746590", "title": "Carrozze SNCF tipo Corail", "text": " \nLe carrozze Corail sono delle carrozze viaggiatori della SNCF, in servizio dal 1975.\nQueste carrozze sono caratterizzate da una livrea grigio chiaro e grigio scuro con porte colorate in arancione, l'uso generale della climatizzazione e un elevato livello di comfort e insonorizzazione.\nInoltre, la velocit\u00e0 di questi treni \u00e8 sostenuta (160 km/h o 200 km/h).\nLa messa in servizio di questo tipo di carrozze ha rappresentato un vero e proprio salto di qualit\u00e0 per i viaggiatori della SNCF.\nQueste carrozze sono ancora in servizio attualmente e, in buona parte, sono stati rinnovati e ammodernati (\"Corail T\u00e9oz\" per i treni diurni, \"Lun\u00e9a\" per i treni notturni).\nIl nome di battesimo \"Corail\", utilizzato anche per definire i treni composti con questo tipo di materiale rotabile, \u00e8 la contrazione delle parole \"comfort\" (comodit\u00e0) e \"rail\" (rotaia).\nLe carrozze Corail sono state costruite principalmente dalla Societ\u00e0 Franco-Belga a Raismes, (nel dipartimento Nord). La societ\u00e0 Alstom ha anch'essa partecipato al programma realizzando l'allestimento delle carrozze di seconda classe e delle carrozze-bar.\nLe carrozze Corail circolano soprattutto sulle linee a lunga percorrenza, nazionali e interregionali e il loro uso si \u00e8 ridotto progressivamente con lo sviluppo delle linee TGV. Li si trova ancora su alcune tratte TER, in particolare sulla linea \"Interloire\" Orl\u00e9ans/Tours/Nantes, la linea Parigi - Orl\u00e9ans - Tours, la Parigi-Compi\u00e8gne-Saint-Quentin e la Piccardia oltre che sulla linea \"TER 200\" in Alsazia.\nLe carrozze Corail oggi.\nQueste carrozze assicurano anche ai giorni nostri un servizio di qualit\u00e0 ma la loro immagine comincia a subire il peso degli anni e quello della concorrenza dei TGV, di conseguenza la SNCF ha deciso di modernizzarle nel 1996. \u00c8 stata applicata una nuova livrea, denominata \"Corail plus\", oltre ad essere stato ammodernato l'interno. Il grigio chiaro \u00e8 stato sostituito da un grigio metallizzato, sottolineato da una riga bianca e le porte di accesso dipinte in colori diversi, verdi per la seconda classe, rosso per la prima.\nAltre vetture in soprannumero sono state vendute ai consigli regionali per essere usate sui treni regionali e sono riconoscibili per le livree diverse a seconda della regione.\nResiste ancora in servizio un certo numero di vetture nella colorazione originale; si tratta perlopi\u00f9 di quelle in attesa di ammodernamento o di quelle il cui destino finale non \u00e8 ancora stato deciso. Non \u00e8 escluso che alcune vengano radiate o vendute ad altre ferrovie, riducendone di conseguenza il numero.\nLe carrozze Corail in Portogallo.\nAnche le ferrovie portoghesi hanno in servizio delle carrozze Corail, fabbricate su licenza nel 1985 e soggette a riammodernamento all'inizio del XXI secolo.\nLa maggiore differenza consiste nell'uso da parte della societ\u00e0 portoghese della struttura in acciaio inossidabile e sono stati utilizzati principalmente nei percorsi InterCity tra Lisbona, Porto."}
{"id": "746591", "revid": "63945", "url": "https://it.wikipedia.org/wiki?curid=746591", "title": "Giovan Battista Tiepolo", "text": ""}
{"id": "746595", "revid": "120842675", "url": "https://it.wikipedia.org/wiki?curid=746595", "title": "Scarto", "text": "In enigmistica lo scarto \u00e8 uno schema che lega fra loro due parole in modo che la seconda si ottenga togliendo una lettera o una sillaba dalla prima. \u00c8 pertanto contrapposto alla zeppa, ma con la particolarit\u00e0 comune al cambio di poter specificare la propria tipologia, anche se sempre pi\u00f9 spesso si trova nei giochi enigmistici la denominazione di scarto senza aggettivi. Si possono pertanto avere:\nAl pari del cambio e della zeppa lo scarto pu\u00f2 essere realizzato in successione.\nI nomi alternativi dello scarto usati in passato attengono all'ambito fonetico: aferesi (scarto iniziale), sincope (scarto), apocope (scarto finale). Come quelli della zeppa sono poi stati abbandonati perch\u00e9 insufficienti a descrivere il fenomeno enigmistico. Si registra tuttavia un'altra terminologia desueta, comune nel XIX secolo e di carattere beffardamente sanguinario: \"decapitazione\" (scarto iniziale), \"sventramento\" (scarto), \"amputazione\" (scarto finale). Tali nomi sono ancora registrati dai dizionari (cos\u00ec, ad es., il De Mauro).\nOltre che negativo della zeppa, lo scarto \u00e8 infine alla base di giochi pi\u00f9 complessi: quelli della cosiddetta \"famiglia dei biscarti\", che comprende il biscarto vero e proprio, il lucchetto, la cerniera e la doppia estrazione."}
{"id": "746608", "revid": "33226", "url": "https://it.wikipedia.org/wiki?curid=746608", "title": "EADS SPACE Transportation", "text": ""}
{"id": "746611", "revid": "88740", "url": "https://it.wikipedia.org/wiki?curid=746611", "title": "Dino Fiorini", "text": "Carriera.\nCresciuto nelle giovanili del , debutt\u00f2 in Serie A l'11 giugno 1933 in Pro Patria-Bologna (3-3) quando non aveva ancora compiuto diciotto anni.\nTerzino sinistro al fianco di Eraldo Monzeglio, quando divent\u00f2 titolare la squadra rossoblu vinse subito due scudetti di fila (1936 e 1937; successivamente fu Campione altre due volte, nel 1939 e nel 1941.\nTutta la sua carriera agonistica fu spesa nel Bologna - dal 1932-1933 al 1942-1943 - undici anni in cui vinse quattro scudetti, la Coppa dell'Europa Centrale 1934 e il Torneo Internazionale dell'Expo Universale di Parigi 1937. Terzino metodista, fece coppia con Monzeglio prima e con Mario Pagotto poi. Nel Bologna gioc\u00f2 complessivamente 187 partite ufficiali: 167 in campionato con 4 reti; 9 in Coppa Italia; 8 nella Coppa dell'Europa Centrale con 2 reti; 3 nel Torneo Internazionale dell'Expo Universale di Parigi 1937.\nLa morte in guerra.\nFinita la stagione sportiva 1942/43, Dino Fiorini, ader\u00ed alla Repubblica sociale italiana.\nMilite scelto della Guardia Nazionale Repubblicana, fu ucciso in uno scontro con i partigiani nel settembre del 1944 a Monterenzio. Il suo corpo non fu mai ritrovato.\nBibliografia.\nPiero Stabellini, \"Dino Fiorini. Chi ha ucciso il terzino del Bologna?\", 2009"}
{"id": "746613", "revid": "122246", "url": "https://it.wikipedia.org/wiki?curid=746613", "title": "Antece", "text": ""}
{"id": "746615", "revid": "1745361", "url": "https://it.wikipedia.org/wiki?curid=746615", "title": "Albo", "text": "Albo pu\u00f2 riferirsi a:"}
{"id": "746617", "revid": "63945", "url": "https://it.wikipedia.org/wiki?curid=746617", "title": "Jacques Louis David", "text": ""}
{"id": "746618", "revid": "112788141", "url": "https://it.wikipedia.org/wiki?curid=746618", "title": "Cherubini (libro)", "text": "Cherubini \u00e8 il secondo libro scritto da Jovanotti (Lorenzo Cherubini). \u00c8 stato pubblicato in edizione speciale limitata insieme al CD singolo \"Penso positivo\" ed \u00e8 dedicato alla nonna di Jovanotti, Ada.\nNell'introduzione l'autore afferma che il libro contiene \"racconti, rime, riflessioni e fotografie\". Esso include anche disegni, nonch\u00e9 i testi di \"Lorenzo 1994\" e di alcune canzoni mai incise.\nLe fotografie sono state scattate durante i suoi viaggi in Italia, Nepal, Stati Uniti d'America, Palestina, Cuba, Germania e Inghilterra.\nDal libro \u00e8 stato tratto un sito web intitolato \"Cherubini\", nato da una telefonata in diretta televisiva tra Jovanotti e Alberto Rapisarda."}
{"id": "746619", "revid": "767487", "url": "https://it.wikipedia.org/wiki?curid=746619", "title": "Destino (film 2003)", "text": "Destino \u00e8 un cortometraggio a cartoni animati, della durata di 6:32 minuti, cominciato da Walt Disney e Salvador Dal\u00ec, completato ed infine prodotto nel 2003 dalla Walt Disney Company.\nTrama.\nIn un viaggio surreale tra le ambientazioni di Dal\u00ec, il cortometraggio narra la tragica storia d'amore tra Chronos, personificazione del tempo, e una donna mortale, una principessa ballerina, che si cercano nei deformi e psichedelici spazi del deserto.\nProduzione.\nL'idea originale del film risale al 1945; il progetto era il risultato della collaborazione tra l'animatore statunitense Walt Disney e il pittore surrealista spagnolo Salvador Dal\u00ed, con le musiche eseguite dal compositore messicano Armando Dominguez.\nI disegni e i bozzetti preparativi di \"Destino\" vennero realizzati dall'artista degli studios della Disney John Hench e dallo stesso Dal\u00ed in otto mesi, tra il 1945 e il 1946. Tuttavia, a causa di problemi di natura finanziaria, il progetto fu abbandonato: la Walt Disney, infatti, fu colpita da una crisi economica durante la Seconda guerra mondiale. John Hench produsse un piccolo test d'animazione della durata di circa 18 secondi, nella speranza di un futuro recupero del progetto.\nNel 1999, il nipote di Walt Disney, Roy Edward Disney, mentre stava lavorando per la realizzazione di \"Fantasia 2000\", rispolver\u00f2 il progetto di \"Destino\" e decise di ripristinarlo; per il completamento del cortometraggio vennero incaricati gli studios Disney di Parigi. Il film fu prodotto da Baker Bloodworth e diretto dall'animatore francese Dominique Monfrey, per la prima volta nelle vesti di regista. Un team di circa 25 animatori si diede da fare per decifrare gli storyboard criptici di Dal\u00ed ed Hench (avvalendosi anche dei diari scritti dalla moglie di Dal\u00ec, Gala). Alla fine il risultato, che ha richiesto oltre 50 anni di lavoro, fu un cortometraggio, in cui sono mescolati elementi di animazione classica a ritocchi apportati con la computer grafica."}
{"id": "746621", "revid": "827882", "url": "https://it.wikipedia.org/wiki?curid=746621", "title": "Tuber brumale", "text": "\"Tuber brumale\" Vittad., Monographia Tuberacearum: 37 (1831), \u00e8 una specie di fungo commestibile della famiglia Tuberaceae, nella classe degli Ascomiceti. Questo fungo \u00e8 ipogeo e vive in simbiosi con un albero (quercia, nocciolo, pino e tiglio, tra gli altri). \u00c8 micorrizico, il che significa che ha bisogno di un albero ospite, e saprofita, perch\u00e9 si nutre di materia organica della vegetazione in fase di decomposizione.\nDescrizione della specie.\nCorpo fruttifero.\nGloboso o sub-globoso, di solito di piccole dimensioni, 2-8 cm di diametro.\nPeridio.\nFinemente verrucoso, con verruche grossolanamente poligonali, basse, larghe alla base da 1 a 3 mm, con apice appiattito, si staccano facilmente dalla gleba, di colore nero, nero-brunastro negli esemplari giovani, spesso presenta sulla superficie una piccola cavit\u00e0 da cui si dipartono ife sterili.\nGleba.\nDi colore grigio-brunastro o grigio-fumo, con venature bianche pi\u00f9 rade e pi\u00f9 grossolane rispetto al \"T. melanosporum\", che determinano ampie zone bianche nei punti in cui confluiscono.\nHabitat.\nPreferisce terreni profondi, anche abbastanza argillosi, rispetto alle altre specie di tartufo tollera i terreni con ristagno idrico e pi\u00f9 acidi, quali quelli sotto i boschi di conifere.\nCommestibilit\u00e0.\nBuono, non ha un gran valore commerciale, ma spesso \u00e8 consumato mescolato con il tartufo nero pregiato.\nEtimologia.\nDal latino \"brumalis\" = invernale\n\"T. brumale\" var. moschatum.\nIl \"Tuber brumale\" var. moschatum (Bull.) I.R. Hall, P.K. Buchanan, Wang &amp; Cole, (1998) differisce dalla forma tipo del \"T. brumale\" per l'odore pi\u00f9 forte e che ricorda il muschio e per il sapore pi\u00f9 piccante, ha spore ricoperte da spinule pi\u00f9 lunghe (4-6 \u00b5m), con una densit\u00e0 di 13-15 per 10 \u00b5m2."}
{"id": "746623", "revid": "1776051", "url": "https://it.wikipedia.org/wiki?curid=746623", "title": "Secrets of Steel", "text": "Secrets of Steel, registrato nel 1993, \u00e8 il primo album video della band heavy metal/epic metal Manowar.\nFu pubblicato in VHS, per poi essere riproposto nel cofanetto \"Limited Edition Box Set\" del 1997."}
{"id": "746624", "revid": "1513836", "url": "https://it.wikipedia.org/wiki?curid=746624", "title": "Georgia all'Eurovision Song Contest", "text": "La Georgia ha partecipato per la prima volta all'Eurovision Song Contest nell'edizione del 2007. La canzone dell'ex Repubblica Sovietica \u00e8 stata interpretata dalla cantante Sopho Khalvashi ed \u00e8 arrivata dodicesima in finale. L'anno successivo ha partecipato con l'artista non vedente Diana Gurtskaya, piazzandosi all'undicesimo posto sempre in finale.\nEurovision Song Contest 2009.\nA seguito delle tensioni con la Russia per la Seconda guerra in Ossezia del Sud la Georgia aveva inizialmente annunciato di non volere partecipare all'edizione 2009 dell'Eurovision: \u00abpur rispettando il fatto che la gara non ha una connotazione politica, crediamo che la Russia non dovrebbe essere autorizzata a ospitare la manifestazione e che non possa garantire la sicurezza dei nostri rappresentanti\u00bb.\nA seguito della vittoria al Junior Eurovision Song Contest 2008, ricevendo tra l'altro il punteggio massimo dalla Russia, la Georgia fu incoraggiata a partecipare di nuovo nel 2009 alla manifestazione principale.\nIl 18 febbraio 2009 fu cos\u00ec selezionata in una finale nazionale la canzone partecipante: \"We Don't Wanna Put In\" cantata dal gruppo Stefane &amp; 3G. La canzone diede adito a polemiche per i suoi presunti contenuti politici, con riferimenti al primo ministro russo Vladimir Putin, che la Georgia ha negato. L'Unione europea di radiodiffusione ha quindi escluso il brano in quanto il regolamento della manifestazione vieta contenuti politici nei testi delle canzoni, dando la possibilit\u00e0 alla Georgia di riscrivere il testo o di selezionare un'altra canzone. L'11 marzo 2009 la Georgia, declinando l'offerta proposta dall'EBU, ha ufficializzato il suo ritiro dalla manifestazione.\nAnni successivi.\nDopo questa polemica, la Georgia torna poi regolarmente in gara, conquistando altre due finali con Sopho Nizharadze nel 2010 e gli Eldrine nel 2011. Nel 2012, per la prima volta nella sua storia, il Paese caucasico non accede alla finale. La Georgia riesce poi a conquistare la finale nel 2013, 2015 e 2016.\nNel 2021, a seguito dell'annullamento dell'edizione 2020, viene riconfermato Tornik'e Kipiani. Nella nuova edizione canter\u00e0 \"You\" mentre in quella precedentemente pianificata doveva cantare \"Take Me as I Am\"\nMetodi di selezione del cantante.\nLa Georgia ha optato per una selezione interna in diverse occasioni: nel 2013, nel 2014, nel 2018 e nel 2021. \nNel 2008, nel 2011, nel 2012, nel 2015, nel 2017, nel 2019 e nel 2020, ha optato per una selezione nazionale, nel 2019 e nel 2020 il festival era il Gerogian Idol mentre Nel 2008, nel 2011, nel 2012, nel 2015 e nel 2017 il festival fu l'Erovnuli Shesarcevi Konkursi\nNel 2007, nel 2010 e nel 2016 ha invece usato un metodo ibrido: il cantante \u00e8 stato scelto internamente mentre la canzone \u00e8 stata scelta tramite finale nazionale\nStatistiche di voto.\nFino al 2021, le statistiche di voto della Georgia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "746632", "revid": "1318658", "url": "https://it.wikipedia.org/wiki?curid=746632", "title": "Isola nel Kantiere", "text": "L'Isola nel Kantiere, conosciuto anche semplicemente come Isola, \u00e8 stato un centro sociale occupato di Bologna attivo tra la fine degli anni '80 e i primi anni '90.\nStoria.\nNato nell'agosto del 1988 in un'ala in ristrutturazione dell'Arena del Sole (teatro bolognese) presso il numero 8 della piazzetta San Giuseppe, l'Isola nel Kantiere \u00e8 stata una delle culle dell'hip hop italiano: qui \u00e8 nata prima di tutto l'Isola Posse All Stars guidata da Speaker Dee Mo e Deda, autore di \"Stop al panico\". Inoltre, dall'esperienza del centro sociale bolognese - ritenuto da Serafino D'Onofrio e Valerio Monteventi \"il pi\u00f9 avanzato laboratorio di sperimentazione dell'hip hop e del rap italiano\" fanno il loro debutto sul palco gruppi come Sud Sound System, Sangue Misto e Arresto Cardiaco, ed artisti solisti come Speaker Dee Mo, Neffa, Deda, Gopher D, Papa Ricky e DJ Rodriguez.\nDall'Isola nascer\u00e0 nel 1993 il \"Link Project\", noto semplicemente come \"Link\", locale con quattro sale per concerti all'interno di un ex magazzino nei pressi del Mercato ortofrutticolo e il CSOA Pellerossa situato in Piazza Verdi.\nVari artisti hanno riconosciuto l'influenza dell'Isola sulla loro attivit\u00e0; secondo Emidio Clementi l'Isola \"ha rappresentato un'esplosione di creativit\u00e0, \u00e8 stata un'esperienza potente e dirompente, era un fermento continuo, inarrestabile\". Il personaggio \"Ant\u00f2 Lu Purk\", uno dei protagonisti di La guerra degli Ant\u00f2, tratto dal libro di Silvia Ballestra ha origine da una storia ambientata all'Isola.\nL'Isola fu sgomberata definitivamente dalle forze dell'ordine nel settembre del 1991."}
{"id": "746636", "revid": "125405450", "url": "https://it.wikipedia.org/wiki?curid=746636", "title": "Serbia all'Eurovision Song Contest", "text": "La Serbia ha partecipato per la prima volta, come nazione indipendente, all'Eurovision Song Contest il 10 maggio 2007 dopo la separazione con il Montenegro avvenuta nel giugno del 2006, e subito ha ottenuto la vittoria. Nel 2014 ebbe la sua prima e, finora, unica assenza\nStatistiche di voto.\nFino al 2021, le statistiche di voto della Serbia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico.\nSerbia come parte della Jugoslavia all'Eurovision Song Contest.\nIn sei occasioni una canzone serba fu scelta per rappresentare la Jugoslavia.\nSerbia come parte di Serbia e Montenegro all'Eurovision Song Contest.\nLa Serbia e Montenegro partecip\u00f2 all'Eurovision Song Contest solo due volte, nel 2004 e nel 2005. Nel 2006 a causa di problemi interni, sfociati poi nella separazione, si ritir\u00f2 dalla manifestazione, ma le fu consentito di partecipare al televoto. Nel 2004, che segn\u00f2 anche il ritorno della nazione dopo 12 anni d'assenza, fu selezionato un cantante serbo \u017deljko Joksimovi\u0107, accompagnato dalla Ad-Hoc Orchestra, che arriv\u00f2 secondo."}
{"id": "746638", "revid": "1745361", "url": "https://it.wikipedia.org/wiki?curid=746638", "title": "Euripilo", "text": ""}
{"id": "746639", "revid": "339392", "url": "https://it.wikipedia.org/wiki?curid=746639", "title": "Leggende di Dragonlance", "text": ""}
{"id": "746640", "revid": "1513836", "url": "https://it.wikipedia.org/wiki?curid=746640", "title": "Montenegro all'Eurovision Song Contest", "text": "Il Montenegro ha partecipato per la prima volta all'Eurovision Song Contest il 10 maggio 2007 dopo la separazione con la Serbia avvenuta nel giugno del 2006. Si \u00e8 ritirato nel 2010 per problemi finanziari, ed ha fatto il suo ritorno nel 2012. Ha raggiunto la finale nel 2014 e nel 2015.\nSi ritira nuovamente nel 2020, sempre per problemi finanziari, per poi tornare ufficialmente nel 2022.\nNel 1983 e 1984 furono dei montenegrini a rappresentare la Jugoslavia.\nPartecipazioni.\nNOTE:\nStatistiche di voto.\nFino al 2019, le statistiche di voto del Montenegro sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico.\nMontenegro come parte della Jugoslavia all'Eurovision Song Contest.\nSolo per due occasioni consecutive dei cantanti montenegrini hanno rappresentato la Jugoslavia all'Eurovision Song Contest.\nMontenegro come parte della Serbia e Montenegro all'Eurovision Song Contest.\nLa Serbia e Montenegro partecip\u00f2 all'Eurovision Song Contest solo due volte, nel 2004 e nel 2005. Nel 2006 a causa di problemi interni, sfociati poi nella separazione, si ritir\u00f2 dalla manifestazione. Al paese fu consentito di partecipare al televoto ma la tv di stato montenegrina non trasmise l'evento. Nel 2005 una canzone montenegrina fu la scelta della nazione slava, \"Zauvijek Moja\" cantata dai No Name si classific\u00f2 al settimo posto. Nel 2006 sempre i No Name dovevano rappresentare il paese con \"Moja Ljubavi\" prima che si ritirasse dal concorso."}
{"id": "746641", "revid": "26891", "url": "https://it.wikipedia.org/wiki?curid=746641", "title": "CIWS", "text": ""}
{"id": "746642", "revid": "27723", "url": "https://it.wikipedia.org/wiki?curid=746642", "title": "Casalbuttano", "text": ""}
{"id": "746643", "revid": "1522738", "url": "https://it.wikipedia.org/wiki?curid=746643", "title": "Cronache del Mondo Emerso", "text": "Cronache del Mondo Emerso \u00e8 una trilogia di romanzi di genere fantasy della scrittrice italiana Licia Troisi, pubblicata per la prima volta dalla casa editrice Arnoldo Mondadori Editore nel biennio 2004. Nel 2014 \u00e8 stato pubblicato un quarto volume, ad integrare la trilogia originaria.\nDalla serie sono stati tratti una serie a fumetti (\"Le Nuove Avventure di Nihal\") e un videogioco.\nEdizioni.\nConcepita inizialmente come un unico volume, l'opera \u00e8 stata successivamente trasformata in una trilogia e pubblicata in questa forma editoriale da Mondadori:\nLa trilogia \u00e8 stata pubblicata all'estero in:\nNel 2006, tutta la prima serie \u00e8 stata ristampata in edizione economica Oscar Mondadori con il titolo \"Cronache del Mondo Emerso - La trilogia completa\".\nAd aggiungersi alla prima trilogia: \"Le Cronache del Mondo Emerso - Le storie perdute\", pubblicata nel 2014. Bench\u00e9 collegata, quest'opera \u00e8 strutturalmente distinta da essa, essendo ambientata circa un secolo dopo la conclusione del \"Talismano del Potere\" (\u00e8 quindi cronologicamente successiva anche ai cicli delle \"Guerre\" e delle \"Leggende del Mondo Emerso\"), e inoltre buona parte della narrazione consta in \"flashback\" riguardanti episodi della vita di Nihal.\nTrame.\n\"Le storie perdute\".\nAmbientato circa un secolo dopo \"Il Talismano del Potere\" (\u00e8 quindi cronologicamente successivo anche alle \"Leggende del Mondo Emerso\"), presenta un misterioso menestrello mascherato, che canta agli avventori di una locanda della Terra del Vento tre storie riguardanti la leggendaria Nihal: l'uccisione dei suoi genitori e il suo ritrovamento da bambina, gli eventi che portarono alla sua morte nelle Terre Ignote e infine di come, cento anni dopo, Nihal \u00e8 stata riportata fra i vivi dalle arti magiche dell'elfo Lefthika e dal suo schiavo Ren, il primo dei quali intendeva sfruttare le sue abilit\u00e0 guerriere per i propri interessi.\nCronistoria.\nLa storia del Mondo Emerso prima degli eventi delle \"Cronache\".\nI primi padroni del Mondo Emerso erano gli elfi, creature che, secondo la credenza popolare dei secoli successivi, erano perfette e care agli dei, e sotto di loro la terra era unita e pacifica. Anche le ninfe e i folletti risalgono a quest'epoca arcaica. Successivamente il Mondo Emerso fu invaso dagli uomini e dagli gnomi, che se lo spartirono. Gli elfi si ritirarono al di l\u00e0 del Saar, nelle Terre Ignote. Di loro sono rimaste le leggende, antichi testi di magia e conoscenze, nonch\u00e9 il credo negli antichi dei, come Shevrar. Inoltre da un'unione tra elfi e uomini \u00e8 stata originata la razza dei mezzelfi.\nI nuovi abitanti del Mondo Emerso si contesero il predominio nella terribile Guerra dei Duecento Anni. Alla fine prevalsero i mezzelfi della Terra dei Giorni, grazie alla loro abilit\u00e0 nel combattimento e alle capacit\u00e0 strategiche del loro re, Leven, il quale per\u00f2 mor\u00ec poco prima della conclusione della guerra. Il suo figlio ed erede Nammen allora convoc\u00f2 i regnanti sconfitti e, stupendo il mondo, annunci\u00f2 di voler rinunciare all'egemonia e restituire la libert\u00e0 a ciascuna Terra; come condizioni decret\u00f2 tuttavia che ognuno dei regnanti avrebbe dovuto rinunciare a una parte del proprio dominio, la cui riunione avrebbe dato origine alla Grande Terra, al centro del Mondo Emerso, e l\u00e0 avrebbero avuto sede il Consiglio dei Re, con il compito di decidere la politica comune del Mondo Emerso, e il Consiglio dei Maghi, che si sarebbe occupato della vita scientifica e culturale. Nei due Consigli avrebbero trovato posto i rappresentanti di ogni Terra, ognuna delle quali avrebbe poi contribuito all'esercito del Mondo Emerso. Nammen dichiar\u00f2 infine decaduti i re in carica, affinch\u00e9 ciascun popolo scegliesse democraticamente il proprio nuovo regnante. Il re mezzelfo mor\u00ec dieci anni dopo, ma per altri quarant'anni dur\u00f2 il periodo denominato \"Pace di Nammen\", che gli abitanti del Mondo Emerso avrebbero fortemente rimpianto (e mitizzato) durante l'Era del Tiranno che le segu\u00ec.\nL'Era del Tiranno.\nGli eventi delle \"Cronache del Mondo Emerso\" sono ambientati nel corso della terribile guerra che da quarant'anni oppone le Terre Libere alla volont\u00e0 di conquista del Tiranno. Questi, un potente mago bandito dal Consiglio, raccolse attorno a s\u00e9 schiere di insoddisfatti e prese possesso della Grande Terra, rase al suolo Enawar e fece erigere al suo posto una enorme roccaforte di cristallo nero (la Rocca). Utilizzando formule di magia proibita, il Tiranno potenzi\u00f2 la forza dei suoi guerrieri e gener\u00f2 nuove specie viventi, funzionali alla sua guerra. Negli anni successivi i suoi eserciti conquistarono la Terra del Fuoco, la Terra delle Rocce e la Terra della Notte, e infine la Terra dei Giorni, i cui abitanti furono completamente sterminati. All'inizio di \"Nihal della Terra del Vento\" oltre la met\u00e0 del Mondo Emerso \u00e8 quindi assoggettata al Tiranno e l'avanzate delle sue armate \u00e8 a fatica contenuta dall'alleanza delle Terre Libere. La Terra del Vento \u00e8 ancora indipendente, ma si compra la pace a prezzo di pesanti tributi.\nI \"fammin\"\nI \"fammin\" sono una razza creata dal Tiranno attraverso complicati rituali di magia proibita e crudeli sperimentazioni compiute sui prigionieri, allo scopo di ottenere dei combattenti infaticabili, spietati e ubbidienti. Sono creature tozze e robuste, di grandezza umana, coperti da una pelliccia rossa, con zanne che spuntano dall'arcata dentaria inferiore e braccia innaturalmente lunghe e dotate di artigli affilati. Il loro linguaggio \u00e8 fatto di suoni gutturali, e solitamente combattono con l'ascia. Ad ogni \"fammin\" viene imposto un nome che \u00e8 parte di una formula proibita, e ogni volta che il Tiranno (o qualcheduno dei suoi luogotenenti) lo pronuncia, il \"fammin\" non pu\u00f2 sottrarsi dall'eseguire i suoi ordini. Queste creature per\u00f2 non sono totalmente prive di coscienza ed emozioni. In particolare alcuni di loro, chiamati spregiativamente \"Errati\", provano rimorso alle violenze che sono costretti a compiere. Vra\u0161ta (un \"fammin\" che compare ne \"Il Talismano del Potere\") spiegher\u00e0 a Nihal: \u00abGli Errati dicono di soffrire mentre uccidono. Non vogliono farlo, ma devono, perch\u00e9 gli uomini glielo ordinano. Quando un uomo ci chiama per nome, non ha pi\u00f9 senso quel che vogliamo o quel che sentiamo\u00bb.\nPersonaggi principali.\nI nomi dei personaggi sono per lo pi\u00f9 nomi di stelle.\nAltri media.\nFumetti\nOgni volume, mensile, per un totale di quattro uscite, tratta un particolare sentimento di Nihal:\nL'opera \u00e8 prodotta e pubblicata dalla Panini Comics e disegnata da Recchioni, Barbieri e Ferrario. Dall'inizio di luglio, su internet sono cominciate a girare testimonianze di fan del disegnatore giapponese Miyazaki che sostengono che gran parte delle tavole disegnate da Ferrario potrebbero essere un plagio di alcuni disegni del nipponico. La Panini ha deciso di verificare le pesanti accuse di plagio e sospendere la distribuzione degli ultimi due volumi fino all'accertamento dei fatti. Licia Troisi si \u00e8 detta estremamente dispiaciuta dell'accaduto e di non aver fatto caso alla somiglianza. Roberto Recchioni invece ha ammesso le evidenti e numerose somiglianze, ma non sminuisce il talento di Ferrario. Quest'ultimo sembra essere alquanto tranquillo. Molti fan tuttavia hanno apprezzato il particolare lavoro di Ferrario stimando le sue capacit\u00e0. La Panini il 5 ottobre ha comunicato l'uscita del terzo albo sottolineando che al posto di Ferrario ci sarebbe stato Dall'Oglio.\nEsord\u00ec edita dalla panini una nuova serie incentrata sulle avventure di Nihal. La serie \u00e8 ambientata cronologicamente dopo la caduta del Tiranno, mostrando Nihal impegnata a viaggiare per il \"Grande Deserto\" alla ricerca delle proprie radici, nella speranza di trovare alcuni superstiti della sua razza:\n\"Il Viaggio di Nihal\":"}
{"id": "746645", "revid": "63760", "url": "https://it.wikipedia.org/wiki?curid=746645", "title": "Avvocati", "text": ""}
{"id": "746646", "revid": "26891", "url": "https://it.wikipedia.org/wiki?curid=746646", "title": "Close-in weapon system", "text": ""}
{"id": "746650", "revid": "46931", "url": "https://it.wikipedia.org/wiki?curid=746650", "title": "L'ombra dell'impero", "text": ""}
{"id": "746651", "revid": "1776051", "url": "https://it.wikipedia.org/wiki?curid=746651", "title": "Hell on Earth (Manowar)", "text": "Hell on Earth \u00e8 il secondo video, prodotto nel 2001, della band epic metal/heavy metal Manowar.Esso \u00e8 stato pubblicato sotto forma di DVD.\nContenuti.\nIl DVD \u00e8 suddiviso in vari capitoli:\nNel pacchetto \u00e8 incluso anche un disco DVD bonus contenente:"}
{"id": "746654", "revid": "46931", "url": "https://it.wikipedia.org/wiki?curid=746654", "title": "Rodrigo Junqueria dos Reis Santoro", "text": ""}
{"id": "746656", "revid": "123849232", "url": "https://it.wikipedia.org/wiki?curid=746656", "title": "Hendrik Wade Bode", "text": "Ricordato per essere stato un ricercatore particolarmente dotato, un prolifico inventore ed eminente ingegnere, autore e scienziato. Pioniere della moderna teoria del controllo e delle telecomunicazioni etiche, ha rivoluzionato sia i contenuti che la metodologia delle discipline di sua competenza.\nLe sue ricerche hanno influenzato anche molte altre discipline ingegneristiche, gettando le basi per una serie di moderne innovazioni fra cui i computer, i robot, i telefoni cellulari.\nMolto in vista fra gli accademici di tutto il mondo, \u00e8 ampiamente conosciuto anche dagli attuali studenti di ingegneria, principalmente per lo studio sulle grandezze asintotiche e lo sviluppo dei diagrammi di modulo e di fase della risposta in frequenza dei sistemi dinamici, che porta il suo nome: il diagramma di Bode. La sua nota tecnica dei diagrammi asintotici, comunque, \u00e8 soltanto una piccola parte del suo eccezionale contributo alla scienza e al suo Paese."}
{"id": "746657", "revid": "46931", "url": "https://it.wikipedia.org/wiki?curid=746657", "title": "Larry Glenn Wright", "text": ""}
{"id": "746658", "revid": "104458", "url": "https://it.wikipedia.org/wiki?curid=746658", "title": "Diffusionismo", "text": "Il diffusionismo \u00e8 una corrente ideologica in ambito antropologico, nata a fine Ottocento, che sosteneva che una cultura o tratti culturali possono diffondersi geograficamente; da qui la spiegazione alle somiglianze di alcuni tratti culturali simili appartenenti a civilt\u00e0 anche molto distanti dal punto di vista spaziale.\nStoria.\nPrecedenti teorie di questo tipo appartenevano al campo della filologia. I fratelli Grimm e Franz Bopp nello studio delle tradizioni orali e linguistiche indoeuropee sostennero ipotesi pre-diffusioniste. Max M\u00fcller, nel suo studio comparato delle religioni a fianco a componenti evoluzioniste, sosteneva connessioni dirette tra le cosmologie indiane e mediterranee. \nLa corrente diffusionista vera e propria nacque per\u00f2 in contrapposizione alle teorie evoluzioniste secondo le quali ogni societ\u00e0 avrebbe attraversato gli stessi stadi evolutivi. Tipica del diffusionismo \u00e8 l'espressione \"cerchi culturali\" (\"Kulturkreise\"), che sta ad indicare aspetti culturali simili che si ritrovavano in zone diverse del pianeta. Con essa si sostiene che alcuni caratteri culturali partono da zone specifiche e si propagano geograficamente. Ad esempio la cultura dell'arco si espande e soppianta quella della lancia. Ci\u00f2 implica una sostanziale non creativit\u00e0 delle societ\u00e0 umane. \nLe trasmissioni possono avvenire attraverso commerci, conflitti bellici, migrazioni dei popoli. Uno dei primi e pi\u00f9 importanti esponenti del diffusionismo fu Friedrich Ratzel. Egli sosteneva che i singoli oggetti culturali si propagassero, mentre i complessi culturali si trasmettono con le migrazioni. Un altro importante studioso, Wilhelm Schmidt, sacerdote cattolico, cerc\u00f2 di dimostrare una gerarchia temporale dell'origine delle popolazioni africane, con la conseguenza di stabilire che vi era stato un monoteismo primitivo, conosciuto dalla popolazione originaria direttamente da Dio. Tali approcci mostrano tuttavia come in realt\u00e0 il rapporto tra diffusionismo ed evoluzionismo sia stato molto pi\u00f9 complesso dell'apparente contrapposizione programmatica. Nei singoli autori delle due scuole si nota una grande variet\u00e0 di teorie e permeabilit\u00e0 alle influenze reciproche.\nUna particolare branca della corrente diffusionista \u00e8 l'iperdiffusionismo, secondo la quale, l'unica civilt\u00e0 di origine \u00e8 stata quella egizia. Sostenitore di tale teoria \u00e8 stato il britannico Grafton Elliot Smith (1871-1937), che pensava che la cultura e l'inventiva umana si sviluppassero solo in particolari condizioni; ci\u00f2 si verific\u00f2 in Egitto (4000 a.C.) grazie alla navigazione. In seguito la cultura egiziana si sarebbe diffusa in altre aree, perdendo via via che si allontanava dall'epicentro i suoi caratteri originali. L'infondatezza di tale ricostruzione min\u00f2 la credibilit\u00e0 del diffusionismo britannico, soppiantato dagli approcci funzionalisti.\nNegli Stati Uniti invece l'eredit\u00e0 diffusionista fu portata da Franz Boas, di scuola tedesca, che nel suo approccio particolarista mantiene alcuni elementi di questo tipo, pur con la grande cautela nel lanciarsi in interpretazioni teoriche che lo contraddistingueva. Il concetto di area culturale in particolare ha avuto grande successo ed ha trovato spazio anche in quadri teorici successivi. Negli Stati Uniti l'individuazione di aree e tratti culturali \u00e8 centrale nell'opera di Alfred Kroeber. La scuola boasiana fa ricerca raccogliendo grandi moli di dati ed oggetti ed organizzandoli per tipologie e provenienze. Nell'antropologia europea invece \u00e8 pi\u00f9 frequente l'esecuzione di comparazioni di tradizioni, caratteristiche e tratti culturali su scala globale o regionale."}
{"id": "746660", "revid": "6923", "url": "https://it.wikipedia.org/wiki?curid=746660", "title": "Giovanni di Kron\u0161tadt", "text": "Le informazioni sulla sua vita sono giunte fino a noi, oltre per le numerose agiografie dedicategli, anche poich\u00e9 lo stesso fu autore della propria autobiografia.\nBiografia.\nInfanzia.\nGiovanni nacque il 19 ottobre 1829 nel villaggio di Sura nell'Oblast' di Arcangelo da genitori molto poveri ma oltremodo devoti alla fede ortodossa. Anche se cresciuto in povert\u00e0 le sue agiografie ci riferiscono che fin da piccolo inizi\u00f2 a provare quella compassione verso i pi\u00f9 deboli che contraddistinse poi l'intera sua esistenza. I suoi vicini gli chiedevano infatti spesso di pregare per loro, riconoscendo al bambino delle profonde doti religiose.\nCompiuti i dieci anni Giovanni, pur nelle ristrettezze economiche in cui versava la propria famiglia, fu iscritto alla scuola locale. Nonostante l'impegno profuso nello studio inizialmente il giovane ebbe molte difficolt\u00e0 ad integrarsi nella nuova realt\u00e0, non riuscendo a giungere ad alcun risultato negli studi.\nScrivendo della sua vita Giovanni cos\u00ec ricorda una sera in cui tutta la sua famiglia era gi\u00e0 andata a letto: \"Non riuscivo a dormire poich\u00e9 mi arrovellavo inutilmente di capire quello che mi era stato insegnato. Ero davanti a un libro e dopo poco non mi ricordavo quello che avevo appena letto. Iniziai a deprimermi, mi inginocchiai e iniziai a pregare. Non so se fossi rimasto in tale condizione per un tempo pi\u00f9 o meno breve ma improvvisamente qualcosa sconvolse l'intero mio essere. Fu come se un velo fosse caduto dai miei occhi e la mia mente si fosse improvvisamente aperta. Mi ricordai allora chiaramente il mio maestro e la sua lezione, ricordando anche gli assunti e gli esempi che ci aveva esposto. Mi sent\u00ec allora illuminato e gioioso\".\nDopo l'esperienza mistica da lui stesso raccontata divent\u00f2 uno dei primi nella sua classe, tanto che fu scelto per entrare in seminario.\nGiovinezza.\nEccellendo anche l\u00ec nel suo corso di studi, a Giovanni fu successivamente proposto di entrare nell'Accademia Teologica di San Pietroburgo, ove potevano accedere solo i migliori tra gli studenti dei seminari russi.\nFu durante questo periodo che prese la decisione, in seguito tuttavia mai realizzata, di diventare missionario in Cina. Da poco diplomato all'Accademia decise tuttavia di rimanere in Russia e si spos\u00f2 con Elizabeth Nesvitsky che viveva nel paese di Kron\u0161tadt.\nDesiderando continuare gli studi religiosi, Giovanni fu ordinato diacono il 10 dicembre 1885 e prete solo due giorni dopo. Prese nome di Giovanni in onore di San Giovanni di Rila. Gli fu allora assegnata la cattedrale di Sant'Andrea a Kron\u0161tadt.\nIl territorio della parrocchia affidatagli era luogo di esilio per assassini, ladri e criminali politici inviati in quei luoghi lontani dai tribunali zaristi. In un simile retroterra era presente il rischio che anche i figli dei deportati, accompagnati solitamente dalla famiglia, diventassero dei criminali e per evitare questo Giovanni era solito visitare quasi giornalmente le loro case benedicendole, pensando di non andare a visitare dei reietti ma, come si espresse nella sua autobiografia, le anime dei suoi fratelli e sorelle.\nDall'inizio della sua missione evangelica non lesin\u00f2 alcun aiuto ai poveri presenti nella sua parrocchia, comprando personalmente per loro cibo e medicine quando questi erano impossibilitati a muoversi e donando loro ogni moneta che aveva. Le sue agiografie raccontano che gli abitanti di Kron\u0161tadt lo avrebbero visto a volte tornare alla sua abitazione a piedi nudi e senza il suo cappotto, tanto che i calzolai, impressionati dagli atti di carit\u00e0 del santo, erano soliti regalare scarpe alla moglie di Giovanni.\nScrisse inoltre un gran numero di articoli sui giornali locali esortando la gente di Kron\u0161tadt a \"supportare i poveri moralmente e spiritualmente\u201c istituendo inoltre una fondazione con il compito di gestire e dividere tra i bisognosi le donazioni avute per i poveri.\nMaturit\u00e0 e vecchiaia.\nDal 1857 aveva iniziato a insegnare nella scuola locale, continuando a svolgere questo ruolo fino alla sua morte. Era solito dire alle persone che incontrava: \"Se i bambini non hanno voglia di ascoltare il Vangelo \u00e8 solo perch\u00e9 questo viene insegnato come se fosse una normale materia di studio. Tale metodo \u00e8 inefficace perch\u00e9 ha l'unico effetto di forzare gli studenti solo a leggere parole e memorizzarle invece di farle diventare parte integrante delle loro vite\". Per Giovanni non potevano esistere studenti incapaci e le sue agiografie sostengono che coloro che prendevano i voti pi\u00f9 bassi erano da lui tenuti nella stessa considerazione dei primi della classe.\nLe stesse fonti ci informano che nella sua vecchiaia la gente del luogo lo credeva capace di miracoli, quali ridare la salute agli ammalati, speranza ai disperati e fede ai pi\u00f9 incalliti criminali, solamente tramite l'ausilio della preghiera.\nMor\u00ec il 20 dicembre 1908 e da allora persone di ogni luogo si recano in pellegrinaggio al monastero dove \u00e8 stato sepolto. Fu canonizzato dalla Chiesa Ortodossa fuori dalla Russia nel 1964 mentre dalla Chiesa ortodossa russa l'8 giugno 1990."}
{"id": "746665", "revid": "339392", "url": "https://it.wikipedia.org/wiki?curid=746665", "title": "Guerra delle Lance", "text": ""}
{"id": "746666", "revid": "339392", "url": "https://it.wikipedia.org/wiki?curid=746666", "title": "Cronache di Dragonlance", "text": ""}
{"id": "746667", "revid": "1776051", "url": "https://it.wikipedia.org/wiki?curid=746667", "title": "Blow Your Speakers", "text": "Blow Your Speakers \u00e8 un singolo del gruppo musicale di genere heavy metal dei Manowar, pubblicato nel 1987."}
{"id": "746670", "revid": "256896", "url": "https://it.wikipedia.org/wiki?curid=746670", "title": "Santa Barbara (Mantova)", "text": ""}
{"id": "746672", "revid": "339392", "url": "https://it.wikipedia.org/wiki?curid=746672", "title": "KASD-N 1 Kasthan", "text": ""}
{"id": "746677", "revid": "339392", "url": "https://it.wikipedia.org/wiki?curid=746677", "title": "SA-19 Grison", "text": ""}
{"id": "746681", "revid": "339392", "url": "https://it.wikipedia.org/wiki?curid=746681", "title": "KASD-N 1 Kashtan", "text": ""}
{"id": "746682", "revid": "1305772", "url": "https://it.wikipedia.org/wiki?curid=746682", "title": "Ferruccio Baruffi", "text": "Biografia.\nInfanzia ed adolescenza.\nFiglio di Angelo artigiano del ferro e Rosa Bacchetta, si iscrisse, all'et\u00e0 di quattordici anni, all'Accademia di Brera, dietro consiglio di Luigi Cavenaghi; qui frequent\u00f2 i corsi di Ornato e di Pittura sotto la guida di Cesare Tallone. In questo periodo pot\u00e9 frequentare personaggi quali Boccioni, Bonzagni, Carpi, Carr\u00e0, Frisia, Funi e Sant'Elia.\nNel 1908 ricevette il Premio Hayez \"ex aequo\" per il \"Ritratto di mia nonna\"; sei anni dopo, nel 1914, present\u00f2 all'Esposizione Nazionale di Brera la sua opera \"Un padre di famiglia al tavolo\".\nLa Guerra e il periodo milanese.\nArruolato presso il LXV reggimento, di stanza a Casalbuttano e quindi a Cremona, nel corso della prima guerra mondiale combatt\u00e9 al fronte presso Selletta di Dol, ma continu\u00f2 comunque la propria attivit\u00e0; terminate le ostilit\u00e0, nel 1920 si trasfer\u00ec a Milano, dove apr\u00ec uno studio in via Moscova e continu\u00f2 a frequentare i colleghi dell'Accademia.\nNell'aprile 1920 espose \"In riva al lago\" presso la Mostra Annuale della Permanente, e in autunno \"Fuoco, ferro, fumo\" presso l'Esposizione Nazionale di Brera; inaugur\u00f2 cos\u00ec un periodo di forte sperimentazione del linguaggio, caratterizzato da una serie di opere di grandi dimensioni.\nNel 1922 il suo dipinto \"La previdenza\" ottenne il primo premio in un concorso d'arte indetto dalla \"Cassa di Risparmio delle province Lombarde\"; nello stesso anno present\u00f2 all'Esposizione Nazionale di Brera il dipinto \"Premure per il piccolo orfano\", e, nel 1923, \"Autoritratto\".\nIl periodo caravaggino.\nNegli anni venti Baruffi si trasfer\u00ec a Caravaggio, adottando lo pseudonimo di Ferruccio da Caravaggio per analogia con i grandi maestri cittadini del Rinascimento. In questo periodo ader\u00ec con vigore al fascismo.\nRisale al 1928 l'affrescatura della cupola della cappella del Famedio dei caduti di guerra, con l'opera \"L'esaltazione del sacrificio del fante\", poi andata perduta.\nLa seconda guerra mondiale.\nNel 1939 Baruffi allest\u00ec la sua prima mostra personale, presso il Palazzo della Permanente di Milano; nello stesso anno partecip\u00f2 alla prima edizione del Premio Cremona. Nel 1941, alla terza edizione del Premio, present\u00f2 l'opera \"Sole\", e nel 1944 tenne una seconda mostra personale presso la galleria d'arte Vittoria di Brescia. Nel 1945 prese parte alla Mostra degli Artisti Lombardi voluta dalla Famiglia Meneghina di Milano, e alla Mostra del Premio Fra Galgario di Bergamo.\nIl 19 ottobre 1958 Baruffi mor\u00ec all'et\u00e0 di 69 anni in un incidente stradale presso Caravaggio.\nRetrospettive.\nDue grandi retrospettive del pittore sono state organizzate nel 1959, presso il Palazzo Comunale di Caravaggio, e nel 1974, presso il centro civico della citt\u00e0.\nNel 1978 la Galleria Internazionale di Varese ha organizzato un'ampia antologica."}
{"id": "746683", "revid": "339392", "url": "https://it.wikipedia.org/wiki?curid=746683", "title": "SA-N 11", "text": ""}
{"id": "746686", "revid": "89069769", "url": "https://it.wikipedia.org/wiki?curid=746686", "title": "Canape", "text": "Il canape (o canapo) \u00e8 la corda che serve a delimitare l'area della \"mossa\", ovvero della partenza della gara ippica di un palio. Questo termine \u00e8 utilizzato nel gergo del palio di Siena, del palio di Legnano e del palio di Asti.\nEtimologia e storia.\nL'etimologia ha origine dal greco \u03ba\u03ac\u03bd\u03bd\u03b1\u03b2\u03b9\u03c2, che a sua volta deriverebbe dal sanscrito \"\u00e7anas\", che significa \"canapa\", ovvero la fibra tessile che \u00e8 utilizzata per realizzare la corda e che \u00e8 ottenuta dalle piante di \"Cannabis sativa\".\nGi\u00e0 in un documento del 1406 reso noto dallo storico Ferdinando Gabotto si cita, tra le spese sostenute per la corsa del palio di Asti:\nNel palio di Siena.\nNel palio di Siena moderno sono adottati due canapi, all'interno dei quali fantini e cavalli si posizionano per la \"mossa\". Il canape anteriore misura 14 metri e pesa 15 chili, \u00e8 spesso 4 centimetri e viene posizionato ad un'altezza di 80 centimetri; quello posteriore \u00e8 lungo 12 metri ed \u00e8 spesso 3 centimetri. La distanza tra le due corde \u00e8 di 4 metri nel punto pi\u00f9 interno (allo steccato) e di 6,29 metri nel punto pi\u00f9 lontano. Il canape anteriore viene teso lungo la linea di partenza mediante un argano meccanico; la corda viene poi sganciata al momento della partenza mediante un pedale azionato dal mossiere. Solitamente, per favorire la pi\u00f9 veloce caduta a terra del canape, viene agganciato un contrappeso all'estremo opposto del mossiere."}
{"id": "746692", "revid": "27723", "url": "https://it.wikipedia.org/wiki?curid=746692", "title": "Ferruccio da Caravaggio", "text": ""}
{"id": "746693", "revid": "1226", "url": "https://it.wikipedia.org/wiki?curid=746693", "title": "Mus\u00e9e d'Orsay", "text": ""}
{"id": "746695", "revid": "371529", "url": "https://it.wikipedia.org/wiki?curid=746695", "title": "Safe as Milk", "text": "Safe as Milk \u00e8 l'album di debutto di Captain Beefheart &amp; His Magic Band. Venne pubblicato negli Stati Uniti nel 1967 dalla Kama Sutra Records, una etichetta sussidiaria della Buddah Records.\nIl disco mostrava gi\u00e0 tutte le particolarit\u00e0 e le innovazioni tipiche della carriera di Captain Beefheart, e per questo suo modo originale di intendere la musica come se fosse un'arte figurativa, come se fosse scultura o pittura, ricevette grandi elogi da parte della critica.\nIl disco.\nOrigine e storia.\nPrima di registrare \"Safe as Milk\", la band aveva precedentemente pubblicato due singoli su etichetta A&amp;M Records, e fu proprio a questa casa discografica che il gruppo propose il proprio primo album di debutto nel 1966. Si presentarono ai vertici della A&amp;M con del materiale fortemente influenzato dal R&amp;B, che per\u00f2 la compagnia trov\u00f2 troppo \"strano\" e poco commerciale, decidendo quindi di scaricare la band. (In seguito Van Vliet avrebbe dichiarato che la casa discografica li licenzi\u00f2 dopo aver ascoltato la loro canzone \"Electricity\", ritenendola \"troppo negativa\". Ci\u00f2 \u00e8 altamente improbabile, dato che non esistevano ancora nastri demo del pezzo all'epoca.) La conversazione tra Van Vliet e Zappa contenuta nella traccia \"The Birth of Captain Beefheart\" (nel CD \"Mystery Disc\") rivela che Jerry Moss dell'A&amp;M riteneva il contenuto del disco troppo a rischio per le orecchie di sua figlia. Questo, pi\u00f9 il veto imposto dal manager direttivo A&amp;M Leonard Grant, caus\u00f2 la rescissione del contratto. La band allora si rivolse a Bob Krasnow, che all'epoca lavorava per la Kama Sutra Records; fu lui a scritturarli per la nuova compagnia sussidiaria dell'etichetta, la Buddah Records.\nNel frattempo, Van Vliet aveva segretamente pianificato dei cambiamenti per la formazione della Magic Band, pratica che divenne di comune applicazione durante tutta la carriera del gruppo. La band che registr\u00f2 i due singoli per la A&amp;M consisteva in Doug Moon e Richard Hepner alle chitarre, Jerry Handley al basso, e Alex St. Clair alla batteria. Ma Hepner era gi\u00e0 uscito dal gruppo da tempo, e Van Vliet volle rimpiazzare anche Moon con un giovane Ry Cooder, che stava ai tempi suonando insieme a Gary Marker e Taj Mahal nei Rising Sons. Questo ed altri cambiamenti portarono alla nuova formazione della Magic Band: Handley al basso, St. Clair alla chitarra, e John French alla batteria, con Cooder chitarrista aggiunto. L'arrivo di Cooder era stato caldeggiato da Marker, che si credeva in procinto di produrre l'album; ma che invece venne coinvolto da Van Vliet solo nelle fasi preliminari della lavorazione del disco.\nLe prime stampe dell'album contenevano anche un adesivo con il titolo del disco, e nell'interno un collage di immagini dei membri del gruppo e di altri personaggi con la dicitura \"May the Baby Jesus Shut Your Mouth and Open Your Mind\" (\"Possa Ges\u00f9 bambino tapparti la bocca e aprirti la mente\"). Questo era l'iniziale progetto per la copertina dell'album, che venne per\u00f2 rifiutato dalla casa discografica e sostituito con la classica foto fish-eye della band ad opera di Guy Webster.\nInizialmente della produzione dell'album se ne occup\u00f2 Richard Perry, ma poi i membri del gruppo si dichiararono scontenti del sound che le loro composizioni stavano assumendo, e chiamarono al suo posto Bob Krasnow, che sistematosi al banco di missaggio, riprodusse quasi interamente il disco.\nMusica e testi.\nL'album \u00e8 fortemente influenzato dal Delta blues, e ci\u00f2 \u00e8 evidente fin dalle prime note della prima traccia, \"Sure 'Nuff 'n Yes I Do\", che \u00e8 basata su \"Rollin' and Tumblin\"' di Muddy Waters. La prima strofa del testo: \"\u00abWell I was born in the desert...\u00bb\", cita inoltre \"New Minglewood Blues\" di Gus Cannon, una versione primitiva di \"Rollin' and Tumblin\". Un altro esempio, \u00e8 la reinterpretazione di \"Grown So Ugly\" di Robert Pete Williams, presente sul disco con l'arrangiamento di Cooder.\nAltre canzoni caratteristiche dell'album sono \"Abba Zaba\", una delle tre composizioni accreditate al solo Van Vliet, e la celebre \"Electricity\", reinterpretata negli anni a venire anche da Sonic Youth e The Kills.\nPer qualche tempo, il coinvolgimento di un certo \"Herb Bermann\" come coautore di otto delle tracce presenti su disco fu argomento controverso, poich\u00e9 Van Vliet non ne accreditava la presenza, e non discusse mai o chiar\u00ec l'effettivo ruolo avuto da tale personaggio nella composizione dell'album. Essendoci scarse prove dell'esistenza dell'uomo, vari membri della Magic Band ipotizzarono che il nome fosse solo uno pseudonimo fittizio di Van Vliet utilizzato per motivi di diritti d'autore. Fu soltanto nel 2003 che Bermann stesso venne rintracciato e intervistato, e il suo coinvolgimento come coautore dei brani fu da lui confermato.\nAccoglienza.\nPubblicato dalla Kama Sutra Records, una piccola etichetta sussidiaria della Buddah, l'album non ebbe successo commerciale alla sua pubblicazione, fall\u00ec l'entrata in classifica sia negli Stati Uniti, dove nessuno degli album di Captain Beefheart sarebbe mai entrato nella top 100, e in Gran Bretagna, dove la band invece avrebbe riscosso un successo minore nel 1969 con l'epocale \"Trout Mask Replica\".\nIl disco ebbe un impatto maggiore in Europa che in U.S.A. I Beatles furono tra quelli che apprezzarono l'album: John Lennon attacc\u00f2 due degli adesivi promozionali del disco sulle ante di un armadietto nella veranda di casa sua, dove passava la maggior parte del tempo libero.\nRistampe.\nL'album \u00e8 stato pubblicato in Gran Bretagna dalla Pye International, e successivamente ristampato dalla Pye Records in edizione economica ridotta a 10 tracce, senza le canzoni \"I'm Glad\" e \"Grown So Ugly\". Quando la distribuzione dei dischi della Buddah in Europa pass\u00f2 alla Polydor nel 1970, il disco venne nuovamente ristampato, sempre in edizione economica e addirittura reintitolato \"Dropout Boogie\", ma con i due brani eliminati in precedenza reintegrati.\nNel 1991 l'inglese Object Enterprises LTD pubblica un CD dal titolo \"Zig Zag Wanderer\", attribuendolo a Captain Beefheart. \"Zig Zag Wanderer\" non compare in nessuna discografia ufficiale dell'artista ed altro non \u00e8 che l'album \"Safe as Milk\" con un cambio nell'ordine dei brani originali e una copertina differente.\nNel 1999 l'album \u00e8 stato rimasterizzato in formato CD. Sono state aggiunte sette tracce bonus, provenienti dalle sessioni per il mai uscito \"Brown Wrapper\", disco che avrebbe dovuto far seguito all'album di debutto. Queste tracce furono registrate circa nel novembre 1967 (due mesi dopo la pubblicazione di \"Safe as Milk\"), durante le stesse sedute in studio che produrranno l'album \"Mirror Man\"."}
{"id": "746697", "revid": "729019", "url": "https://it.wikipedia.org/wiki?curid=746697", "title": "Anime Candide", "text": "Anime Candide (2003) \u00e8 il tredicesimo album di Daniele Sepe, dedicato al contrasto fra innocenza e barbarie: la prima insita nelle genti, la seconda indotta dal potere."}
{"id": "746698", "revid": "34119", "url": "https://it.wikipedia.org/wiki?curid=746698", "title": "Carbocationi", "text": ""}
{"id": "746699", "revid": "729019", "url": "https://it.wikipedia.org/wiki?curid=746699", "title": "Volatilit\u00e0 (geochimica)", "text": "In geochimica il concetto di volatilit\u00e0 viene sfruttato per elaborare una classificazione degli elementi chimici che renda conto della loro diversa distribuzione osservata sulla Terra rispetto alla distribuzione nell'universo.\nSono considerati geochimicamente volatili non solo gli elementi che presentano la classica volatilit\u00e0 chimica, ma in generale tutti quegli elementi in grado di formare minerali che in condizioni come quelle relative all'era che segu\u00ec la condensazione della Terra sono volatili.\nIn questo modo \u00e8 stata elaborata la seguente suddivisione geochimica degli elementi:\nStudiando la composizione chimica delle meteoriti, che sono prodotti del processo di formazione del sistema solare che per\u00f2 non hanno subito i fenomeni di riscaldamento tipici del nostro pianeta, \u00e8 stato constatato che la quantit\u00e0 di elementi pi\u00f9 volatili risulta diminuita sulla Terra rispetto al Cosmo. Ci\u00f2 \u00e8 stato interpretato come l'effetto dovuto alle ere di alta temperatura che accompagnarono la formazione del nostro pianeta. In particolare, gli elementi non volatili, la cui composizione terrestre \u00e8 comparabile con quella relativa all'universo, sono raccolti tra i minerali che costituiscono i cosiddetti \"condensati primitivi\"."}
{"id": "746703", "revid": "125811046", "url": "https://it.wikipedia.org/wiki?curid=746703", "title": "Believe (singolo Cher)", "text": "Believe \u00e8 un singolo della cantante statunitense Cher, pubblicato il 19 ottobre 1998 come primo estratto dall'album omonimo.\nDescrizione.\nSi tratta del primo brano ufficiale dove viene fatto uso della nuova tecnologia dell'Auto-Tune ed \u00e8 uno dei singoli pi\u00f9 venduti nel mondo. L'introduzione contiene un campionamento del brano \"Epilogue\" della Electric Light Orchestra, tratto dall'album \"Time\" del 1981.\nIl 19 ottobre 2018, per celebrare il ventennale della canzone, sul canale ufficiale YouTube di Cher \u00e8 stato caricato il video originale dell'epoca, restaurato in HD.\n\u00c8 spesso vista come la canzone che ha riportato la cantante al successo a livello mondiale, avendo raggiunto la prima posizione nelle classifiche di 23 paesi e vincendo un Grammy Awards (il primo nella carriera dell'interprete) nella categoria \"Best Dance Recording\".\nLa canzone ha fatto guadagnare a Cher l'ingresso nel \"Guinness dei primati\" per essere stata l'artista donna pi\u00f9 anziana (52 anni) ad aver raggiunto la prima posizione della classifica statunitense dei singoli.\nIn Italia \u00e8 stata usata come colonna sonora di uno spot di successo dell'azienda telefonica Omnitel, con protagonista Megan Gale, e ha avuto un particolare riscontro commerciale, risultando il secondo singolo pi\u00f9 venduto del 1999.\nGiuliano Palma &amp; the Bluebeaters ne hanno realizzato una reinterpretazione pubblicata nel loro primo album \"The Album\".\nLa cover di Like \u00e8 stata utilizzata come colonna sonora del film \"Paparazzi\" di Neri Parenti.\nNel 2014 il brano viene reinterpretato in chiave punk rock dalla cover band statunitense Me First and the Gimme Gimmes nell'album \"Are We Not Men? We Are Diva!\"\nNell\u2019 ottobre 2020 \u00e8 stata pubblicata su YouTube una cover di Belive da parte della cantante norvegese Anna Of The North."}
{"id": "746705", "revid": "26891", "url": "https://it.wikipedia.org/wiki?curid=746705", "title": "Harpoon", "text": ""}
{"id": "746707", "revid": "767487", "url": "https://it.wikipedia.org/wiki?curid=746707", "title": "The Peacemaker (film 1997)", "text": "The Peacemaker \u00e8 un film del 1997 diretto da Mimi Leder, con George Clooney e Nicole Kidman. \u00c8 il primo film prodotto dalla DreamWorks SKG.\nTrama.\nIn Russia, durante il trasporto su treno di missili balistici R-36M con testate nucleari, il Generale Kodoroff, corrotto e insoddisfatto, con l'aiuto di un altro graduato e di alcuni militari a lui fedeli, riesce a impossessarsi di 9 delle 10 piccole testate nucleari trasportate; una viene armata e lasciata sul treno che, privo di guida, viene immesso su un binario dove finisce per scontrarsi con un altro treno che proviene dal senso opposto. Poco dopo il disastroso incidente, la testata armata esplode, mentre Kodoroff e i suoi complici si sono messi al riparo in una galleria, l'esplosione serve per coprire il furto delle testate, la ricaduta nucleare infatti proibir\u00e0 di raggiungere la zona per svariati giorni. Sull'incidente indagano la dottoressa Kelly, esperta in fisica nucleare, che lavora per l'anti contrabbando nucleare americano e il colonnello Devoe. I due scoprono ben presto che dietro all'incidente c'\u00e8 qualcosa di pi\u00f9 grande. Usando anche metodi poco diplomatici, riescono a recuperare otto delle nove testate trafugate dirette in Iran e a uccidere Kodoroff. All'appello manca per\u00f2 una testata. I due scoprono che \u00e8 finita nelle mani di Du\u0161an Gavri\u0107, cittadino della ex Jugoslavia, che durante la guerra nel suo paese ha perso moglie e figlia ed \u00e8 ora deciso a vendicarsi contro quelli che lui ritiene essere i colpevoli: si dirige a New York, dove ha deciso di far esplodere l'ordigno, uccidendo centinaia di migliaia di persone innocenti. Dopo una pericolosa corsa contro il tempo i due riescono a fermare Gavri\u0107 ed evitare l'esplosione nucleare, salvando cos\u00ec la citt\u00e0.\nProduzione.\nCast.\nInizialmente, il ruolo di Dusan Gavric era stato offerto agli attori serbi Predrag Manojlovic, Lazar Ristovski e Dragan Nikolic, i quali hanno tutti rifiutato l'ingaggio.\nRiprese.\nLe scene dell'inseguimento di Vienna sono state in realt\u00e0 eseguite presso Bratislava, in Slovacchia.\nLe riprese che ritraggono il terminal dell'aeroporto John F. Kennedy di New York sono state svolte presso il Jacob Javits Convention Center di Manhattan.\nPer le scene finali nella chiesa venne chiesto il permesso di svolgere le riprese all'interno di alcuni luoghi sacri di New York, ma i curati che li gestivano rifiutarono. Ci\u00f2 costrinse il regista a eseguire la scena in computer grafica."}
{"id": "746708", "revid": "125201430", "url": "https://it.wikipedia.org/wiki?curid=746708", "title": "Strada statale 19 delle Calabrie", "text": "La strada statale 19 delle Calabrie (SS 19) \u00e8 una strada statale italiana. \nStoria.\nLa strada statale 19 venne istituita nel 1928 con il seguente percorso: \"Battipaglia - Eboli - Innesto con la n. 94 presso Auletta - Sala Consilina - Lagonegro - Castrovillari - Spezzano - Cosenza - Soveria Mannelli - Tiriolo - Catanzaro - Innesto con la n. 106 a Catanzaro Marina.\". Il percorso \u00e8 stato poi altres\u00ec descritto con il seguente itinerario: Innesto con la S.S. n. 18 a Battipaglia - Eboli - Atena - Sala Consilina - Lagonegro - Tratto lago Sirino-stazione bivio Latronico in comune con la S.S. n. 104 - Tratto presso Castrovillari in comune con la S.S. n. 105 - Spezzano - Cosenza - Tratto Soveria Mannelli-bivio Bonacci in comune con la S.S. n. 109 - Tiriolo - Innesto con la S.S. n. 109 bis in loc. S.Antonio (Catanzaro). \nIn seguito al decreto legislativo n. 112 del 1998, tra il 2001 e il 2002, il tratto Lagonegro - Catanzaro \u00e8 stato declassato a strada provinciale e la gestione \u00e8 passata dall'ANAS alla Regione Basilicata e Regione Calabria, che hanno ulteriormente delegato le competenze alle province di Potenza, Cosenza e Catanzaro.\nDal 1998 il tratto rimasto alla gestione ANAS si limita ai primi 109,600, da Battipaglia a Lagonegro. Nel 2018 il tratto finale della strada, dal km 277,960 (fine centro abitato di Cosenza al km 365,700 (innesto SS 109 bis) \u00e8 tornato alla gestione ANAS. Rimane dunque declassato a viabilit\u00e0 provinciale il tratto centrale della strada, da Lagonegro a Cosenza, che \u00e8 affiancato dalla autostrada A2.\nPercorso.\nDa Battipaglia a Lagonegro.\nInizia in provincia di Salerno, pi\u00f9 esattamente all'innesto della SS18 di Battipaglia, risale la valle del Sele e Serre, costeggia il massiccio degli Alburni e s'inoltra nel Vallo di Diano, passando per Polla, Atena Lucana, Sala Consilina e Casalbuono. Entra in Basilicata, nella provincia di Potenza, risalendo il valico del Fortino, per terminare il tratto statale nel comune lucano di Lagonegro e allacciarsi, dopo 24,350\u00a0km dal confine regionale, alla SS585.\nDiramazioni.\nUna breve diramazione () di 0,300 chilometri \u00e8 stata costruita dall'ANAS nel 1965 e data in gestione al comune di Catanzaro il 24 novembre 1967, prima di essere ufficialmente classificata."}
{"id": "746717", "revid": "154893", "url": "https://it.wikipedia.org/wiki?curid=746717", "title": "Impatto meteoritico", "text": ""}
{"id": "746718", "revid": "1705737", "url": "https://it.wikipedia.org/wiki?curid=746718", "title": "Centro europeo per l'osservazione della Terra", "text": "Il Centro europeo per l'osservazione della Terra di Frascati (in inglese: \"European Space Research Institute\", acronimo: ESRIN), \u00e8 uno dei sei centri dell'Agenzia Spaziale Europea responsabile per il telerilevamento. \nIl centro, fondato nel 1966, conta uno staff internazionale di 150 addetti in aggiunta ad un numero di appaltatori. Le prime acquisizioni di dati da satelliti ambientali iniziarono negli anni settanta e, grazie agli aspetti unici delle sue attivit\u00e0, l'ESRIN rappresenta oggi la \"finestra ASE\" sugli utenti.\nOsservazione della Terra.\nI dati rilevati dall'osservazione della Terra acquisiscono sempre maggiore importanza grazie alle sempre pi\u00f9 numerose agenzie nazionali ed internazionali che riconoscono gli svariati utilizzi che se ne possono ricavare. I satelliti per l'osservazione della Terra vigilano costantemente ed i dati che forniscono aiutano a salvaguardare il pianeta in cui viviamo. Dal 2004 ESRIN \u00e8 il centro principale per le attivit\u00e0 di Osservazione della Terra dell'ESA. Il Dott. Liebig, capo dello stabilimento ESRIN, \u00e8 anche direttore dell'Osservazione della Terra.\nAltri obiettivi dell'ESRIN.\nSebbene il compito principale dell'ESRIN, soprattutto a partire dai lanci dei satelliti ERS-1 (1991) ed ERS-2 (1995), sia ancora strettamente legato al Programma ESA di osservazione della Terra, questo centro si occupa ora anche delle applicazioni informatiche aziendali dell'Agenzia e delle infrastrutture ad esse collegate.\nQueste attivit\u00e0 comportano contatti continui con le comunit\u00e0 degli utenti dei dati di telerilevamento, lo sviluppo di cataloghi e \"directories\" on line, funzioni di assistenza per l'utilizzo dei dati e gli ordinativi, corsi di formazione, ecc. Nel campo delle attivit\u00e0 informatiche, l'ESRIN cura tutta una serie di contatti con i vari \"utenti\" ESA per l'organizzazione di sistemi informativi \"aziendali\" (alcuni dei quali sono accessibili dall'esterno) e per lo sviluppo di strumenti applicazioni ad essi collegati.\nL'ESRIN agisce come interfaccia tra l'ESA e coloro che usufruiscono dei suoi servizi. Il centro ha contatti stretti con l'industria europea, l'Unione europea, la protezione civile, i ministeri dell'agricoltura e dell'ambiente dei Paesi Membri dell'ESA. L'ESRIN inoltre coopera con organizzazioni internazionali comprese le agenzie delle Nazioni Unite e la Commissione Europea, e gioca un ruolo importante in molti progetti internazionali. Questi includono il programma Geosphere/Biosphere, il comitato per i sistemi di Osservazione della Terra e la Carta Internazionale sullo spazio e i Disastri maggiori.\nIn tutte le sue attivit\u00e0 l'ESRIN persegue gli obiettivi dell'ESA di aumentare le interazioni con gli utenti in modo da sviluppare nuovi prodotti e servizi, e supportare la competitivit\u00e0 dell'industria spaziale europea. L'ESRIN aiuta a creare un campo fertile tra due mondi, quello della scienza e quello delle applicazioni spaziali a beneficio di tutti gli europei.\nLe strutture dell'ESRIN.\nUn certo numero di altre attivit\u00e0 si svolge ad ESRIN, ognuna delle quali contribuisce in maniera significativa al lavoro dell'ESA:"}
{"id": "746722", "revid": "1305772", "url": "https://it.wikipedia.org/wiki?curid=746722", "title": "Seriola", "text": ""}
{"id": "746723", "revid": "124123", "url": "https://it.wikipedia.org/wiki?curid=746723", "title": "George Andrew Olah", "text": "Biografia.\nNel 1994 vinse il premio Nobel per la chimica per le sue ricerche sui carbocationi, per le quali si \u00e8 avvalso dell'uso del cosiddetto \"acido magico\", un superacido di sua invenzione ottenuto miscelando pentafluoruro di antimonio con acido fluorosulfonico. Nel 2005 gli fu riconosciuta la medaglia Priestley, la maggiore onorificenza della American Chemical Society.\nNella sua autobiografia scrive: \"Da studente non ho mai avuto un particolare interesse verso la chimica\".\nOlah studi\u00f2 all'Universit\u00e0 di Tecnologia e di Economia di Budapest. Come conseguenza della Rivoluzione ungherese del 1956, lui e la sua famiglia si trasferirono in Inghilterra e poi in Canada dove lui entr\u00f2 nella Dow Chemical Company a Sarnia, nell'Ontario. Nel 1971, Olah ottenne la cittadinanza statunitense.\nNel 2005, Olah ha scritto un saggio, dal titolo \"The Methanol Economy\", per promuovere l'economia a metanolo.\nIl suo interesse per la scienza \u00e8 del tutto personale e non ha nulla a che vedere con le influenze familiari che spesso hanno influenzato le scelte dei suoi colleghi, infatti cresce in un ambiente che non aveva niente a che fare con la scienza, il padre avvocato gli impone una educazione rigida e improntata sulle discipline umanistiche.\nDopo essersi diplomato fu attratto dalla chimica che appariva come una disciplina varia che offriva diverse possibilit\u00e0 di carriera e campi di studio. Attratto particolarmente dalla chimica organica divenne presto assistente di Geza Zemplen e grazie a lui cominci\u00f2 a muovere i primi passi nella ricerca.\nGli studi di Zemplen erano quasi esclusivamente rivolti verso i carboidrati e Olah cominci\u00f2 ad interessarsi agli idrocarburi che contenevano fluoro. I suoi studi e alcune pubblicazioni attirarono l'attenzione di Hans Meerwein, professore di chimica organica all'Universit\u00e0 di Marburgo che per incoraggiarlo a continuare i suoi studi gli regal\u00f2 una bombola di trifluoruro di boro.\nNel 1954 fu chiamato dall'Istituto Centrale di Ricerca Chimica, dove cre\u00f2 un piccolo gruppo che si occupava di chimica organica in un laboratorio di ricerca industriale. Nel 1956 per\u00f2 l'Ungheria si rivolt\u00f2 all'oppressione Sovietica e Budapest ne pag\u00f2 le tristi conseguenze; Olah lasci\u00f2 il paese per trasferirsi a Londra per poi emigrare in Canada dove gli fu offerto un posto di lavoro nel laboratorio della Dow Chemical nel Michigan nella citt\u00e0 di Sarnia.\nOltre a portare avanti progetti strettamente industriali, Olah inizi\u00f2 la sua ricerca sui carbocationi stabili. Nel 1964 la Dow Chemical lo trasfer\u00ec nei laboratori del Massachusetts e un anno dopo torn\u00f2 alla vita accademica come direttore del Dipartimento di chimica alla Western Reserve University di Cleveland.\nNel 1976 l'University of Southern California gli offr\u00ec la possibilit\u00e0 di creare un istituto di ricerca per gli idrocarburi dotandolo di tutte le strutture necessarie. Nel 1977 prese possesso del nuovo laboratorio per la ricerca sugli idrocarburi.\nLa University of Southern California individua fin dall'inizio l'urgenza di un programma di ricerca nel campo della chimica degli idrocarburi e fonda nel 1977 il Loker Hydrocarbon Research Institute, contemplando come suo scopo lo sviluppo degli idrocarburi e nuove soluzioni sostenibili per produrre energia. Ricerca, scambio di informazioni e idee sono alla base del progetto che andr\u00e0 avanti in stretta collaborazione con le industrie, facendo diventare l'istituto il pioniere nei nuovi metodi per lo studio, includendo anche il riciclo dell'anidride carbonica in materiali utili.\nNel 1994 Olah riceve il premio Nobel in chimica per il contributo nella ricerca nei carbocationi."}
{"id": "746732", "revid": "34119", "url": "https://it.wikipedia.org/wiki?curid=746732", "title": "George A. Olah", "text": ""}
{"id": "746741", "revid": "26891", "url": "https://it.wikipedia.org/wiki?curid=746741", "title": "Poseidon (missile)", "text": ""}
{"id": "746750", "revid": "78273", "url": "https://it.wikipedia.org/wiki?curid=746750", "title": "UGM-96 Trident I", "text": ""}
{"id": "746751", "revid": "78273", "url": "https://it.wikipedia.org/wiki?curid=746751", "title": "UGM-133 Trident II", "text": ""}
{"id": "746761", "revid": "1305772", "url": "https://it.wikipedia.org/wiki?curid=746761", "title": "Macross 7", "text": " \u00e8 una serie televisiva anime fantascientifica di 49 episodi, sequel della precedente \"Fortezza superdimensionale Macross\", che si colloca temporalmente 33 anni dopo gli eventi narrati nella prima serie. \u00c8 stata prodotta dalla Ashi Productions nel 1994 usando uno staff composto quasi completamente da maestranze che avevano gi\u00e0 lavorato nell'anime precedente. In Italia non \u00e8 stata ancora importata.\nCome per quasi tutte le serie legate all'universo di \"Macross\", questo anime \u00e8 particolarmente conosciuto anche per la sua colonna sonora. Sono stati infatti pubblicati decine di CD contenenti le canzoni dei Fire Bomber, gruppo rock protagonista della serie.\n\"Macross 7\" fa parte della cronologia ufficiale della storia ideata da Sh\u014dji Kawamori che si \u00e8 occupato personalmente del mecha design della serie, insieme a Kazutaka Miyatake.\nSubito dopo la fine della trasmissione della serie televisiva, \u00e8 stato proiettato nei cinema giapponesi un episodio speciale di trenta minuti, intitolato \"Macross 7: Ginga ga ore wo yondeiru!\" (\"Macross 7: La galassia mi sta chiamando!\"); in seguito sono state realizzate anche due serie di OAV, \"Macross 7: Encore\" e \"Macross Dynamite 7\".\nHaruhiko Mikimoto, character designer della serie, si \u00e8 anche occupato di disegnare un manga che rappresenta una side story, e intitolato \"Macross 7 Trash\". Questo manga \u00e8 stato pubblicato in Italia dalla Planet Manga.\nTrama.\nNel 2045 continua la colonizzazione dello spazio da parte delle navi partite dalla Terra. La storia si focalizza sulla flotta Macross 7 composta da centinaia di navi spaziali da colonizzazione e difesa.\nLa flotta, che sta raggiungendo uno sperduto angolo della galassia, viene ripetutamente attaccata da forze nemiche sconosciute che paiono interessate ad assorbire la forza vitale dei coloni.\nTali forze sono estremamente bene armate (i mezzi di difesa fanno sempre delle brutte figure contro di loro) e vengono respinte solo dall'intervento di uno strano \"Valkyrie Fighter\" pilotato da quello che sembra un cantante (la cloche di comando del mezzo \u00e8 una chitarra elettrica).\nA differenza della prima serie, questa focalizza tutta la sua attenzione sui civili e principalmente sul gruppo musicale dei \"Fire Bomber\". Anche se le battaglie (ed il destino dell'intero universo) sono la trama principale, in perfetto stile Macross non saranno le armi a far vincere la guerra ma le canzoni (cantate dal personaggio di \"Nekki Basara\").\nAnche in questa serie \u00e8 presente un triangolo amoroso, a differenza della prima serie vediamo due uomini ed una donna coinvolti.\nMedia.\nAnime.\nEpisodi.\nLa serie animata \u00e8 stata prodotta in 49 episodi, trasmessi in Giappone a partire dal 16 ottobre 1994.\nSpecial.\n \u00e8 un episodio speciale della serie trasmesso al cinema. Approssimativamente si colloca fra gli episodi 42 e 43 della serie televisiva, ed \u00e8 stato proiettato al cinema insieme alla versione cinematografica \"Macross Plus\". La storia racconta di come Basara Nekki e la sorella di Mylene Jenius, Emilia Jenius si sono conosciuti.\nEmilia aspira ad essere come Lynn Minmay, esercitandosi a cantare su un pianeta disabitato. Tuttavia il canto della giovane finisce per creare una irregolarit\u00e0 dimensionale, finendo per suscitare l'interesse di Basara.\nOAV.\n \u00e8 una serie OAV consistente di tre episodi, scollegati dalla serie televisiva. Si \u00e8 speculato che i tre episodi potrebbero trovare una collocazione nella linea temporale della serie fra gli episodi 39 e 42.\nManga.\n \u00e8 un manga scritto ed ideato da Haruhiko Mikimoto e pubblicato dal 1995 al 2001 per un totale di otto volumi, e rappresenta una side story rispetto alla serie televisiva. Protagonisti del manga sono Shiba Midou, giovane atleta figlio di Max Jenius, Mahara Fabrio, un ex ufficiale ed Enika Cheryni, fidanzata di Shiba e vincitrice del concorso \"Minmay Voice\".\nInizialmente il manga doveva intitolarsi \"Macross 7 Flash\", tuttavia si \u00e8 ripiegato su \"Trash\" per evitare l'inflazionamento del termine, dato che nello stesso periodo erano stati pubblicati gli anime \"Dirty Pair Flash\" e \"Cutie Honey Flash\"."}
{"id": "746780", "revid": "1784425", "url": "https://it.wikipedia.org/wiki?curid=746780", "title": "Alan Garc\u00eda P\u00e9rez", "text": "Biografia.\nDurante la sua carriera politica, \u00e8 stato l'unico membro dell'Alleanza Popolare Rivoluzionaria Americana, ad aver mai raggiunto la massima carica dello stato.\nA seguito della vittoria delle elezioni \u00e8 divenuto Presidente della Repubblica del Per\u00f9 dal 28 luglio 1985 al 28 luglio 1990.\nDurante il suo mandato ha attuato una disastrosa politica macroeconomica, con un isolamento internazionale che ha portato l'inflazione al 7.650% nel 1990 e aumentando la percentuale di peruviani che vivevano sotto la soglia di povert\u00e0 dal 42 al 55%.\nNel 1992, a seguito del colpo di stato di Alberto Fujimori, ha lasciato il paese ed ha vissuto in esilio in Colombia e Francia.\nHa corso nuovamente per la presidenza nel 2001, ma \u00e8 stato sconfitto al ballottaggio da Alejandro Toledo. \n\u00c8 stato rieletto Presidente, dopo aver vinto il ballottaggio contro il candidato dell'Unione per il Per\u00f9 Ollanta Humala, alle controverse elezioni generali in Per\u00f9 del 2006. Nonostante la sua reputazione fosse ancora pessima dopo la sua presidenza degli anni '80, molti peruviani hanno dichiarato di averlo scelto come \"minore dei due mali\" rispetto all'altro candidato, esplicitamente sostenuto da Hugo Ch\u00e1vez. Il secondo mandato \u00e8 durato dal 28 luglio 2006 al 6 giugno 2011.\nNel 2006 ha presentato una proposta di legge per reintrodurre la pena di morte, proposta archiviata dal Parlamento peruviano l'anno successivo.\n\u00c8 stato sotto inchiesta per il ruolo avuto nel periodo del terrorismo senderista, ma le leggi peruviane non hanno permesso il processo finch\u00e9 ha ricoperto la carica di Presidente della Repubblica.\nIl 17 aprile 2019 si \u00e8 suicidato all'et\u00e0 di 69 anni sparandosi un colpo di pistola alle tempie nella sua abitazione di Lima, dopo la notifica del suo arresto in relazione allo scandalo Odebrecht (la pi\u00f9 grande compagnia di costruzioni di Brasile e America Latina). Ricoverato in gravi condizioni presso l'ospedale Casimiro Ulloa della capitale, \u00e8 morto poche ore dopo a causa della gravit\u00e0 delle ferite riportate.\nLo scandalo corruttivo Odebrecht ha portato all'arresto di tutti i presidenti peruviani che sono stati in carica dopo il 2000: quindi anche Toledo, Humala e Pedro Pablo Kuczynski."}
{"id": "746786", "revid": "114072", "url": "https://it.wikipedia.org/wiki?curid=746786", "title": "Alan Garc\u00eda", "text": ""}
{"id": "746791", "revid": "287204", "url": "https://it.wikipedia.org/wiki?curid=746791", "title": "Alan Garcia Perez", "text": ""}
{"id": "746795", "revid": "287204", "url": "https://it.wikipedia.org/wiki?curid=746795", "title": "Alan Garcia", "text": ""}
{"id": "746804", "revid": "34119", "url": "https://it.wikipedia.org/wiki?curid=746804", "title": "Legislature", "text": ""}
{"id": "746811", "revid": "106356", "url": "https://it.wikipedia.org/wiki?curid=746811", "title": "Thank you for smoking", "text": ""}
{"id": "746812", "revid": "59976", "url": "https://it.wikipedia.org/wiki?curid=746812", "title": "ESRIN", "text": ""}
{"id": "746820", "revid": "1543377", "url": "https://it.wikipedia.org/wiki?curid=746820", "title": "Wesendonck-Lieder", "text": "I Wesendonck-Lieder sono un ciclo di cinque \"Lieder\" composti da Richard Wagner negli anni 1857-1858 su altrettante poesie di Mathilde Wesendonck (da cui il nome). Accanto all\"'Idillio di Sigfrido\", un poema sinfonico, \u00e8 l'unico lavoro non operistico wagneriano ad essere tuttora regolarmente eseguito in pubblico.\nWagner conobbe Mathilde e suo marito Otto dopo la sua fuga da Dresda a seguito dei moti del maggio 1849, cui aveva partecipato, nel suo esilio in Svizzera, a Zurigo. Otto, agiato uomo d'affari, sostenne economicamente il compositore e permise a Wagner e a sua moglie Minna di alloggiare in un cottage nei pressi della sua villa. Sui rapporti fra Wagner e Mathilde si \u00e8 molto speculato e, se \u00e8 impossibile stabilire con sicurezza se i due ebbero una relazione, certamente la donna, colta e sensibile, assunse per il compositore il ruolo di feconda musa ispiratrice: in quel periodo Wagner era intento al primo atto de \"La Valchiria\" e concepiva l'idea di un'opera ispirata alla leggenda medievale di Tristano e Isotta.\nMathilde Wesendonck era inoltre una poetessa dilettante: le cinque poesie poi musicate da Wagner sono \"Der Engel\" (L'angelo), \"Stehe still!\" (Rimani in silenzio!), \"Im Treibhaus\" (Nella serra), \"Schmerzen\" (Dolori), \"Tr\u00e4ume\" (Sogni). Ispirate ai versi del poeta Wilhelm M\u00fcller, che furono musicati da Franz Schubert negli anni Venti dell'Ottocento, in confronto ad essi sono scritte in uno stile pi\u00f9 patetico e intenso, tipico del tardo Romanticismo.\nWagner stesso defin\u00ec due dei \"Lieder\", \"Im Treibhaus\" e \"Tr\u00e4ume\", \"studi\" per \"Tristano e Isotta\", e vi us\u00f2 per la prima volta idee musicali che sarebbero state poi sviluppate nell'opera. In particolare, in \"Tr\u00e4ume\" si pu\u00f2 sentire il primo nucleo del duetto d'amore dell'Atto II, mentre \"Im Treibhaus\" (l'ultimo in ordine di tempo ad essere composto) usa temi poi sviluppati nel preludio dell'Atto III. Lo stile cromatico-armonico del \"Tristano\" pervade l'intero ciclo.\nInizialmente, i cinque \"Lieder\" furono composti per voce femminile con l'accompagnamento del solo pianoforte (\"F\u00fcnf Gedichte f\u00fcr Frauenstimme und Klavier\" era infatti il titolo originale), ma Wagner scrisse una versione orchestrata di \"Tr\u00e4ume\", eseguita da un'orchestra da camera il 23 dicembre 1857, sotto la finestra di Mathilde, come regalo per il suo compleanno. L'intero ciclo venne eseguito per la prima volta a Magonza il 30 luglio 1862 con Hans von B\u00fclow al pianoforte. \nL'orchestrazione dei restanti quattro brani fu opera del direttore d'orchestra wagneriano Felix Mottl. Una nuova orchestrazione fu interamente rifatta nel 1972 dal compositore italiano Vieri Tosatti."}
{"id": "746829", "revid": "6143975", "url": "https://it.wikipedia.org/wiki?curid=746829", "title": "Buechernachlese", "text": ""}
{"id": "746833", "revid": "767487", "url": "https://it.wikipedia.org/wiki?curid=746833", "title": "Thank You for Smoking", "text": "Thank You for Smoking \u00e8 un film del 2005 diretto da Jason Reitman. Si tratta di una commedia narrata in prima persona dal protagonista Nick Naylor (Aaron Eckhart), un lobbista che si batte per la difesa del fumo e dei produttori di sigarette. Il film \u00e8 tratto dall'omonimo romanzo di Christopher Buckley.\nTrama.\nNick Naylor \u00e8 un lobbista che mette la sua capacit\u00e0 oratoria al servizio della Big Tobacco. Il motivo \u00e8 semplice e lo espone lui stesso durante un dialogo con \"il capitano\": \"Se ce la fai con il tabacco ce la farai in tutto\". La dubbia moralit\u00e0 su cui si fonda la sua occupazione gli procura il disprezzo dei pi\u00f9, compresa l'ex-moglie, intenzionata a tenerlo quanto pi\u00f9 lontano dal figlio Joey. D'altro canto i suoi migliori amici sono i membri della M.D.M. (Mercanti di morte): Polly, impiegata del \"Consiglio per la moderazione\", bevitrice occasionale da quando aveva 14 anni e lobbista per l'industria dell'alcool, e Bobby J., impiegato della Safety, la societ\u00e0 per la promozione delle armi da fuoco.\nDurante un talkshow Nick si trova a dover fronteggiare la presidentessa delle madri contro il fumo adolescenziale, la presidentessa dell'associazione polmoni, l'assistente del dipartimento per la sanit\u00e0, un ragazzo malato di cancro ai polmoni e un pubblico ovviamente non troppo amichevole; si tratta di una situazione delicata, ma Nick grazie alla sua parlantina ne esce miracolosamente illeso. Successivamente partecipa ad un incontro con gli alunni di una scuola elementare (la classe del figlio Joey), che si conclude con un invito a \"verificare da soli\" l'effettiva pericolosit\u00e0 delle sigarette.\nLe cose si complicano dopo l'ennesima campagna anti-fumo del senatore Ortolan Finisterre, che promuove l'idea di far stampare un teschio su ogni pacchetto di sigarette e promette di presentare la proposta in Senato. Il CdA della Big Tobacco entra subito in allarme ed \u00e8 lo stesso Nick Naylor a proporre l'idea di una collaborazione con il cinema: Hollywood ha associato al fumo le scene di maggior impatto dei suoi classici intramontabili, ora invece quando qualcuno fuma in un film o \u00e8 uno psicopatico o \u00e8 un sudamericano. L'intuizione piace al suo diretto superiore, che gli propone un incontro con \"il capitano\", burattinaio della Big Tobacco. L'incontro si rivela proficuo e Nick riceve il compito di spostarsi a Hollywood per incontrare il produttore Jeff Megall. Prima di partire per Hollywood, Nick incontra la giornalista Heather Holloway, che sta scrivendo un articolo su di lui e che si fa invitare nel suo appartamento e nel suo letto.\nSi apre quindi la parentesi hollywoodiana, cui prende parte anche il figlio Joey, sempre pi\u00f9 interessato al lavoro del padre. Nick incontra Jeff Megall e si mette d'accordo con lui per la produzione di un film ambientato nel futuro, la cui scena madre non sia altro che un non troppo subliminale messaggio pubblicitario: Brad Pitt e Catherine Zeta Jones che, dopo essersi \"avventati sui loro corpi perfetti per la prima volta\", fumano una sigaretta di una nuova marca, lanciata per l'occasione dalla Big Tobacco (la \"settore 6\"). L'avventura di Nick e Joey ad Hollywood si conclude con un'ennesima prova della capacit\u00e0 oratoria del protagonista: l'incontro con Lorne Lutch. L'ex-uomo-Marlboro, malato di cancro ai polmoni e intenzionato a testimoniare contro la societ\u00e0, viene abilmente convinto a desistere con una valigetta carica di una cifra imprecisata di denaro, che accetta solo dopo un'intensa conversazione con il lobbista, che sfodera le sue capacit\u00e0 oratorie per riuscire nell'intento.\nNick \u00e8 pronto a tornare a casa, dove lo aspetta il senatore Finisterre per un dibattito televisivo, durante il quale il protagonista viene minacciato di morte da un anonimo terrorista che gli promette vendetta per tutte le vittime innocenti del suo traffico spregiudicato. Mentre continuano le visite dell'affascinante Heather Holloway nel letto di Nick, lui viene effettivamente rapito da un manipolo di uomini all'uscita da un incontro della M.D.M. Nick viene spogliato e coperto dalla testa ai piedi di cerotti contro il fumo, assorbendo nicotina in enorme quantit\u00e0 e risvegliandosi in ospedale, salvo solo per miracolo grazie alla sua storia di accanito fumatore. Questa vicenda offre all'abile manipolatore un'occasione unica, che l'uomo \u00e8 pronto a sfruttare in tutto il suo potenziale, ma che viene annullata da un fulmine a ciel sereno: l'articolo di Heather.\nLa giornalista pubblica tutte le informazioni ottenute durante i suoi \"convegni d'amore\" con Nick con una tale precisione che BR lo licenzia senza alcuna esitazione. Contemporaneamente il capitano muore in seguito ad un attacco cardiaco e Nick non ha a chi appellarsi dopo la decisione di BR, cos\u00ec si trova a casa senza un lavoro e messosi in cattiva luce persino con gli amici della M.D.M. Solo il figlio Joey continua a credere in lui, cos\u00ec Nick decide di risorgere dalle ceneri e affrontare Finisterre in Senato sulla questione del teschio sui pacchetti di sigarette. Anche in questa situazione Nick se la cava egregiamente e BR \u00e8 pronto a tornare sui suoi passi e riprendere Nick a bordo, ricevendo quella che per il protagonista \u00e8 la risposta pi\u00f9 sensata: un secco rifiuto.\nColonna sonora.\nIl 14 aprile 2006 \u00e8 stata pubblicata per la Lakeshore Records \"Thank You for Smoking Soundtrack - Original Motion Picture Soundtrack\", colonna sonora del film che si avvale di diversi artisti, trasversali a pi\u00f9 generi musicali."}
{"id": "746850", "revid": "1305772", "url": "https://it.wikipedia.org/wiki?curid=746850", "title": "Four Horsemen", "text": "Four Horsemen (in italiano \"Quattro cavalieri\") pu\u00f2 riferirsi a:"}
{"id": "746854", "revid": "137928", "url": "https://it.wikipedia.org/wiki?curid=746854", "title": "WWE December to Dismember", "text": ""}
{"id": "746859", "revid": "287204", "url": "https://it.wikipedia.org/wiki?curid=746859", "title": "La Francesca", "text": "Con il nome di La Francesca veniva storicamente chiamata un'area costiera della Riviera di Levante in Liguria, attualmente in provincia della Spezia (comune di Bonassola).\nStoria.\nNota fin dal XIII secolo per le sue miniere di rame (attive fino al secolo scorso), la localit\u00e0 prende il nome probabilmente da una delle diramazioni della via \"Francesca\" o \"Francigena\" che nel Medioevo portava in Francia i pellegrini diretti a Canterbury o Santiago di Compostela.\nFavorita da un microclima invidiabile (la conca esposta a sud \u00e8 riparata dalla collina dai venti del nord) con fioritura tutto l'anno, anche dopo il terribile incendio del 1999, che ha colpito soprattutto la pineta, continua a mantenere con la sua flora e la sua fauna un'alta valenza naturalistica.\nDal 1961 l'area \u00e8 occupata dall'omonimo Resort."}
{"id": "746860", "revid": "958185", "url": "https://it.wikipedia.org/wiki?curid=746860", "title": "Comunicazione mediata dal computer", "text": "La Comunicazione mediata dal computer (in acronimo CMC), \u00e8 una branca di studi che si occupa di come le tecnologie dell'informazione, unitamente al computer, rendano possibili peculiari forme di comunicazione a distanza fra le persone.\nSi parla di comunicazione mediata dal computer quando \u00e8 possibile avviare e sostenere uno scambio comunicativo a distanza, in modalit\u00e0 grafica o testuale, sincrona o asincrona, attraverso una rete telematica fatta da due o pi\u00f9 computer (come la rete Internet). I prerequisiti di tale comunicazione implicano pertanto l'utilizzo di un computer sia da parte dell'emittente che del ricevente, di una connessione per l'accesso alla rete telematica (una linea telefonica o dedicata, via cavo o wireless), e di software di comunicazione specializzati.\nL'oggetto di studio.\nTradizionalmente la \"CMC\", in quanto branca di ricerca sistematica ha studiato la comunicazione sincrona e asincrona, testuale e grafica mediante i computer connessi alla rete telematica.\nLa \"CMC\" studia anche la comunicazione visuale/testuale delle homepage personali, dei siti Internet, dei giochi online. Si occupa cio\u00e8 della comunicazione grafica, multimediale, interattiva, ipertestuale e ipermediale che combina elementi testuali del linguaggio verbale e del linguaggio dei segni, i pittogrammi, gli ideogrammi e i simboli grafici, coniugati al linguaggio dei media, e quindi le immagini, fisse e in movimento, i fonogrammi.\nPer questo, oggi, oltre che le tecnologie e gli ambienti elettronici citati, la \"CMC\" si occupa anche delle tecnologie ibride che consentono una comunicazione ad ampia \"larghezza di banda\" fra due o pi\u00f9 interlocutori. Il focus degli studi pi\u00f9 recenti riguarda le forme prevalenti della comunicazione tramite il protocollo TCP/IP, quello della rete Internet, e i protocolli complementari che ne gestiscono i servizi di base, (HTTP, FTP, SMTP, POP3, IMAP, Telnet, ecc.), ma anche le forme comunicative di cui il web costituisce un'interfaccia privilegiata, e cio\u00e8 il blogging, il \"vlogging\", il wiki-writing, i social network, il social broadcasting, il network peering.\nStoria.\nL'avvio degli studi sulla \"Comunicazione Mediata dal Computer\" pu\u00f2 essere ricondotto all'interesse suscitato dall'evoluzione del computer da strumento di calcolo prima, di gestione e manipolazione di simboli poi, in strumento relazionale, cio\u00e8 di comunicazione, quando il computer assume la dignit\u00e0 di un medium grazie a una lunga serie di avanzamenti scientifici e tecnologici.\nSecondo molti studiosi la base filosofica della concettualizzazione del computer come medium va ricercata nel saggio \"The computer as a communication device\" (1968) in cui gli autori, Licklider e Taylor, concepiscono il rapporto uomo computer diverso da una semplice relazione macchinica e avanzano una compiuta interpretazione del computer come mezzo di comunicazione, comunicazione intesa come relazione creativa agevolata dal computer, che, se svolta attraverso le reti, trasformerebbe il computer in \"spazio\" di comunicazione. \nDopo i primi studi pionieristici di J.C.R. Licklider e R.W. Taylor, e quelli di S.R. Hiltz e M. Turoff, negli anni ottanta, e con il contributo di numerosi saggi giornalistici, la riflessione scientifica sistematica sulla \"CMC\" si \u00e8 sviluppata soprattutto nell'ambito della psicologia sociale che, affrontando il tema della comunicazione mediata dal computer in ambito aziendale, ha sviluppato un ampio corpus di ricerche sulle comunit\u00e0 virtuali e le identit\u00e0 online, la cooperazione in rete e il telelavoro, focalizzando le proprie analisi sugli artefatti e i dispositivi che estendono la capacit\u00e0 umana di comunicare; le attitudini e le pratiche relazionali e comunicative che vengono messe in gioco attraverso di essi; le organizzazioni, le comunit\u00e0 e gli assetti sociali che dal loro uso derivano.\nAlcuni studiosi distinguono tre fasi nell'affermarsi della \"CMC\" come campo di riflessione:"}
{"id": "746862", "revid": "395393", "url": "https://it.wikipedia.org/wiki?curid=746862", "title": "Matitone", "text": "Il \"Matitone\" (ufficialmente San Benigno Torre Nord) \u00e8 un grattacielo progettato da Skidmore, Owings and Merrill, Mario Lanata e Andrea Messina e terminato di costruire nel 1992, adibito a centro direzionale situato nel quartiere di San Teodoro, nella zona di San Benigno, in prossimit\u00e0 del casello autostradale di \"Genova-Ovest\" e della stazione Dinegro della metropolitana di Genova.\nCaratteristiche.\nIl nome comunemente attribuitogli deriva dalla sua particolare forma architettonica che lo fa assomigliare, appunto, a una grande matita. La forma ottagonale \u00e8 stata scelta usando come ispirazione la forma della torre campanaria della chiesa di San Donato sita nel centro storico di Genova.\n\u00c8 alto 109 metri, suddivisi in 24 piani, ed \u00e8 posizionato dirimpetto alla torre della Lanterna, restando visibile sia dal porto, sia da tutta la zona ovest della citt\u00e0. \u00c8 l'edificio pi\u00f9 alto della citt\u00e0, superando di un solo metro la centrale Torre Piacentini.\nAttivit\u00e0 con sede nel Matitone.\nIl Matitone \u00e8 sede di vari uffici amministrativi tra cui:"}
{"id": "746872", "revid": "298229", "url": "https://it.wikipedia.org/wiki?curid=746872", "title": "Campionati europei di nuoto in vasca corta 1994", "text": "I quarti Campionati europei di nuoto in vasca corta, denominati ufficialmente Campionati europei sprint, si sono svolti a Stavanger (Norvegia) il 3 e il 4 dicembre 1994.\nSi \u00e8 gareggiato in sole 14 gare, quasi tutte sulla sola distanza dei 50 metri, tranne i misti che si sono svolti sulla distanza dei 100\u00a0m."}
{"id": "746875", "revid": "1566286", "url": "https://it.wikipedia.org/wiki?curid=746875", "title": "Rosemarie Dexter", "text": "Biografia.\nGiunta in Italia alla fine degli anni cinquanta dal Pakistan, dove era nata nel 1944 da genitori britannici, nei primi anni '60 intraprese la carriera di attrice, sottoponendosi ad alcuni provini, che la portarono al debutto nel 1963 in \"Omicron\" al fianco di Renato Salvatori e con la regia di Ugo Gregoretti.\n\u00c8 dell'anno seguente la sua interpretazione di Giulietta nel film \"Romeo e Giulietta\" (1964) di Riccardo Freda, cui seguirono la partecipazione a \"Casanova '70\" (1965) di Mario Monicelli, in cui recit\u00f2 al fianco di Marcello Mastroianni, Mich\u00e8le Mercier, Virna Lisi e Marisa Mell, e l'interpretazione della sorella di Mortimer in \"Per qualche dollaro in pi\u00f9\" (1965) di Sergio Leone.\nNel 1966 fu interprete insieme a Dany Par\u00eds dello spettacolo teatrale \"L'isola: commedia in due tempi\" messo in scena da Fabio Mauri.\nDopo una carriera piuttosto intensa, una trentina di film in dodici anni per lo pi\u00f9 in parti di contorno, pos\u00f2 senza veli nel febbraio 1975 per l'edizione italiana di Playboy.\nIn seguito, a soli 32 anni si ritir\u00f2 a vita privata e trascorse l'ultimo periodo della sua vita in completo anonimato a Recanati, ospite dei conti Leopardi con cui aveva stabilito una duratura amicizia.\nColpita da grave malattia, il 9 settembre 2010 venne trovata priva di vita nella casa dove viveva da qualche tempo. Il decesso fu fatto risalire a due o tre giorni prima del suo ritrovamento. Il corpo della Dexter venne cremato secondo le sue volont\u00e0, e le ceneri furono disperse."}
{"id": "746876", "revid": "639858", "url": "https://it.wikipedia.org/wiki?curid=746876", "title": "Quartetto del Suono", "text": ""}
{"id": "746883", "revid": "200568", "url": "https://it.wikipedia.org/wiki?curid=746883", "title": "Recidiva (medicina)", "text": "Per recidiva in medicina si intende il ripresentarsi, a distanza di tempo pi\u00f9 o meno lungo, del processo patologico precedentemente debellato, a causa del persistere di condizioni predisponenti o facilitanti il riproporsi del fattore patogeno.\nLa recidiva \u00e8 generalmente caratterizzata da una sintomatologia dello stesso ordine delle precedenti manifestazioni, ma in altri casi pu\u00f2 dare un quadro clinico pi\u00f9 complesso e di maggior gravit\u00e0, in relazione alla possibilit\u00e0 che l'agente patogeno si ripresenti o possa virulentarsi in una situazione di diminuita resistenza dell'organismo (immunodepressione).\nLa recidiva \u00e8 un evento non raro nelle malattie infettive, ma questo termine viene usato soprattutto in oncologia quando, dopo che \u00e8 avvenuta l'asportazione di un tumore, esso si riforma nella stessa zona del corpo precedentemente trattata. Questo pu\u00f2 essere dovuto alla presenza di micro-metastasi, che erano rimaste in zona dopo l'operazione, e che non si \u00e8 riusciti a eliminare con l'eventuale chemioterapia o radioterapia adiuvante (successiva all'intervento)."}
{"id": "746891", "revid": "124478561", "url": "https://it.wikipedia.org/wiki?curid=746891", "title": "Finisher", "text": "Una finisher move, detta semplicemente finisher, \u00e8 una mossa caratteristica che un lottatore di wrestling esegue, durante un match, con lo scopo di stordire o sfinire l'avversario prima di tentare lo schienamento o la sottomissione; solitamente la \"finisher\" \u00e8 il preludio alla conclusione dell'incontro.\nNel wrestling moderno ogni \"finisher\" si caratterizza per la spettacolarit\u00e0, agilit\u00e0 o pericolosit\u00e0 contenute in essa, ma dimostra anche la possanza di chi ne usufruisce. Di norma i lottatori attribuiscono un nome specifico alla propria \"finisher\" in modo tale da renderla peculiare rispetto ad altre mosse simili.\nCategorie.\nMosse aeree.\nQueste mosse sono principalmente eseguite dai lottatori esili e di piccola statura poich\u00e9 non avendo la forza o la possanza per fare le mosse di attacco, di costrizione o di sollevamento, sfruttano la loro agilit\u00e0 per competere con i lottatori pi\u00f9 robusti.\nIn genere queste mosse sono suddivise in \"tuffi\" (dive) e prevedono un salto effettuato partendo dalle corde del ring o dai suoi pali per buttarsi sopra l'avversario e cercare di sbatterlo a terra. Come ad esempio un diving headbutt (che consiste nel saltare dal paletto all'angolo del ring e colpirlo mentre quest'ultimo giace a terra), u un diving reverse crossbody (che prevede una giravolta del saltatore prima di cadergli sopra), oppure l'esecuzione di mosse che prevedono un \"balzo\" (sault) effettuato dallo stesso pavimento del ring per ricadere sull'avversario come i moonsault (balzi della luna) che, a seconda del tipo di balzo, permettono al lottatore attaccante di colpirlo in un punto lecito qualsiasi del suo corpo.\nVi \u00e8 comunque una grande variet\u00e0 di lottatori pi\u00f9 massicci che eseguono tecniche aeree e a causa della pericolosit\u00e0 di queste manovre vi sono anche federazioni che vietano, limitano o regolamentano questo tipo di mosse.\nMosse di attacco.\nLe \"mosse d'attacco\" consistono in movimenti offensivi e diretti come ad esempio i calci (kick), i manrovesci (backhand chop) od una corsa verso l'avversario per colpirlo (spear) ma anche i body slam (sollevamento e sbattuta a terra dell'avversario) e le facebuster (far cadere a terra di faccia l'avversario).\nSpesso si tratta di mosse e manovre prese dalle arti marziali o da altri tipi di lotta per essere poi modificate e adattate a questo tipo di intrattenimento e anche, in alcuni casi, esistono lottatori di wrestling che provengono da sport di arti marziali o li praticano oltre che a combattere nelle federazioni di wrestling.\nMosse di sottomissione.\nSono dette \"finisher di costrizione\" quelle mosse utilizzate per bloccare l'avversario a terra e fargli subire del dolore o portarlo a svenire. Queste mosse possono essere anche intese come \"finisher dirette\" e non richiedere il successivo schienamento poich\u00e9 possono dare la vittoria tramite la resa dell'avversario che giunge alla sottomissione. \nUna delle pi\u00f9 comuni prevede ad esempio una stretta e successiva torsione delle gambe (sharpshooter) mentre una pi\u00f9 vicina alle arti marziali \u00e8 invece la kimura lock (che prevede un blocco molto doloroso di un braccio) e una delle pi\u00f9 sofisticate \u00e8 invece la mandible claw, che consiste nell'infilare la propria mano nella bocca dell'avversario fino a soffocarlo e lasciandogli quindi la sola alternativa di battere il palmo della propria mano in terra in segno di resa.\nMosse di sollevamento.\nCon il termine di lancio si intende la traduzione di throw (che \u00e8 l'esatto termine in lingua inglese usato nel wrestling) il quale \u00e8 un'ovvia conseguenza del sollevamento dell'avversario. Ma poich\u00e9 nella terminologia degli sport di lotta in lingua italiana \u00e8 altres\u00ec facile trovare l'espressione di sollevamento, il titolo della traduzione di questa tipologia di finisher viene scritto con entrambe le parole. \nVa inoltre considerato che il wrestling non \u00e8 un vero e proprio sport bens\u00ec uno spettacolo di intrattenimento basato sulla lotta e sull'illusione prima di comprendere che un vero e proprio lancio potrebbe ferire seriamente un lottatore, pertanto non viene mai effettuato un vero e proprio lancio (cosa a cui l'esatta traduzione letterale di \"throw\" potrebbe far pensare) bens\u00ec il suo accompagnamento a terra dopo il suo sollevamento.\nTra gli esempi di finisher di \"sollevamento \"ci sono i suplex (sollevamento dell'avversario per farlo ricadere sulla schiena), i piledriver (sollevamento e capovolgimento prima di farlo ricadere sulla testa) e le powerbomb (sollevamento dell'avversario sulle proprie spalle per poi farlo cadere a terra).\nMosse combinate.\nLe \"manovre di tag team\" o pi\u00f9 precisamente double-team maneuvers (manovre doppie del team) possono essere eseguite in coppia dai due lottatori del tag team nel tempo che intercorre tra il tag e l'uscita dal ring del lottatore sostituito.\nSpesso sono ricollegabili alle quattro tipologie sopra elencate e avere lo stesso nome a cui viene aggiunto l'aggettivo double (doppio) come ad esempio il \"double facebuster\" i il \"double suplex\" oppure essere svolte in \"combinazione\" tra esse (come la powerbomb, neckbreaker combination) e in cui dopo la \"powerbomb\" avviene una neckbreaker, a ancora avere nel nome la parola aided (aiutato) come in un \"aided piledriver\".\nLe difficolt\u00e0 delle \"finisher\" realizzate da un tag team sono maggiori poich\u00e9 oltre alla forza, abilit\u00e0 e agilit\u00e0 \u00e8 necessario il coordinamento tra i due lottatori ma possono offrire il vantaggio di un doppio cambio tra l'esecuzione della finisher e la vincita del match in quanto il lottatore non affaticato pu\u00f2 prendere il cambio (tag) ed entrare sul ring per eseguire la sua finisher, effettuare un secondo tag con il compagno, difendere la possibilit\u00e0 di vincere controllando che il secondo lottatore del team dell'avversario non intervenga e lasciare al proprio compagno il compito di giungere al fall con uno schienamento o una sottomissione."}
{"id": "746892", "revid": "1522738", "url": "https://it.wikipedia.org/wiki?curid=746892", "title": "Divinit\u00e0 di Dragonlance", "text": "In questa pagina sono raccolte tutte le informazioni sulle principali divinit\u00e0 della saga fantasy di \"Dragonlance\", creata da Margaret Weis e Tracy Hickman e pubblicata dalla TSR.\nIl mondo di Krynn \u00e8 profondamente impregnato di riferimenti al soprannaturale, e soprattutto a misteriose divinit\u00e0 che osserverebbero e giudicherebbero dall'alto l'operato degli uomini. Con la caduta della montagna di fuoco durante il Cataclisma e la fine dell'Era dei Sogni, la fede degli abitanti di Ansalon nei veri d\u00e8i scem\u00f2 progressivamente e tutti si convinsero che le divinit\u00e0 li avessero abbandonati: non potendo la gente semplice arrendersi ad una vita senza spiritualit\u00e0, per\u00f2, sorsero spontaneamente molte sette strampalate che dichiaravano l'esistenza di qualche nuovo dio, come la setta dei Belzoriti, o che si proponevano di andare alla ricerca dei veri d\u00e8i (come i Cercatori di Haven). Dopo la \"Guerra delle Lance\", infine, la predicazione di Goldmoon e successivamente di Elistan riport\u00f2 nel mondo la fede nei veri d\u00e8i, che si instaurarono definitivamente nel cuore degli uomini.\nGli d\u00e8i di Dragonlance non sono n\u00e9 onnipotenti, n\u00e9 onniscienti, anche se le loro capacit\u00e0 e conoscenze sono di gran lunga superiori a quelle degli esseri mortali, grandi draghi compresi.\nChaos.\nChaos viene inizialmente presentato nel romanzo \"I Draghi dell'Estate di Fuoco\" (che introduce e descrive i principali eventi della \"Guerra del Caos\") come il padre di tutti gli d\u00e8i e la somma divinit\u00e0 caotica nel pantheon di \"Dragonlance\", ma successivamente (trilogia del \"Discepolo Oscuro\") questa versione viene modificata e viene definito come uno dei primi e pi\u00f9 potenti tra gli dei, che si era ribellato al vero dio superiore (\"High God\" in originale). Lo scopo di Chaos \u00e8 distruggere, ma la sua indole va molto al di l\u00e0 di questo: Chaos infatti non pu\u00f2 essere descritto come un dio malvagio, n\u00e9 buono, n\u00e9 neutrale, poich\u00e9 egli \u00e8 tutte queste cose e nessuna insieme.\nIl maggiore insulto che Paladine, Takhisis e Gilean abbiano potuto fare al padre \u00e8 stato dare ordine al caos e creare il pianeta di Krynn, cosa che ha provocato l'esplodere della sua enorme furia: per ripicca, Chaos ha quindi cominciato a popolare questo mondo neonato di creature che sconvolgessero l'ordine naturale, come i draghi, e che possedessero una saggezza, una lunga vita e una conoscenza della magia inattaccabili dalle neonate creature che cominciavano a muovere i primi passi sul mondo di Krynn.\nLa potenza di Chaos venne bruscamente interrotta nel momento in cui egli venne intrappolato dentro la Gemma Grigia, in seguito ad un errore di Reorx che aveva tentato di imprigionare solo un pezzetto del padre per dare vita all'essenza della gemma. La Gemma Grigia rotol\u00f2 quindi per il mondo, creando un mucchio di confusione e dando origine a nuove razze (come i kender e i nani dagli gnomi), finch\u00e9 non fin\u00ec nelle mani degli Irda, che la custodirono gelosamente per molti anni a venire.\nAccecati dalla loro arroganza, gli Irda pensarono di poter piegare il potere della gemma a loro vantaggio perch\u00e9 li proteggesse, e fu cos\u00ec che, alla vigilia di una nuova guerra contro Lord Ariakan, gli Irda spezzarono la gemma e liberarono il Padre del Tutto e del Nulla. Chaos fu cos\u00ec libero di scatenare la sua furia per il mondo, incendiando e distruggendo ogni cosa, finch\u00e9 un manipolo di nuovi eroi riusc\u00ec a sconfiggerlo definitivamente: mentre il mago bianco Palin Majere lo teneva infatti distratto, con l'aiuto di Steel Brightblade, Tasslehoff riusc\u00ec a ferire un piede del dio in modo che Usha potesse raccogliere una piccola goccia del suo sangue nelle due met\u00e0 spezzate della Gemma Grigia e richiuderle. Questo gesto provoc\u00f2 nuovamente la cattura di Chaos, che venne definitivamente espulso dal mondo.\nDivinit\u00e0 del Bene.\nPaladine.\nAntico Dio del Bene, Paladine \u00e8 rappresentato nei cieli dalla costellazione del Drago di Platino, che ruota incessantemente attorno ai Piatti della Bilancia, simbolo di Gilean, sorvegliando sempre la sua eterna nemica e sorella, Takhisis, il Drago dalle Cinque Teste. \u00c8 marito di Mishakal, la dea della guarigione, e da lei ha avuto tre figli, i gemelli Kiri-Jolith e Habbakuk ed il pi\u00f9 amato di tutti, Solinari.\n\u00c8 conosciuto con molti nomi: \"E'li\" fra gli elfi; tra i nani \u00e8 chiamato \"Thak\"; gli umani lo appellano \"Skyblade\"; i guerrieri di Solamnia, che da sempre gli sono devoti, \"Draco Paladin\"; e per i kender, infine, \u00e8 noto con il nome di \"Fizban\". Quest'ultimo nome \u00e8 dovuto al fatto che, quando si mescola con gli umani, come nella \"Guerra delle Lance\", Paladine ama assumere la forma di un vecchio mago rimbambito e collerico, con in testa un informe cappello di cui si dimentica continuamente, il cui nome \u00e8 appunto Fizban.\nFizban \u00e8 colui che d\u00e0 il calcio d'inizio alle vicende che porteranno Tanis e i suoi compagni ad essere proclamati Eroi delle Lance. La sua intima amicizia con Tasslehoff \u00e8 fonte di grande dolore per il piccolo kender quando questi scopre la sua vera identit\u00e0, ma col passare degli anni Tas andr\u00e0 sempre pi\u00f9 fiero di aver camminato al fianco del grande dio Paladine e non mancher\u00e0 di vantarsene ogniqualvolta gli sar\u00e0 possibile.\nAl termine della \"guerra delle Anime\" accetta di perdere il suo status divino per divenire mortale, in modo che anche Takhisis possa essere resa tale senza per questo modificare i rapporti di forza tra gli dei del bene e quelli del male. Paladine si incarna cos\u00ec nell'elfo \"Valthonis\", nome che viene spiegato corrisponde al termine elfo per indicare l'esilio.\nMishakal.\nDea della guarigione, Mishakal \u00e8 la moglie di Paladine ed \u00e8 una delle prime divinit\u00e0 a mostrarsi nuovamente su Krynn dopo il Cataclisma. Le devote di Mishakal sono caratterizzate da una veste azzurra: durante la \"Guerra delle Lance\", la prima tra queste sar\u00e0 Goldmoon, alla quale verr\u00e0 donato il bastone di cristallo azzurro ed affidato il difficile compito di riportare nel mondo la fede nei veri d\u00e8i. In questo, ella sar\u00e0 aiutata dai famosi Dischi di Mishakal, preziosissimi dischi di platino sui quali \u00e8 incisa la storia dell'intero pantheon degli d\u00e8i di Krynn.\nKiri-Jolith.\nKiri-Jolith \u00e8 figlio di Paladine e Mishakal. \u00c8 fratello gemello di Habbakuk ed assieme a lui e al padre, \u00e8 responsabile di aver contattato Vinas Solamnus e di avergli suggerito l'ispirazione per fondare i Cavalieri di Solamnia, tra i quali si \u00e8 posto come patrono dell'Ordine della Spada.\nNonostante la sua inclinazione al bene, Kiri-Jolith \u00e8 un dio della guerra e persegue la sua lotta contro Takhisis con ferocia e caparbiet\u00e0. I suoi adepti sono guerrieri onorevoli e valorosi, giusti con i loro nemici e dotati di un forte senso dell'obbedienza. L'animale sacro a Kiri-Jolith \u00e8 il bisonte, quindi \u00e8 d'uso che i guerrieri a lui devoti portino con s\u00e9 un pezzetto di pelliccia per ingraziarselo prima della battaglia. I minotauri, sebbene soggetti all'influenza di Sargonnas, rispettano profondamente tale divinit\u00e0, ritenendola il pi\u00f9 onorevole avversario del loro dio. Un gruppo minoritario di minotauri, che si ispirano all'eroe della loro razza Kaz (il quale combatt\u00e9 insieme all'umano Huma secoli prima della Guerra delle Lance), adorano Kiri-Jolith.\nMajere.\nMajere \u00e8 un dio contemplativo, amante della tranquillit\u00e0, che viene adorato dai monaci eremiti. I suoi insegnamenti riguardano il duro lavoro, la disciplina ed il rigore morale, che egli premia con il potere di controllare gli insetti, i quali combattono agli ordini dei monaci devoti a Majere. Pur non essendo chiari i legami di sangue che legano Majere agli altri d\u00e8i, egli \u00e8 indubbiamente rivolto al bene, e per questo agisce spesso come consigliere di Paladine. Il suo simbolo sacro \u00e8 la mantide religiosa.\nIl suo nome \u00e8 stato dato ad una famosa spezia dai poteri magici, la maggiorana.\nHabbakuk.\nHabbakuk \u00e8 il patrono della vita animale e del mare: \u00e8 un dio leale che protegge bestie, cacciatori, druidi, ranger e marinai, e rappresenta il normale ciclo della vita e della morte. \u00c8 il fratello gemello di Kiri-Jolith, e figlio di Paladine e Mishakal.\nBranchala.\nDio della musica, Branchala \u00e8 pertanto adorato dai bardi, dai menestrelli e da tutti coloro che trovano in uno strumento la fonte del proprio diletto: si dice addirittura che la musica di Branchala sia quella di tutte le anime viventi nel mondo. Le sue melodie sono talmente profonde che nessuno \u00e8 in grado di ricordarle, ma sono intrise di poteri magici come la capacit\u00e0 di curare, di ristorare e di togliere la stanchezza. \u00c8 tenuto in alta considerazione dagli elfi e dai kender, ed \u00e8 il creatore del cimitero dei draghi metallici.\nIn onore del dio ha preso il nome la Baia di Branchala, che costituisce l'unico accesso via mare alla citt\u00e0 di Palanthas.\nSolinari.\nSolinari \u00e8 il dio della Magia Bianca, e protettore dunque delle Vesti Bianche. Figlio di Paladine e Mishakal, come i suoi due cugini Lunitari e Nuitari ha una propria luna, che sorveglia il destino di Krynn dall'alto dei cieli stellati e che con la sua luce argentea conferisce potere ai maghi buoni a lui devoti. Ai mortali si presenta come un bel giovane dal fisico poderoso, ammantato d'argento e con in mano un bastone sormontato da un artiglio di drago d'oro che impugna un diamante. Possiede inoltre come arma una frusta di ghiaccio. Come suo padre, egli ha l'aspetto del guerriero, e dai suoi adepti pretende fedelt\u00e0 ed un assoluto rigore morale.\nSolinari ama profondamente il mondo di Krynn, e lo testimonia il fatto che, come i suoi cugini, egli abbia scelto di prendere la forma di una luna per essere pi\u00f9 vicino ai mortali. L'amore che riunisce i tre d\u00e8i, il bruciante fuoco della magia, \u00e8 tanto possente che essi hanno giurato fedelt\u00e0 prima di tutto a loro stessi, cos\u00ec da non mantenersi all'oscuro di nessun segreto che potrebbe far scomparire la magia dal mondo: infatti, sebbene tutte le divinit\u00e0 del pantheon di Dragonlance siano dotate di poteri magici, Solinari, Lunitari e Nuitari sono gli unici ad amare cos\u00ec tanto la magia da avervi dedicato tutta la loro essenza, e questo li porta spesso a disobbedire anche agli ordini degli stessi genitori, pur di salvaguardare il segreto che insieme custodiscono. Questa armonia tra i tre fratelli si \u00e8 incrinata durante la saga de \"Il discepolo dell'oscurit\u00e0\", quando Nuitari ha deciso di reclamare per le proprie vesti nere la perduta torre dell'alta stregonera di Istar, senza prima informarne i fratelli.\nDivinit\u00e0 della Neutralit\u00e0.\nGilean.\nDio della Neutralit\u00e0, \u00e8 rappresentato dal simbolo di una bilancia o di un uomo con in mano un libro. Sempre assorto nei suoi studi e nel compito di riportare fedelmente quanto accada su Krynn, Gilean paradossalmente non si interessa granch\u00e9 alle vicende del mondo da lui creato e non interferisce nel mare di avvenimenti che sconvolgono Ansalon durante i molti secoli di guerre.\nLa leggenda della Gemma Grigia vuole che, quando gli dei furono chiamati alla creazione del mondo, ognuno di essi contribu\u00ec creando una razza soltanto: Paladine scelse di popolare il suo mondo con creature portate all'ordine e al controllo, e cre\u00f2 gli elfi; Takhisis, desiderando una razza bella, ambiziosa e malvagia quanto lei, diede vita agli orchi, che poi si corruppero diventando esseri viscidi e ripugnanti; Gilean invece cre\u00f2 una popolazione di esseri dotati del libro arbitrio e di una vita effimera, e da lui nacquero gli umani. Come tutte le cose del mondo, per\u00f2, anche questi doni possono essere distorti se portati all'eccesso, e l'esigenza di libert\u00e0 che Gilean aveva donato agli uomini si trasform\u00f2 presto in litigiosit\u00e0 ed anarchia.\nGilean non ha consorti ed ha una sola figlia naturale, Lunitari, alla quale si affiancano i molti figli adottivi. Alcune voci identificherebbero inoltre il bibliotecario Astinus come personificazione del dio Gilean su Krynn. Di questa divinit\u00e0 non si sa altro.\nSirrion.\nSirrion \u00e8 il dio delle fiamme e della forza naturale, guardiano della neutralit\u00e0 e creatore della natura. \u00c8 la pi\u00f9 caotica delle divinit\u00e0 neutrali, e spesso ha il difetto di agire senza riflettere sulle sue azioni. Per questo motivo, Sirrion entra spesso in conflitto con sua moglie Shinare, che \u00e8 una programmatrice nata.\nSirrion d\u00e0 il nome all'omonimo mare, che circonda il continente di Ansalon.\nReorx.\nPadre di tutti i nani e forgiatore del mondo, Reorx \u00e8 un dio girovago di aspetto nanico che ama bere e fare scommesse. Ingenuo e sempliciotto, tende a comportarsi con estrema noncuranza anche nelle questioni di una certa importanza, cosa che ha valso non pochi guai al mondo di Krynn (come per l'incidente della Gemma Grigia di Gargath).\nFabbro di estrema abilit\u00e0, si dice che abbia forgiato l'intero mondo e che esso posi infatti sulla sua incudine, dove egli sta finendo di martellarne gli ultimi pezzi. Un'antica leggenda nanica parla dei nani kal-thax, che avevano raggiunto una tale abilit\u00e0 nel lavorare la pietra e i metalli che il dio, compiaciuto, li avrebbe portati in cielo per farne i suoi assistenti: la fede dei nani nel dio Reorx \u00e8 infatti profondamente radicata nella loro cultura, tanto che nemmeno un evento drammatico come il Cataclisma \u00e8 riuscito ad intaccarla, anche se i nani nutrono pi\u00f9 che altro una forma di rispetto nei confronti del dio piuttosto che una fede vera e profonda. La sua stella \u00e8 la pi\u00f9 luminosa del firmamento, ed \u00e8 rossa come i fuochi della sua forgia: accanto ad essa si dice stia un bellissimo albero, appoggiato al quale riposa un vecchio nano brontolone.\nChislev.\nDea delle foreste e della natura, Chislev \u00e8 una creatura dolce e gentile che cerca sempre di trovare il lato buono in ogni divinit\u00e0, persino in quelle pi\u00f9 malvagie. Amante della solitudine e dei suoi boschi, ama starsene per conto suo ma non disdegna la compagnia, specie se si tratta di qualche dio gentile che mostra di avere interesse per gli animali e per le cose belle della natura. Ingannata da Hiddukel, sar\u00e0 lei a recarsi da Reorx (che ha un evidente debole per Chislev) ed a chiedergli di fabbricare la Gemma Grigia per raccogliervi dentro l'essenza della neutralit\u00e0, dando luogo alla catena di eventi che porteranno, un giorno, alla Guerra contro Chaos.\nZivilyn.\nDio depositario di tutta la saggezza, Zivilyn \u00e8 il consorte di Chislev ed \u00e8 votato alla contemplazione ed allo studio interiore. Consapevole del pericolo che potrebbe causare un'interferenza sbagliata nel corso degli eventi, Zivylin \u00e8 anche famoso per essere un dio inconcludente, in quanto \u00e8 assolutamente impossibile ricevere un consiglio chiaro dalle sue labbra: prima di rispondere ad una domanda diretta, infatti, egli ha la fastidiosa abitudine di osservare il problema da tutte le angolazioni possibili, con il risultato che la sua risposta, se arriva, \u00e8 sempre troppo tardiva.\nShinare.\nShinare \u00e8 la dea protettrice dei commerci, della ricchezza e del progresso, purch\u00e9 sia condotto con onest\u00e0: pertanto, ella si contrappone al subdolo Hiddukel, anch'egli dedito al commercio. \u00c8 una delle divinit\u00e0 favorite dai nani ed \u00e8 la compagna di Sirrion, anche se talvolta le loro opinioni si scontrano, per la contrapposizione fra l'amore per la natura dell'uno e la tensione al progresso dell'altra.\nLunitari.\nProtettrice delle Vesti Rosse, Lunitari \u00e8 figlia di Gilean e si presenta come una bellissima e terribile giovane dai capelli neri striati di bianco, che tiene in mano un pesante libro rilegato in cuoio. Possiede inoltre come arma una frusta di fuoco. Lunitari \u00e8 la patrona dei maghi devoti alla neutralit\u00e0, ed \u00e8 dei tre cugini la meno rigorosa sulla fedelt\u00e0 che i suoi adepti le devono portare: questo anche perch\u00e9 spesso la scelta della Veste Rossa da parte di un apprendista che abbia appena superato la Prova \u00e8 solo temporanea, in quanto \u00e8 molto probabile che egli si converta alla scuola di Solinari o Nuitari in un secondo tempo.\nLunitari \u00e8 molto legata al mondo di Krynn, ed ama gli umani dallo spirito libero ed intraprendente: la sua luna illumina Ansalon tutte le notti con la sua luce rossa, che conferisce potere ai maghi a lei devoti. Essendo cos\u00ec poco formale, la si pu\u00f2 trovare a stappare qualche bottiglia in compagnia di maghi improbabili, ed \u00e8 molto difficile offenderla: \u00e8 infatti l'unica che sia divertita dalle parole impertinenti di Raistlin Majere durante il loro primo incontro, con il risultato che \u00e8 a costei che il giovane mago decide di votare la sua fedelt\u00e0 dopo essere uscito dalla Prova.\nLunitari \u00e8 stata inoltre, anche se per breve tempo, la custode della Gemma Grigia forgiata da Reorx, che per\u00f2 \u00e8 riuscita a corrompere anche il suo animo immortale, spingendola a desiderarla oltre ogni altra cosa. Sfortunatamente, la Gemma \u00e8 riuscita a sfuggire anche al suo controllo, e da quel momento si \u00e8 scatenata per Krynn creando un mucchio di problemi per molti anni a venire.\nDivinit\u00e0 del Male.\nTakhisis.\nTakhisis \u00e8 la suprema divinit\u00e0 del Male nel mondo di Krynn. Viene anche chiamata: Dragonqueen (\"Regina-drago\" dagli elfi); Nilat the Corrupter (\"Nilat la corruttrice\" dai barbari delle pianure); Tamex, the False Metal (\"Tamex, il falso metallo\", dai nani); Mai-tat, She of Many Faces (\"Mai-tat, la lei dalle molte facce\" dai popoli di Ergoth); Queen of Many Colors and None (\"La Regina dei molti e nessun colore\" dai Cavalieri di Solamnia); e Dark Queen (\"Maest\u00e0 Oscura\" dai suoi servitori).\nTakhisis spesso prende la forma di un drago a cinque teste, ognuna delle quali del colore di un tipo dei cinque dragoni malvagi (rossa, blu, verde, nera e bianca). Spesso assume anche la forma di una affascinante tentatrice, che si dice cos\u00ec adorabile che non sia possibile resisterle. In altri casi, come ad esempio davanti ad Ariakan, assume la forma di un guerriero dall'elmo e armatura color pece, con una spada la cui impugnatura \u00e8 dalla forma di un drago a cinque teste.\nTakhisis \u00e8 la sorella pi\u00f9 giovane di Paladine e di Gilean. Il suo consorte \u00e8 Sargonnas ed ha due figli, Nuitari e Zeboim.\nNella saga della \"Guerra delle Lance\" \u00e8 a capo dell'invasione dei draghi malvagi su Krynn, e si serve di poteri occulti ed arcani, nonch\u00e9 delle smisurate forze militari degli eserciti dei Signori dei Draghi (tra i pi\u00f9 importanti Lord Ariakas e Kitiara Uth Matar), per assoggettare completamente l'intero continente di Ansalon.\nDopo la battaglia contro Chaos ruba il mondo aiutata dal drago Khellendros (conosciuto dagli umani come Skie), trasferendolo in un'altra zona dell'universo, ma, indebolita dall'azione, per molti anni non potr\u00e0 opporsi all'arrivo dei Signori dei Draghi che si spartiranno il pianeta. Dar\u00e0 il via alla Guerra delle Anime per tornare su Krynn come dominatrice del pianeta ed unica dea, ma i suoi piani verranno sventati e il suo corpo, reso mortale dagli altri d\u00e8i, verr\u00e0 ucciso.\nTakhisis o Tiamat?\nIn diverse ambientazioni di \"Dungeons and Dragons\" compare una divinit\u00e0 minore dei draghi malvagi, Tiamat (il nome \u00e8 ripreso da quello della divinit\u00e0 babilonese omonima), che ha lo stesso aspetto di Takhisis, e questo ha fatto supporre a molti fan che le due entit\u00e0 siano in qualche modo collegate.\nI moduli di gioco (\"tsr2022 - Manual of the Planes\" pag 111, \"tsr2128 - DMGR4 - Monster Mythology\" pag 107 e \"tsr2623 - On Hallowed Ground\" pag 165), pur citando questa possibilit\u00e0, non hanno mai dato una risposta definitiva. Nelle \"Cronache annotate\" gli autori spiegano che inizialmente il pantheon che avevano pensato per Krynn era governato dalle due principali divinit\u00e0 dei draghi presenti sui manuali, Bahamut e Tiamat e che, quando l'ambientazione \u00e8 stata resa definitiva per poterla produrre, alle due divinit\u00e0 sono stati cambiati i nomi. Nello stesso volume viene affermato che anche tra gli sviluppatori del gioco e delle storie non c'era accordo sulla questione, ma che l'aspetto caratteristico di Takhisis (il drago a cinque teste, ognuna di un colore differente) fu lasciato identico a quello di Tiamat anche perch\u00e9 quest'ultima (con questo aspetto) era presente in quel periodo nel cartone animato di Dungeons &amp; Dragons.\nSargonnas.\nConsorte di Takhisis e padre di Nuitari e Zeboim, Sargonnas \u00e8 un dio misterioso che viene adorato soprattutto tra i minotauri, e che ha come suo pi\u00f9 grande avversario il figlio di Paladine, Kiri-Jolith, per il quale tuttavia nutre un riluttante rispetto.\nSargonnas \u00e8 un mistero per i popoli di Ansalon, e il dio incoraggia questo alone di mistero che lo avvolge. \u00c8 una divinit\u00e0 pianificatrice che ama lavorare da sola e in isolamento. Anche se a volte \u00e8 costretto a lavorare assieme a loro, non \u00e8 vincolato da nessuna lealt\u00e0 agli altri dei oscuri. Disprezza le divinit\u00e0 del Bene, con l'eccezione di Kiri-Jolith, per il quale nutre un riluttante rispetto. Sargonnas \u00e8 un dio permaloso, combattivo e infido, che richiede stretta obbedienza da coloro che lo servono. I minotauri sono i suoi pi\u00f9 devoti servitori. Lo chiamano Sargas e credono che il dio abbia l'aspetto di un minotauro. Ai loro occhi Sargas rappresenta il potere conquistato attraverso la forza bruta e conservato attraverso l'onore. I minotauri guardano con disprezzo gli umani o i membri delle altre razze che affermano di adorare Sargonnas, spesso rifiutandosi di ammettere che la loro divinit\u00e0 sia lo stesso Sargonnas degli altri popoli. Molti degli adoratori di Sargonnas al di fuori dei minotauri lo considerano il dio della vendetta e delle congiure. I suoi chierici vengono spesso contattati da quegli individui a cui \u00e8 stato fatto un torto, che desiderano ottenere vendetta al di fuori della legge su coloro che li hanno offesi. I cacciatori di taglie spesso adorano Sargonnas. \nPatrono dei draghi blu, Sargonnas \u00e8 un dio guerriero amante della vendetta ma a suo modo onorevole; lo si pu\u00f2 trovare spesso ad ordire oscure trame sia a favore che contro sua moglie Takhisis, che egli disprezza profondamente.\nMorgion.\nMorgion \u00e8 il dio delle pestilenze, ed i suoi adepti vengono reclutati da lui personalmente fra i moribondi per le epidemie che egli dissemina per Krynn, quasi sempre con false promesse di guarigione in cambio della servit\u00f9. I draghi verdi sono i suoi favoriti, ma Morgion non viene visto spesso in compagnia di alcuno di loro, in quanto la sua natura \u00e8 quella di un dio solitario, che raramente si mescola con gli altri d\u00e8i, e che elabora i suoi piani in un angolo dell'Abisso: egli \u00e8 d'altronde disprezzato persino dagli altri dei del male. Morgion non \u00e8 comunque parco nel donare ai suoi discepoli, i quali hanno un aspetto orribilmente decadente e putrescente, e ottengono poteri spaventosi in modo da spargere miseria e decadenza per tutto il mondo.\nChemosh.\nSignore dei non-morti, Chemosh \u00e8 adorato dai draghi bianchi ed \u00e8 rappresentato come uno scheletro o un cadavere in decomposizione. \u00c8 noto per essere un dio ingannevole, che spaccia come immortalit\u00e0 quel pallido barlume di vita che concede ai suoi tormentati servitori: \u00e8 il patrono di vampiri, zombie e, talvolta, anche dei Cavalieri della Morte come Lord Soth.\nZeboim.\nZeboim \u00e8 la sorella gemella di Nuitari, e figlia di Takhisis e Sargonnas. \u00c8 forse una delle dee pi\u00f9 pericolose con cui aver a che fare, a causa del suo temperamento collerico che pu\u00f2 variare di istante in istante: per questo motivo, ella \u00e8 adorata dai draghi neri ed \u00e8 considerata come la Signora delle Tempeste e dea dei mari. \u00c8 anche la madre di Ariakan, il fondatore dell'Ordine dei Cavalieri di Takhisis, che ha concepito con Lord Ariakas.\nHiddukel.\nDio dell'Abisso al servizio di Takhisis, Hiddukel \u00e8 un vero e proprio mercante, estremamente astuto ed untuoso, che ama commerciare nei beni pi\u00f9 disparati, e viene adorato dai draghi rossi. Convocato su Krynn dalla Regina Oscura perch\u00e9 ponesse discordia tra gli uomini ed incrementasse la confusione in quel mondo appena nato, Hiddukel si avvide subito del fatto che la guerra sarebbe stata un affare molto vantaggioso, poich\u00e9 avrebbe aumentato il commercio di armi e vettovaglie e gli avrebbe fornito molte nuove anime da barattare: per questo motivo, ingann\u00f2 Chislev usando tutta la leziosit\u00e0 di cui era capace, e la spinse a chiedere a Reorx di forgiare la Gemma Grigia, per aumentare la confusione su Ansalon ed intensificare cos\u00ec il potere di Takhisis sugli umani.\nNuitari.\nNuitari si presenta ai suoi adepti come un giovane dall'aspetto raccapricciante e per nulla avvenente: ha il volto tondo come una luna e gli occhi che appaiono come aridi pozzi vuoti e bui. Appare completamente avvolto in vesti nere, e tiene in mano un globo scintillante di cristallo nel quale vorticano le cinque teste di drago della madre, Takhisis. Possiede inoltre come arma una frusta di tentacoli neri. Figlio della dea Takhisis e di Sargonnas, e fratello gemello di Zeboim, Nuitari \u00e8 il patrono delle Vesti Nere e della magia malvagia, ed \u00e8 un dio solitario e geloso che richiede ai suoi adepti una fedelt\u00e0 cieca e incondizionata: tuttavia, in virt\u00f9 del giuramento che condivide con i cugini, Solinari e Lunitari, e che lo obbliga a condividere con essi qualunque informazione che possa mettere in pericolo l'esistenza della magia su Krynn, Nuitari si trova costretto a rivelare anche agli altri ordini di maghi i piani di Takhisis per la riconquista del mondo prima dell'inizio della \"Guerra delle Lance\", contravvenendo cos\u00ec agli ordini diretti della madre, ma permettendo alle Vesti Rosse e Bianche un minimo margine di anticipo per prepararsi alla guerra che sarebbe scoppiata di l\u00ec a poco.\nCome i due cugini, anche Nuitari gravita intorno al mondo di Krynn sotto forma di una luna nera, che per\u00f2 \u00e8 invisibile ai pi\u00f9: solo i suoi adepti, e anche i non-morti, compreso il Cavaliere della Morte Lord Soth, sono in grado di vederla, e la percepiscono come un grosso squarcio nel cielo che d\u00e0 loro forza e potere, e la vedono inoltre come la Luna che emana la luce pi\u00f9 intensa. Tuttavia, solo i maghi (e appunto i non-morti) sono a conoscenza di questa terza luna, ed infatti la gente comune per la maggior parte non ne sospetta neanche l'esistenza, o crede che sia una leggenda inventata a beneficio delle Vesti Nere.\nDurante gli eventi narrati nella saga de \"Il discepolo dell'oscurit\u00e0\" Nuitari ha deciso di reclamare per le proprie vesti nere la perduta torre dell'alta stregonera di Istar, senza prima informare i cugini, azione che ha incrinato ancora una volta l'armonia tra i tre."}
{"id": "746898", "revid": "88846181", "url": "https://it.wikipedia.org/wiki?curid=746898", "title": "Dash Rendar", "text": ""}
{"id": "746904", "revid": "110608465", "url": "https://it.wikipedia.org/wiki?curid=746904", "title": "Calocybe", "text": "\"Calocybe\" K\u00fchner ex Donk, Nova Hedwigia, Beih. 5: 42 (1962).\nAl genere Calocybe appartengono funghi saprofiti terricoli con portamento tricolomatoide o collibioide, cappello bianco-giallastro o rosa-violaceo, asciutto, lamelle bianche o giallastre, sottili, fitte, di solito adnate, gambo privo di anello, sporata bianca, spore non amiloidi, ellittiche, lisce o verrucose, prive di poro germinativo.\nEtimologia.\nDal greco \"kal\u00f3s\" (\u03ba\u03b1\u03bb\u03cc\u03c2) = bello e \"k\u00fabe\" (\u03ba\u03cd\u03b2\u03b7) = testa, cio\u00e8 dal bel cappello\nCommestibilit\u00e0.\nNon significativa. Una sola specie di elevato interesse alimentare: \"Calocybe gambosa\".\nSpecie di Calocybe.\nLa specie tipo \u00e8 \"Calocybe gambosa\" (Fr.) Donk (1962), altre specie incluse sono:"}
{"id": "746906", "revid": "17654", "url": "https://it.wikipedia.org/wiki?curid=746906", "title": "Teucri", "text": ""}
{"id": "746909", "revid": "120648059", "url": "https://it.wikipedia.org/wiki?curid=746909", "title": "DNA (disambigua)", "text": ""}
{"id": "746910", "revid": "268111", "url": "https://it.wikipedia.org/wiki?curid=746910", "title": "Cantone di Aime", "text": "Il Cantone di Aime era un cantone francese dell'Arrondissement di Albertville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746913", "revid": "131358", "url": "https://it.wikipedia.org/wiki?curid=746913", "title": "U.S. Pro Vercelli", "text": ""}
{"id": "746914", "revid": "268111", "url": "https://it.wikipedia.org/wiki?curid=746914", "title": "Cantone di Albertville-Nord", "text": "Il Cantone di Albertville-Nord era un cantone francese dell'Arrondissement di Albertville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Albertville e i comuni di:"}
{"id": "746918", "revid": "919135", "url": "https://it.wikipedia.org/wiki?curid=746918", "title": "Funzione parziale", "text": "In matematica, si dice funzione parziale formula_1 un sottoinsieme di formula_2, cio\u00e8 una relazione binaria tra formula_3 e formula_4, tale che:\nossia esiste al pi\u00f9 un formula_6 tale che formula_7.\n\u00c8 importante notare come non si richiede che la funzione sia definita ovunque, cio\u00e8 che per ogni formula_8 in formula_3 sia formula_10 per un formula_11 in formula_4.\nPer contrapposizione, una funzione parziale definita su ogni elemento del dominio (cio\u00e8 una funzione nel senso comune del termine) \u00e8 detta \"totale\".\nUn esempio di funzione parziale \u00e8 formula_13 dall'insieme dei numeri naturali in s\u00e9 stesso, in quanto formula_14 \u00e8 un numero naturale solo se formula_15 \u00e8 un quadrato perfetto."}
{"id": "746919", "revid": "268111", "url": "https://it.wikipedia.org/wiki?curid=746919", "title": "Cantone di Albertville-Sud", "text": "Il Cantone di Albertville-Sud era un cantone francese dell'Arrondissement di Albertville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Albertville e i comuni di:"}
{"id": "746922", "revid": "110157", "url": "https://it.wikipedia.org/wiki?curid=746922", "title": "Cantone di Beaufort (Savoia)", "text": "Il Cantone di Beaufort o Cantone di Beaufort-sur-Doron era un cantone francese dell'Arrondissement di Albertville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746924", "revid": "2175", "url": "https://it.wikipedia.org/wiki?curid=746924", "title": "Cantone di Beaufort-sur-Doron", "text": ""}
{"id": "746925", "revid": "1543377", "url": "https://it.wikipedia.org/wiki?curid=746925", "title": "Cantone di Bourg-Saint-Maurice", "text": "Il Cantone di Bourg-Saint-Maurice \u00e8 un cantone francese dell'Arrondissement di Albertville.\nA seguito della riforma complessiva dei cantoni del 2014 \u00e8 passato da 8 a 17 comuni. Dal 1\u00ba gennaio 2016 i comuni si sono ridotti a 12 per effetto dei alcune fusioni.\nComposizione.\nPrima della riforma del 2014 comprendeva i comuni di:\nDal 2015 i comuni sono diventati 17, ridottisi poi a 12 per effetto delle fusioni dei comuni di Aime, Granier e Montgirod per formare il nuovo comune di Aime-la-Plagne e Bellentre, La C\u00f4te-d'Aime, M\u00e2cot-la-Plagne e Valezan per formare il nuovo comune di La Plagne-Tarentaise:"}
{"id": "746926", "revid": "6069563", "url": "https://it.wikipedia.org/wiki?curid=746926", "title": "Bret &quot;The Hitman&quot; Hart", "text": ""}
{"id": "746927", "revid": "17654", "url": "https://it.wikipedia.org/wiki?curid=746927", "title": "Rosemary Dexter", "text": ""}
{"id": "746931", "revid": "72129", "url": "https://it.wikipedia.org/wiki?curid=746931", "title": "Directory service", "text": ""}
{"id": "746932", "revid": "228587", "url": "https://it.wikipedia.org/wiki?curid=746932", "title": "Lucio Cornelio Scipione", "text": ""}
{"id": "746934", "revid": "268111", "url": "https://it.wikipedia.org/wiki?curid=746934", "title": "Cantone di Bozel", "text": "Il Cantone di Bozel era un cantone francese dell'Arrondissement di Albertville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746935", "revid": "268111", "url": "https://it.wikipedia.org/wiki?curid=746935", "title": "Cantone di Gr\u00e9sy-sur-Is\u00e8re", "text": "Il Cantone di Gr\u00e9sy-sur-Is\u00e8re era un cantone francese dell'Arrondissement di Albertville.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "746936", "revid": "298229", "url": "https://it.wikipedia.org/wiki?curid=746936", "title": "Canoa/kayak ai Giochi della XXIV Olimpiade", "text": "Si sono svolte 12 gare di canoa/kayak alle olimpiadi estive 1988, 9 maschili e 3 femminili. Il programma \u00e8 rimasto invariato rispetto alla precedente edizione dei giochi."}
{"id": "746937", "revid": "201394", "url": "https://it.wikipedia.org/wiki?curid=746937", "title": "Fall Out EP", "text": "Fall Out EP \u00e8 il primo EP del gruppo hardcore punk italiano Fall Out."}
{"id": "746938", "revid": "113233908", "url": "https://it.wikipedia.org/wiki?curid=746938", "title": "Volatilit\u00e0", "text": "Con il termine volatilit\u00e0, in relazione al contesto, ci si riferisce a:"}
{"id": "746941", "revid": "1543377", "url": "https://it.wikipedia.org/wiki?curid=746941", "title": "Cantone di Mo\u00fbtiers", "text": "Il Cantone di Mo\u00fbtiers \u00e8 un cantone francese dell'Arrondissement di Albertville.\nA seguito della riforma complessiva dei cantoni del 2014 \u00e8 passato da 16 a 26 comuni. Dal 1\u00ba gennaio 2016 i comuni si sono ridotti a 24 per effetto dei alcune fusioni.\nComposizione.\nPrima della riforma del 2014 comprendeva i comuni di:\nDal 2015 i comuni sono diventati 26, ridottisi poi a 24 per effetto delle fusioni dei comuni di Saint-Martin-de-Belleville con Villarlurin a formare il nuovo comune di Les Belleville. e Fontaine-le-Puits con Salins-les-Thermes per formare il nuovo comune di Salins-Fontaine.:"}
{"id": "746942", "revid": "6789", "url": "https://it.wikipedia.org/wiki?curid=746942", "title": "Lucio Cornelio Scipione (figlio di Publio)", "text": ""}
{"id": "746943", "revid": "287204", "url": "https://it.wikipedia.org/wiki?curid=746943", "title": "Cantone di Ugine", "text": "Il Cantone di Ugine \u00e8 un cantone francese dell'Arrondissement di Albertville.\nA seguito della riforma complessiva dei cantoni del 2014 \u00e8 passato da 8 a 16 comuni.\nComposizione.\nPrima della riforma del 2014 comprendeva i comuni di:\nDal 2015 comprende i comuni di:"}
{"id": "746946", "revid": "124946920", "url": "https://it.wikipedia.org/wiki?curid=746946", "title": "Hamamelis mollis", "text": "Hamamelis mollis, (amamelide della Cina) \u00e8 una pianta appartenente alla famiglia delle Hamamelidaceae, endemica della Cina sud-occidentale.\nFu scoperta dal botanico inglese Charles Maries.\nDescrizione.\n\u00c8 un grande arbusto o piccolo albero. Ha foglie decidue, ricoperte da lanuggine che in autunno diventano gialle. La loro consistenza da l'epiteto al nome della specie, dal latino \"Mollis\" ovvero soffice. \nI fiori larghi 2\u20133\u00a0cm color giallo intenso, dolcemente profumati sbocciano in gennaio, marzo."}
{"id": "746948", "revid": "1305772", "url": "https://it.wikipedia.org/wiki?curid=746948", "title": "The Academy", "text": "The Academy \u00e8 l'Ep di debutto della band indie rock statunitense The Academy Is... Pubblicato nel 2004 dalla LLR Recordings, usc\u00ec quando il gruppo si chiamava ancora semplicemente \u201cThe Academy\u201d, e fra le sue file figuravano ancora Mike DelPrincipe e Adrian LaTrace Jr, che hanno abbandonato la band nel 2005.\nElenco delle tracce.\nTutte le canzoni sono state scritte da William Beckett."}
{"id": "746950", "revid": "203463", "url": "https://it.wikipedia.org/wiki?curid=746950", "title": "Asdente", "text": "Di professione ciabattino, nella seconda met\u00e0 del Duecento divenne famoso per le sue predizioni. A lui si affidavano per esempio il vescovo di Parma e anche altri politici e religiosi del suo tempo. Salimbene de Adam, suo concittadino, lo conobbe personalmente e lo ricorda nella sua \"Cronaca\" con stima e devozione. Fu anche un discreto biblista.\nDante Alighieri lo cit\u00f2 prima nel \"Convivio\" come esempio di fama che non corrisponde alla nobilt\u00e0. Successivamente lo colloc\u00f2 nell'Inferno (XX, vv. 18-20) tra gli indovini, nella quarta bolgia del cerchio ottavo dei maghi e indovini canto XX, punito come altri \"colleghi\", tra cui Michele Scoto, dal dover camminare con la testa rigirata sulle spalle \"perch\u00e9 volse veder troppo davante\".\nSecondo quanto riferisce Benvenuto da Imola (\"Commentarius\", col. 1084 C), l\u2019Asdente aveva preannunziato la rotta che i Parmensi inflissero, nel febbraio 1248 sotto le mura della loro citt\u00e0, all'esercito assediante di Federico II. Dante intese punirlo come appartenente ad una citt\u00e0 irriducibilmente guelfa e per aver vaticinato la disfatta dell\u2019idea imperiale.\nA Parma gli \u00e8 intitolato vicolo Asdente, una strada dell'Oltretorrente nei pressi del Parco Ducale. "}
{"id": "746952", "revid": "14806", "url": "https://it.wikipedia.org/wiki?curid=746952", "title": "Speaker Cenzu", "text": ""}
{"id": "746955", "revid": "154893", "url": "https://it.wikipedia.org/wiki?curid=746955", "title": "Vescovo di Parma", "text": ""}
{"id": "746956", "revid": "729019", "url": "https://it.wikipedia.org/wiki?curid=746956", "title": "Mondo criminale", "text": "Mondo criminale \u00e8 il primo LP dell'Hardcore punk band della Spezia Fall Out."}
{"id": "746959", "revid": "36426", "url": "https://it.wikipedia.org/wiki?curid=746959", "title": "Salimbene", "text": ""}
{"id": "746964", "revid": "767487", "url": "https://it.wikipedia.org/wiki?curid=746964", "title": "Almost Here (The Academy Is...)", "text": "Almost Here \u00e8 il primo album della band indie rock statunitense The Academy Is... Pubblicato nel 2005, ne sono stati estratti tre singoli: \u201cCheckmarks\u201d, \u201cSlow Down\u201d e \"The Phrase that Pays\". La canzone che d\u00e0 il titolo all'album, \u201cAlmost Here\u201d, compare nella colonna sonora del videogioco per PlayStation 2 e Xbox \"Burnout Revenge\".\nTracce.\nTutte le canzoni sono state scritte da William Beckett e Mike Carden, tranne dove indicato diversamente."}
{"id": "746976", "revid": "88740", "url": "https://it.wikipedia.org/wiki?curid=746976", "title": "Palazzo Ghisilardi Fava", "text": "Palazzo Ghisilardi Fava \u00e8 uno degli esempi pi\u00f9 illustri di palazzo rinascimentale bolognese. Sito in via Alessandro Manzoni 4, attualmente ospita il Museo Civico Medievale di Bologna.\nStoria.\nEdificato tra il 1484 e il 1491, rappresenta in pieno il modello architettonico del periodo Bentivolesco. Fu commissionato da Bartolomeo Ghisilardi e la parte muraria fu realizzata da Zilio Montanari.\nIl palazzo sorse su preesistenti strutture abitative medievali appartenute ad Alberto Conoscenti. Nel sottosuolo del palazzo sono stati rinvenuti reperti di et\u00e0 romana (tra cui una strada in marmo), mentre al suo interno sono tuttora visibili strutture murarie in grossi blocchi di selenite, attribuite alla rocca imperiale, posta nell'angolo nord-occidentale della .\nNel 1546 l'edificio venne acquisito dalla famiglia Fava, proprietaria anche dell'adiacente palazzo Fava Ghisilieri e dell'adiacente palazzo Fava Conoscenti.\nL'edificio fu soggetto ad alcuni lavori di ripristino nel 1915, ad opera del Comitato per Bologna Storica e Artistica. Durante tali lavori vennero rimessi i trafori delle finestre della facciata, ad imitazione della seconda, l'unica giunta fino ad allora in perfetto stato di conservazione.\nDurante il ventennio fascista il palazzo ospit\u00f2 la Casa del Fascio di Bologna, una delle prime in Italia, fortemente voluta dal gerarca Leandro Arpinati che ne promosse la realizzazione attraverso richieste di finanziamento ai titolari delle principali imprese industriali e commerciali bolognesi. Inaugurata il 28 ottobre 1923, alla presenza di Mussolini, nel primo anniversario della Marcia su Roma, durante tutto il ventennio fu il luogo deputato alle principali attivit\u00e0 dell'organizzazione cittadina e provinciale del Partito Nazionale Fascista, tra cui i corsi di cultura politica dell'universit\u00e0 fascista. Vi trovavano inoltre spazio un caff\u00e8 con tre sale da biliardo, un ristorante e un albergo diurno, oltre ai posti per servizio telefonico, telegrafico e una biblioteca.\nNell'autunno del 1929, durante una cena di gala all'interno del palazzo, Enzo Ferrari e i suoi soci decisero la fondazione della Scuderia Ferrari.\nDal 1985 l'edificio ospita il Museo civico medievale.\nLa torre dei Conoscenti.\nNel cortile del palazzo si innalza la duecentesca torre dei Conoscenti, inglobata nella costruzione, con le caratteristiche tipiche di una casa-torre (cio\u00e8 con funzione sia abitativa che difensiva). Una sua particolarit\u00e0 \u00e8 quella di essere sfuggita al censimento delle torri cittadine compiuto da Giovanni Gozzadini. Era di propriet\u00e0 della famiglia Conoscenti dal XIV secolo circa, e nel XVI secolo divent\u00f2 di propriet\u00e0 di Stefano Ghisilardi. Sub\u00ec molti danni nel 1505, a causa di un violento terremoto che colp\u00ec la citt\u00e0.\nMuseo Medievale.\nOggi il palazzo \u00e8 sede del Museo Civico Medievale di Bologna."}
{"id": "746977", "revid": "767487", "url": "https://it.wikipedia.org/wiki?curid=746977", "title": "From the Carpet", "text": "From the Carpet \u00e8 un Ep della band indie rock statunitense The Academy Is... Pubblicato nel 2006, contiene sei tracce acustiche, ed \u00e8 disponibile sono tramite download.\nElenco delle tracce.\nTutte le canzoni sono state scritte da William Beckett, tranne dove indicato diversamente."}
{"id": "746979", "revid": "1605525", "url": "https://it.wikipedia.org/wiki?curid=746979", "title": "Roberto Beretta", "text": "Biografia.\nLaureato in lettere, \u00e8 giornalista nelle pagine culturali di \"Avvenire\". Scrive inoltre sulla rivista cattolica \"Il Timone\" e in passato ha tenuto la rubrica \"Galateo\" sul mensile Messaggero di Sant'Antonio occupandosi prevalentemente di temi religiosi ed ecclesiastici. Il taglio dato da molti suoi articoli \u00e8 da lui stesso definito \"controcorrente\" rispetto ai luoghi comuni che si hanno nei confronti della Chiesa e della storia. \u00c8 inoltre direttore responsabile della rivista \"Presenza Betharramita\" edita dall'ordine dei Preti del Sacro Cuore di Ges\u00f9 di B\u00e9tharram e attivista in numerose loro iniziative.\nNel 2005 esce per l'editore Piemme il volume \"Storia dei preti uccisi dai partigiani\" che riprende e amplia i contenuti di un'inchiesta pubblicata a puntate sul quotidiano \"Avvenire\" nel 2004."}
{"id": "746981", "revid": "44627", "url": "https://it.wikipedia.org/wiki?curid=746981", "title": "Funzioni totali", "text": ""}
{"id": "746982", "revid": "729019", "url": "https://it.wikipedia.org/wiki?curid=746982", "title": "Xenodrome - Il circo dell'odio", "text": "Xenodrome - Il circo dell'odio \u00e8 il secondo LP dell'Hardcore punk band della Spezia Fall Out."}
