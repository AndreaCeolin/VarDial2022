{"id": "691394", "revid": "125592047", "url": "https://it.wikipedia.org/wiki?curid=691394", "title": "Mali", "text": "Il Mali, ufficialmente Repubblica del Mali (in francese \"R\u00e9publique du Mali\", in bambara \u07e1\u07ca\u07df\u07cc \u07de\u07ca \u07dd\u07ca\u07db\u07cf\u07d6\u07ca\u07e1\u07ca\u07e3\u07ca, \"Mali ka Fasojamana\", in fula \ud83a\udd08\ud83a\udd2b\ud83a\udd32\ud83a\udd46\ud83a\udd23\ud83a\udd22\ud83a\udd44\ud83a\udd32\ud83a\udd23\ud83a\udd2d \ud83a\udd03\ud83a\udd22\ud83a\udd44\ud83a\udd24\ud83a\udd2d, \"Renndaandi Maali\", in arabo \u062c\u0645\u0647\u0648\u0631\u064a\u0629 \u0645\u0627\u0644\u064a), \u00e8 uno Stato situato nell'interno dell'Africa occidentale e senza sbocco sul mare. \u00c8 l'ottavo stato pi\u00f9 esteso dell'Africa, con un'area di oltre 1.240.000 km\u00b2; la popolazione ammonta a 19,1 milioni di persone, il 67% dei quali veniva stimato essere al di sotto dei 25 anni nel 2017. A nord confina con l'Algeria, a est con il Niger, a sud con il Burkina Faso e la Costa d'Avorio, a sud-ovest con la Guinea e a ovest con il Senegal e la Mauritania; la capitale \u00e8 Bamako, che \u00e8 anche la maggiore citt\u00e0 del Paese. Lo stato consiste di otto regioni, ed il suo confine settentrionale raggiunge le profondit\u00e0 del deserto del Sahara, mentre la parte meridionale del Paese \u00e8 compresa nella Savana sudanese, attraverso la quale scorrono sia il fiume Niger che il fiume Senegal, e dove vive la maggior parte degli abitanti. L'economia nazionale \u00e8 centrata sull'agricoltura e l'estrazione mineraria: una delle principali risorse naturali del Mali \u00e8 l'oro, di cui \u00e8 il terzo produttore nel continente africano; esporta anche il sale.\nL'attuale Mali era un tempo parte di tre imperi africani occidentali che controllavano le vie commerciali trans-sahariane: l'Impero del Ghana (da cui prende il nome il Ghana), l'Impero del Mali (da cui prende il nome il Mali) e l'Impero Songhai. Al suo picco, nel 1300, l'impero del Mali copriva un'area circa doppia rispetto all'attuale Francia, e si estendeva fino alla costa occidentale dell'Africa. Alla fine del XIX secolo, durante la spartizione dell'Africa, la Francia prese il controllo del Mali, rendendolo parte del Sudan francese (allora conosciuto come Repubblica sudanese), che nel 1959 fu unito al Senegal, e raggiunse poi l'indipendenza nel 1960 come Federazione del Mali. Poco dopo, a seguito del ritiro del Senegal dalla federazione, la Repubblica sudanese si dichiar\u00f2 indipendente con il nome di Repubblica del Mali. Dopo un lungo periodo di dominio monopartitico, un colpo di stato nel 1991 port\u00f2 ad una nuova costituzione e l'istituzione di uno stato democratico e multipartitico.\nNel gennaio 2012 scoppi\u00f2 un conflitto armato nel Mali settentrionale, in cui i Tuareg ribelli presero il controllo di un territorio del nord, e nell'aprile dichiararono la secessione di un nuovo stato, Azawad. Il conflitto fu complicato ulteriormente dal colpo di stato del marzo 2012 e dalle lotte successive tra Tuareg e altre fazioni ribelli. In risposta alle conquiste territoriali, l'esercito francese lanci\u00f2 l' nel gennaio 2013. Un mese dopo, le forze maliane e francesi riconquistarono quasi tutto il nord; le elezioni presidenziali si tennero il 28 luglio 2013, con il secondo turno l'11 agosto, e le elezioni parlamentari si tennero il 24 novembre e 25 dicembre dello stesso anno.\nNel 2020 e nel 2021 si sono verificati nel Mali due colpi di stato da parte di Assimi Go\u00efta.\nEtimologia.\nIl nome \"Mali\" deriva dall'Impero del Mali e significa \"il luogo dove vive il re\" ed ha una connotazione di forza.\nLo scrittore guineano Djibril Niane suggerisce in \"Sundiata: An Epic of Old Mali\" (1965) che non \u00e8 impossibile che il Mali sia il nome dato ad una delle capitali degli imperatori. Il viaggiatore marocchino del XIV secolo Ibn Battuta riport\u00f2 che la capitale dell'Impero del Mali era chiamata Mali. Una tradizione mandinga racconta che il leggendario primo imperatore Sundjata Ke\u00efta alla sua morte si trasform\u00f2 in un ippopotamo del fiume Sankarani, e che \u00e8 possibile trovare villaggi lungo il fiume, chiamato \"vecchio Mali\", che hanno come nome \"Mali\". Uno studio di proverbi maliani nota che nel vecchio Mali c'\u00e8 un villaggio che si chiama Malikoma, che significa \"nuovo Mali\", e che \"Mali\" potrebbe essere stato in passato il nome di una citt\u00e0.\nUn'altra teoria suggerisce che \"Mali\" sia la pronuncia fula del nome del popolo Mand\u00e8.\nStoria.\nL'arte sulle rocce nel Sahara suggerisce che il Mali settentrionale \u00e8 abitato sin dal 10.000 a.C., quando il Sahara era fertile e ricco di fauna. I primi manufatti in ceramica furono stati scoperti nel Mali centrale a Ounjougou e risalgono al 9.400 a.C., e si crede rappresentino un esempio di invenzione indipendente di vasellame nella regione. Nel 5000 a.C. vi sono tracce di allevamento, e nel 500 a.C. tracce di uso del ferro.\nNel primo millennio avanti Cristo, il popolo Mand\u00e8 fond\u00f2 le prime citt\u00e0 collegate al popolo Sarakoll\u00e9, lungo il medio fiume Niger nel Mali centrale, inclusa Dia, che fu fondata intorno al 900 a.C. e raggiunse il suo picco intorno al 600 a.C., e Jenn\u00e9-Jeno, che dur\u00f2 dal 300 a.C. al 900 d.C. Nel VI secolo dopo Cristo iniziarono i fiorenti commerci trans-Sahariani di oro, sale e schiavi, che facilitarono la nascita dei grandi imperi dell'Africa occidentale.\nVi sono alcuni riferimenti nel Mali nella prima letteratura islamica. Tra questi vi sono riferimenti a \"Pene\" e \"Malal\" nell'opera di Abu \u02bfUbayd al-Bakri nel 1068, la storia della conversione di uno dei primi governanti come Barmandana, ad opera di Ibn Khaldun (1397), ed alcuni dettagli geografici nell'opera di Muhammad al-Idrisi.\nIl Mali era un tempo parte di tre imperi dell'Africa occidentale che controllavano le vie commerciali trans-sahariane di oro, sale e schiavi, principalmente durante il regno di Musa I (circa 1312 - circa 1337). Questi regni saheliani non avevano n\u00e8 rigidi confini geopolitici, n\u00e8 rigide identit\u00e0 etniche. Il primo di questi imperi fu l'Impero del Ghana, che fu dominato dai popoli Sarakoll\u00e9 e Mande. L'impero si espanse in tutta l'Africa occidentale dall'VIII secolo fino al 1078, quando fu conquistato dagli Almoravidi.\nL'Impero del Mali fu costituito successivamente nell'alto fiume Niger, e raggiunse l'apice del potere nel XIV secolo; sotto l'impero, le antiche citt\u00e0 di Djenn\u00e9 e Timbuct\u00f9 furono centri del commercio e della cultura islamica. L'impero and\u00f2 in seguito incontro al declino per via degli intrighi interni, e fu infine succeduto dall'impero Songhai. Il popolo songhai aveva origine dall'attuale Nigeria nord-occidentale ed il suo impero era stato un grande potere dell'Africa occidentale soggetto al dominio dell'Impero del Mali.\nNel tardo XIV secolo i songhai conquistarono gradualmente l'indipendenza dal Mali e si espansero, incorporando alla fine l'intera porzione orientale dell'Impero del Mali. Il crollo dell'Impero Songhai fu causato dall'invasione marocchina del 1591, sotto il comando di Jawdar Pasci\u00e0. La caduta dell'impero Songhai segn\u00f2 la fine del ruolo della regione come crocevia dei commerci; a seguito dell'istituzione delle vie marittime da parte delle potenze europee, le vie commerciali trans-sahariane persero di importanza..\nUna delle peggiori carestie avvenute nella regione fu nel XVIII secolo; secondo John Iliffe, \"Le peggiori crisi avvennero negli anni 1680, quando la carestia si estese dalla costa Senegambiana fino all'Alto Nilo e molti si vendettero come schiavi per ottenere il sostentamento, e specialmente nel 1738-1756, quando la peggiore crisi alimentare che si ricordi nell'Africa occidentale, a causa della siccit\u00e0 e delle locuste, uccise circa met\u00e0 della popolazione di Timbuct\u00f9.\"\nColonia francese e indipendenza.\nI francesi iniziarono la colonizzazione del suo territorio nel 1864 e nel 1895 venne integrato nell'Africa Occidentale Francese con il nome di Sudan francese.\nIl 24 novembre 1958 la Repubblica Sudanese e il Senegal divennero repubbliche autonome all'interno della Comunit\u00e0 francese; nel gennaio 1959 Mali e Senegal uniti divennero la Federazione del Mali. Questa Federazione ottenne l'indipendenza dalla Francia il 20 giugno 1960. Alcuni mesi dopo, nell'agosto 1960, il Senegal si separ\u00f2 e la Repubblica Sudanese prese il nome di Mali il 22 settembre 1960 e fu eletto primo presidente della nazione Modibo Ke\u00efta, che in poco tempo instaur\u00f2 un regime con partito unico, di orientamento marxista: Keita avvi\u00f2 una serie di disastrose iniziative economiche e politiche che piegarono l'economia del paese e resero fortemente impopolare il regime stesso.\nMoussa Traor\u00e9.\nIl 19 novembre 1968, a seguito del continuo declino economico, il regime di Ke\u00efta fu rovesciato con un colpo di stato militare senza spargimento di sangue, guidato da Moussa Traor\u00e9; il giorno \u00e8 oggi commemorato come Anniversario della liberazione. Il regime militare instaurato, con Traor\u00e9 presidente, tent\u00f2 di riformare l'economia, ma i suoi sforzi furono annullati dalla situazione politica instabile e dalla devastante siccit\u00e0 del periodo 1968-1974, in cui la carestia uccise migliaia di persone. Il regime di Traor\u00e9 fu contrastato dalle rivolte studentesche dei tardi anni '70, e da tre tentati colpi di stato; il regime represse tutti i dissidenti fino alla fine degli anni '80.\nIl governo continu\u00f2 a tentare sulla strada delle riforme economiche, e la popolazione rimane largamente insoddisfatta. In risposta alle crescenti richieste di democrazia multi-partitica, il regime permise alcune limitate liberalizzazioni politiche, rifiutando comunque di permettere un pieno sistema democratico. Nel 1990 iniziarono ad emergere movimenti di opposizione, e la situazione fu complicata ulteriormente dalla turbolenta violenza etnica nel nord, a seguito del ritorno di molti Tuareg nel Mali.\nLe proteste anti-governative nel 1991 portarono ad un colpo di stato, ad un governo di transizione e ad una nuova Costituzione. L'opposizione al regime del generale Moussa Traor\u00e8, corrotto e dittatoriale, crebbe durante gli anni '80; durante questo periodo le riforme, imposte per soddisfare le richieste del Fondo Monetario Internazionale, portarono ulteriori difficolt\u00e0 alla popolazione del Paese, mentre le elite vicine al governo vivevano nella ricchezza. Le proteste pacifiche degli studenti nel gennaio 1991 furono soffocate con la forza, con arresti di massa e torture sui leader e sui partecipanti. Seguirono atti di rivolta e vandalismo su edifici pubblici, ma quasi tutte le azioni dei dissidenti rimasero non violente.\nLa rivoluzione di marzo.\nDal 22 al 26 marzo 1991 si tennero riunioni di massa pro-democrazia e uno sciopero nazionale sia nelle comunit\u00e0 urbane che rurali, che divennero noti come \"les \u00e9venements\" (\"gli eventi\") o \"Rivoluzione di Marzo\". A Bamako, in risposta alle manifestazioni di massa organizzate dagli studenti universitari e in seguito partecipate anche dai sindacati, i soldati aprirono il fuoco indiscriminatamente sui manifestanti non violenti; a questo seguirono tafferugli nelle strade, con l'erezione di barricate e blocchi stradali. Traor\u00e9 dichiar\u00f2 lo stato di emergenza ed impose il coprifuoco notturno. Nonostante la perdita stimata di circa 300 vite negli scontri dei quattro giorni, i manifestanti non violenti continuarono a tornare a Bamako ogni giorni chiedendo le dimissioni del presidente dittatore, e l'implementazione di politiche democratiche.\nIl 26 marzo 1991 \u00e8 il giorno che segna gli scontri tra i soldati e gli studenti manifestanti pacifici, che ebbero il culmine nel massacro di decine di persone per ordine del Presidente Moussa Traor\u00e9. Quest'ultimo e tre leader vennero in seguito processati e condannati a morte per la parte giocata nelle decisioni di quel giorno. Oggi, il 26 marzo \u00e8 una giornata festiva in ricordo dei tragici eventi e delle persone che morirono. Il colpo di stato viene ricordato come la Rivoluzione di Marzo del 1991.\nDal 26 marzo il rifiuto da parte dei soldati di aprire il fuoco sulle masse pacifiche si tramut\u00f2 in un tumulto a larga scala, e migliaia di soldati posarono le armi unendosi ai movimenti pro-democrazia. In quel pomeriggio il colonnello luogotenente Amadou Toumani Tour\u00e9 annunci\u00f2 via radio che aveva arrestato il presidente dittatore Moussa Traor\u00e9. In seguito, i partiti di opposizione vennero legalizzati e si riun\u00ec un congresso nazionale di gruppi civili e politici per redigere una nuova costituzione democratica da approvare tramite referendum nazionale.\nLe elezioni democratiche del 1992.\nNel 1992 si tennero le prime elezioni democratiche, con Alpha Oumar Konar\u00e9 eletto presidente. Dopo la sua rielezione nel 1997, Konare continu\u00f2 le riforme politiche ed economiche, lottando contro la corruzione. Alla fine del suo secondo mandato, limite costituzionale per un presidente, fu sostituito nel 2002 da Amadou Toumani Tour\u00e9 che venne rieletto nel 2007.\nA partire dall'autunno del 2008 si sono riacutizzate le tensioni nel Nord del paese tra il gruppo etnico Tuareg (accusato di sostenere la ribellione ancora latente nella regione di Kidal, al confine con quella di Gao) e le etnie maggioritarie nel paese. Violenze e intimidazioni contro elementi Tuareg da parte di ex miliziani filo-governativi si sono ripetute senza che le autorit\u00e0 intervenissero a difesa delle vittime.\nIl 3 aprile 2011 il presidente Amadou Toumani Tour\u00e9, dopo le dimissioni di Modibo Sidibe e di tutta l'\u00e9quipe governativa, ha nominato capo del governo Ciss\u00e9 Mariam Ka\u00efdama Sidib\u00e9, prima donna della storia a ricoprire tale incarico in Mali.\nColpo di Stato del 2012.\nIl 22 marzo 2012, soldati ammutinati guidati dal capitano Amadou Haya Sanogo affermano d'aver preso il controllo dei media e delle istituzioni maggiori grazie a un colpo di Stato. Costituiscono il \"Comitato Nazionale per il ripristino della democrazia in Mali\", e il loro primo atto \u00e8 stato l'annuncio della dissoluzione delle istituzioni e la sospensione della Costituzione..\nDall'aprile 2012 all'agosto 2013 \u00e8 stato presidente ad interim Dioncounda Traor\u00e9, designato dalla giunta militare, e Cheick Modibo Diarra \u00e8 nominato Primo Ministro ad interim del Mali il 17 aprile 2012 per aiutare il processo democratico fino alle elezioni del dicembre 2013.\nIl suo governo, composto da 24 membri, \u00e8 stato designato il 25 aprile dello stesso anno. Tre dei ruoli pi\u00f9 importanti - i ministri della difesa, della sicurezza interna, e dell'amministrazione territoriale - sono stati indicati dagli ufficiali legati alla giunta militare che ha compiuto il colpo di Stato. Il governo tuttavia era composto pi\u00f9 da tecnici che da politici.\nLa guerra civile.\nContemporaneamente \u00e8 ripresa la guerra civile che ha portato l'etnia tuareg (laica) del Movimento Nazionale di Liberazione dell'Azawad, ad allearsi con alcune frazioni fondamentaliste, (gli \"Ansar Dine\") - che aderiscono al Gruppo Salafita per la Predicazione e il Combattimento, poi denominato al-Qa'ida nel Maghreb islamico - e a prendere il controllo della regione settentrionale del Paese, l'Azawad.\nNel corso degli scontri sono state distrutte numerose reliquie della locale tradizione sufi e le tombe stesse (marabutti) di alcuni \"santi\" musulmani (tra cui l'antico mausoleo dedicato ad Alpha Moya e le sepolture di Sidi Mahmud, Sidi el-Mukhtar, Sidi Elmety, Mahamane Elmety e Shaykh Sidi Amar), a causa dell'accesa ostilit\u00e0 iconoclastica del Wahhabismo verso qualsiasi forma di culto, che non sia rivolta ad Allah, considerata una bestemmia.\nIl primo ministro Cheick Modibo Diarra viene arrestato dai militari l'11 dicembre 2012.\nIntervento europeo.\nIl 10 gennaio 2013 il presidente Dioncounda Traor\u00e9\u201a in un discorso alla nazione, ha comunicato di aver chiesto e ottenuto un intervento aereo della Francia, in accordo con l\"'Ecowas\", la comunit\u00e0 economica dei paesi dell'Africa occidentale, contro i ribelli dell'Azawad (il nord del Paese). In seguito, sono state liberate le principali citt\u00e0 dell'Azawad cadute in mano ai fondamentalisti islamici, dove le truppe sono state accolte con esultanza dalla popolazione.\nLe nuove elezioni presidenziali del 28 luglio e dell'11 agosto 2013, salutate con speranza dall'ONU (risoluzione 2164-2014), hanno visto la vittoria del nuovo presidente Ibrahim Boubacar Ke\u00efta, largamente sostenuto dalla parte Sud del Paese ed eletto con il 77,62% dei voti. La sua elezione garantisce una certa continuit\u00e0 di intenti della classe politica pre-golpe del 2012.\nColpo di Stato del 2020.\nIl 18 agosto 2020 il presidente Ibrahim Boubacar Ke\u00efta assieme al primo ministro vengono tratti in arresto mediante colpo di Stato.. Successivamente il presidente \u00e8 dimesso. Al posto si \u00e8 insediata la giunta militare.\nIl Comitato nazionale per la salvezza del popolo nominano il triumvirato Assimi Go\u00efta, Malick Diaw e Sadio Camara fino a nuove elezioni politiche maliane.\nGeografia.\nIl Mali \u00e8 uno stato senza sbocco al mare, il 24\u00b0 paese pi\u00f9 grande al mondo con 1.242.248 km\u00b2 di estensione ed \u00e8 situato nella zona interna dell'Africa nord-occidentale, fra il tropico del Cancro e la fascia equatoriale. Occupa lo spazio tra il 10\u00b0 ed il 25\u00b0 parallelo nord, e tra le longitudini 13\u00b0 ovest e 5\u00b0 est; confina con l'Algeria a nord-nordest, con il Niger ad est, con il Burkina Faso a sud-est, con la Costa d'Avorio a sud, con la Guinea a sud-ovest, con il Senegal ad ovest e con la Mauritania a nord-ovest. Il Mali comprende nella parte settentrionale una vasta porzione del Sahara che crea una regione estremamente calda di savana sudanese e, in quella centro-meridionale, una lunga sezione del Niger con i suoi affluenti. Si tratta di un paese in prevalenza pianeggiante, con alture nel nord. L'Adrar degli Ifoghas si trova nel nord-est del Paese.\nMorfologia.\nL'ossatura topografica \u00e8 costituita da altipiani di modesta altitudine formati da rocce sedimentarie recenti, sovrapposte al basamento cristallino antico. Nella regione settentrionale si stendono vasti tavolati che si elevano per alcune centinaia di metri fino a culminare nel gruppo montuoso dell'Adrar des Iforas; al centro, verso ovest, il massiccio \u00e8 limitato dal profondo solco della valle del Tilemsi, oltre la quale il massiccio cristallino del Timetrine degrada verso l'estesa depressione del bacino del Niger. Nella regione sud-occidentale affiorano i lembi settentrionali del massiccio guineano con il monte Mina (820 m), dal cui versante orientale nasce il Volta Nero, i monti di Kenieba e l'altopiano di Bambouck che non superano i 600 metri di altezza.\nIdrografia.\nL'idrografia territoriale \u00e8 sviluppata soltanto nella sezione meridionale, attraversata per km dal corso del fiume Niger e da quello superiore del fiume Senegal. Il Niger, proveniente come il Senegal dal massiccio del Fouta Djalon in Guinea, entra in territorio maliano con un percorso orientato da sud-ovest a nord-est, formando un'ampia ansa paludosa prima di mutare direzione verso sud-est. Si possono distinguere tre tratti caratterizzati da un diverso regime delle piene: uno a monte fino a S\u00e9gou, il grande delta interno nelle regioni di Macina e Mopti e il tratto a valle del delta.\nLa vasta area, irrigata dal delta interno, rappresenta una felice eccezione nell'arida realt\u00e0 saheliana e consente un notevole sfruttamento agricolo e pastorale. Il fiume Senegal scorre nel Mali per soli 450\u00a0km: il suo principale affluente \u00e8 il Fal\u00e9m\u00e9 al confine con lo Stato del Senegal.\nClima.\nDal punto di vista climatico, il territorio del Mali \u00e8 caratterizzato da tre distinte situazioni: nell'area settentrionale, oltre il margine saheliano, prevalgono condizioni di clima desertico con temperature molto elevate in estate e nelle ore diurne (da 25 a 52\u00a0\u00b0C), relativamente basse in inverno e durante la notte (da 0 a 5\u00a0\u00b0C), caratterizzate dalla mancanza di precipitazioni. La regione saheliana centrale riceve pi\u00f9 di 250\u00f7700 mm di piogge annue, mentre in quella meridionale, sudanese, le precipitazioni medie annue superano i 700\u00f7 mm e la stagione delle piogge inizia a fine aprile, prolungandosi fino a ottobre. Le temperature sono generalmente elevate in tutto il Paese. Le escursioni termiche si intensificano procedendo verso le aree pi\u00f9 continentali: i valori medi delle temperature minime di gennaio sono di 17\u00a0\u00b0C a Bamako e di 14\u00a0\u00b0C a Gao, quelli massimi di maggio sono rispettivamente di 39 e di 43\u00a0\u00b0C. Durante tutto l'anno l'aliseo di nord-est domina nella regione settentrionale, l\"harmattan\" soffia ovunque da novembre ad aprile (stagione secca).\nFlora e fauna.\nNel paesaggio vegetale (area sudanese) predomina la savana arborata ricca di erbe alte, maestosi baobab e alberi da frutta, alternata a zone residuali di foresta tropicale e foresta a galleria lungo il corso dei fiumi. Nella zona saheliana molto diffusa \u00e8 la steppa: le alte erbe sono sostituite da graminacee provviste di spine, dalle gigantesche euforbie e acacie.\nLa fauna \u00e8 abbondante e ben rappresentata: nella savana e ai margini della foresta equatoriale vivono scimmie, ruminanti, felini e rettili di grosse dimensioni. Anche nella regione saheliana troviamo animali come quelli presenti nella savana. Nei corsi d'acqua vivono coccodrilli, ippopotami e molte specie di pesci. Il parco nazionale del Baoul\u00e9, nella zona sud-orientale di Bamako, ospita una grande riserva faunistica.\nPopolazione.\nDemografia.\nLa densit\u00e0 media di popolazione \u00e8 molto bassa, e si innalza solo nelle regioni centromeridionali (soprattutto Sikasso e S\u00e9gou, con circa 30 ab./km\u00b2) dove si concentrano i 3/4 dei maliani e la totalit\u00e0 della popolazione urbana (circa 1/3 degli abitanti). Al contrario, nelle regioni sahariane del nord, che occupano oltre il 60% del territorio, la rarefazione demografica \u00e8 massima. Il forte incremento demografico (superiore al 3% annuo a causa di un indice di fecondit\u00e0 di oltre sei figli per donna) alimenta intensi flussi migratori, sia stagionali verso il Senegal (e prima della crisi del 2002, anche verso la Costa d'Avorio) sia verso l'Europa; molto alto \u00e8 il numero degli emigrati stabili ( circa); la comunit\u00e0 pi\u00f9 numerosa vive in Francia ( persone nel 2003).\nIl Mali si colloca nelle ultimissime posizioni (174\u00b0) della graduatoria dell'Indice di sviluppo umano delle Nazioni Unite. Le condizioni di vita sono precarie per la maggior parte della popolazione, come attestano l'altissima mortalit\u00e0 infantile (6,76%), la bassa speranza di vita (55 anni), l'elevato tasso di analfabetismo (71%) e le carenti condizioni igienico sanitarie che favoriscono il diffondersi di epidemie (per esempio di colera), il persistere di parassitosi e la propagazione dell'AIDS.\nEtnie.\nLe principali etnie del Mali sono Bambara, Bozo, Dogon, Malinke (Mandingo), Fulani (peul), Sarakoll\u00e9 (Soninke), Senoufo, Songhai, Toucouleur, Tuareg.\nReligione.\nMusulmani (92%, in maggioranza sunniti), animisti (5%), cristiani (2,5%), altri (0,5%).\nLe circoscrizioni ecclesiastiche cattoliche consistono in un'arcidiocesi con sede a Bamako, avente cinque diocesi suffraganee: Kayes, Mopti, San, S\u00e9gou e Sikasso.\nLingue.\nIl francese \u00e8 l'unica lingua ufficiale, \u00e8 parlata ovunque e serve come lingua degli affari e del commercio; grazie alla scolarizzazione sempre maggiore e all'esplosione demografica, il francese cresce e le altre lingue minoritarie cominciano a scomparire. Nel paese \u00e8 parlata anche la lingua tuareg nel nord. La lingua bambara, un tempo la pi\u00f9 diffusa, si sta ridimensionando drasticamente negli ultimi anni, a causa della diffusione del francese tra la popolazione e nell'Africa francofona in particolare. In alcune zone del paese si parla il Soninke. Nella zona occidentale del paese \u00e8 parlato lo xaasongaxango.\nIl Mali \u00e8 membro dell' (Organizzazione Internazionale della Francofonia).\nOrdinamento dello stato.\nDal 1991 la costituzione ha subito cambiamenti che hanno consentito la creazione di un sistema pluripartitico; l'assemblea nazionale \u00e8 composta da 147 membri eletti ogni 5 anni a suffragio universale.\nIn base alla costituzione del 1992, il Mali \u00e8 una repubblica parlamentare, con regime semipresidenziale.\nIl Capo dello Stato, che nomina il primo ministro, viene eletto a suffragio universale diretto con mandato quinquennale. L'Assemblea Nazionale (160 membri eletti ogni 5 anni, di cui 13 eletti dai maliani residenti all'estero) detiene il potere legislativo e il controllo sul governo. La pena di morte \u00e8 stata sospesa nel 2002.\nIl paese \u00e8 membro di ONU, Ua, WTO, Oci; fa parte dei paesi Acp e di organizzazioni regionali come l'Unione Economica e Monetaria dell'Africa Occidentale (Waemu/Uemoa) e la Comunit\u00e0 Economica dell'Africa Occidentale (Cedeao/Ecowas).\nSuddivisioni storiche e amministrative.\nIl Mali \u00e8 suddiviso in otto regioni, pi\u00f9 il distretto della capitale. Le regioni sono poi divise in 49 circondari (\"cercles\"). I circondari e il distretto della capitale sono divisi in 703 comuni (\"communes\").\nIstituzioni.\nSistema sanitario.\nIl sistema sanitario locale deve fronteggiare quotidianamente la malaria e la situazione generale del paese lascia aperti ampi spazi anche alla febbre gialla; inoltre, molte malattie, trasmesse tramite cibo e bevande, si manifestano sotto forma di dissenteria: nel paese, oltre alla febbre tifoide e alle epatiti, sono molto diffuse le malattie da vermi intestinali, nonch\u00e9 la giardiasi.\nIl problema principale \u00e8 quindi quello dell'acqua potabile e un deciso piano per la potabilizzazione delle acque e di distribuzione delle stesse permetterebbe di per s\u00e9 di risolvere almeno in parte i problemi derivanti da questa situazione. Lo Stato, in fatto di sanit\u00e0, spende circa 5 dollari per abitante e ci\u00f2 denota anche la mancanza di medici messi a disposizioni delle popolazioni: cifra esigua e inadeguata alle reali necessit\u00e0 della popolazione. Ma adeguati progetti legati non solo alla progettazione ma anche alla effettiva realizzazione di piccole unit\u00e0 ospedaliere lungo il Niger potrebbero risolvere parte dei problemi (produzione di energia, di acqua potabile, di acqua per irrigazione e cos\u00ec via).\n\u00c8 segnalata inoltre la presenza di filariosi, di focolai endemici di oncocercosi, della leishmaniosi cutanea e viscerale (pi\u00f9 frequenti nelle zone aride), della tripanosomiasi (soprattutto in zone rurali), le febbri ricorrenti, il tifo da pidocchi, pulci o zecche e le febbri emorragiche di natura virale. Anche la tungiasi \u00e8 diffusa come la schistosomiasi, malattia dovuta a un parassita presente nelle acque dolci.\nRelazioni estere e militari.\nL'orientamento delle relazioni estere del Mali \u00e8 diventato sempre pi\u00f9 pragmatico e filo-occidentale nel corso del tempo. Infatti con l'instaurazione nel 2002 di una forma democratica di governo, le relazioni del Mali con l'Occidente in generale e con gli Stati Uniti, in particolare, sono notevolmente migliorate. Il Mali ha un rapporto ambivalente di lunga data con la Francia, ex potenza coloniale. Il Mali \u00e8 attivo in organizzazioni regionali come l'Unione Africana. Lavorare per controllare e risolvere i diversi conflitti regionali, come quelli in Costa d'Avorio, Liberia e Sierra Leone, \u00e8 uno dei principali obiettivi della politica estera del paese. Il Mali si sente minacciato dalle potenziali ripercussioni dei conflitti nei paesi limitrofi, e le relazioni con i vicini sono spesso difficili. L'insicurezza lungo i confini del nord, tra banditismo transfrontaliero e il terrorismo, rimangono questioni fortemente problematiche delle relazioni regionali.\nLe forze armate del Mali consistono di un esercito, che comprende le forze terrestri e forze aeree, nonch\u00e9 i paramilitari della Gendarmeria e della Guardia Repubblicana, che sono tutti sotto il controllo del Ministero della Difesa e dei Veterani del Mali, guidati da un civile. L'esercito \u00e8 sottopagato, male equipaggiato, e necessita di una razionalizzazione. L'organizzazione della struttura delle forze armate ha sofferto molto l'incorporazione delle forze irregolari dei Tuareg nel proprio organico regolare a seguito di un accordo del 1992 tra il governo e le forze ribelli Tuareg. L'esercito ha generalmente mantenuto un profilo basso, con la transizione democratica del 1992. Il presidente in carica, Amadou Toumani Tour\u00e9, \u00e8 un ex generale dell'esercito e come tale gode di ampio sostegno in ambito militare. Nella relazione annuale sui diritti umani per il 2003, il Dipartimento di Stato americano, il controllo civile nominale delle forze di sicurezza \u00e8 generalmente efficace, ma ha osservato alcuni \"casi in cui elementi delle forze di sicurezza hanno agito in modo indipendente dell'autorit\u00e0 di governo\". Le potenze occidentali come gli Stati Uniti aiutano le forze armate del Mali con la formazione del personale militare e la dotazione di attrezzature e armi.\nDopo una risoluzione ONU del gennaio 2012 l'Unione europea ha inviato una missione militare denominata \"European Union Training Mission Mali\", con il compito di riorganizzare le forze armate maliane.\nEconomia.\nAgricoltura e allevamento.\nDei 124 milioni di ettari di superficie territoriale, il deserto del Sahara costituisce il 55%, il terzo centro-sud del paese ricade nel Sahel, il resto si trova nella fascia sudanese e nella zona sub-umida guineiana. Del totale, 7 milioni di ettari sono coltivati; i pascoli occupano 35 milioni di ettari e le foreste coprono l'1% del territorio.\nIl Prodotto Interno Lordo (PIL) per abitante si aggira sui 964 dollari nel 2009, con una partecipazione del settore agricolo del 36,5 per cento nel periodo 2005-2010. Nello stesso periodo, il settore impiega il 66 per cento della popolazione attiva. L'agricoltura \u00e8 di sussistenza, dominata da aziende di dimensioni medio-piccole, dai 4-5 ettari ai 27 ettari, spesso dotate di bestiame da lavoro. Il grosso della produzione si ottiene nel meridione del paese, meglio irrorato. Nel complesso, i cereali asciutti (soprattutto miglio, sorgo e mais) rappresentano il 56 per cento della produzione, le colture commerciali principali, anch'esse coltivate in seccagno, sono il cotone (2,4 milioni di q. tra fibra e semi), l'arachide (1,6 milioni di q.), il karit\u00e9 (l'albero del burro) e il fagiolo dell'occhio. Il Senegal e il delta del Niger, ed i loro affluenti forniscono il grosso delle risorse idriche per l'irrigazione di ettari, destinati principalmente alla produzione di riso, ortaggi, patata, batata, canna da zucchero e t\u00e8. Si tratta in prevalenza un'agricoltura moderna e commerciale, in parte gestita da cooperative di contadini.. Oltre che per la scarsit\u00e0 di buoni terreni, il livello produttivo \u00e8 generalmente molto basso per la piovosit\u00e0 insufficiente e fortemente irregolari. Si ricordano le tremende siccit\u00e0 che a pi\u00f9 riprese hanno devastato il paese attorno alla met\u00e0 degli anni settanta e nel 1980, nel 1982 e nel 1983. Altro fattore negativo \u00e8 l'organizzazione arcaica dell'attivit\u00e0 agricola: al momento, neppure l'istituzione di un numero abbastanza considerevole di cooperative ha dato esiti consistenti.\nL'allevamento \u00e8 diffuso in tutto il paese, ma il grosso del bestiame si trova nella zona saheliana, sopra l'isoieta dei 600\u00a0mm. I sistemi di produzione, pastorale ed agro-pastorale a seconda delle zone agro-ecologiche sono caratterizzati da bassa produttivit\u00e0. Il patrimonio zootecnico \u00e8 costituito da piccoli ruminanti (31,3 milioni di capi nel 2012), bovini (9,7 milioni), cammelli ( capi), equini (1,4 milioni di capi) e pollame (35,1 milioni di capi).\nForeste.\nLe foreste, estese 12,4 milioni di ettari, sviluppandosi nella fascia sudano-guineiana con precipitazioni fino a \u00a0mm, forniscono legna da ardere (la principale fonte di energia disponibile) e legname pregiato, gomma arabica e pascolo per il bestiame. Secondo il Programma delle Nazioni Unite, nel periodo 1990-2010, hanno subito una diminuzione dell'11,2 per cento. Dal 1997 al 2012 si sono esportati annualmente 5-6 milioni di metri cubi di legname. Legname \u00e8 anche importato da Burkina Faso, Ghana e Costa d'Avorio. Lo sviluppo della coltivazione della Jatropha potrebbe contribuire a rallentare la desertificazione.\nPesca.\nLa pesca, sempre di tipo artigianale, si pratica nei fiumi, nei laghi naturali ed artificiali, paludi e zone inondate, su una superficie complessiva di \u00a0km\u00b2. I fiumi principali, condivisi con i paesi confinanti, sono il Senegal con i suoi affluenti principali Bafing, Bakoye e Fal\u00e9m\u00e9 e il Niger che attraversa il paese per chilometri e fornisce oltre 80 per cento della produzione ittica. Esiste anche un centinaio di laghi tra i quali il Faguibine, il S\u00e9lingu\u00e9 e il Manantali. Il potenziale alieutico \u00e8 valutato intorno alle tonnellate circa. Si pesca annualmente un centinaio di migliaia di tonnellate di pesce, che non soddisfano il fabbisogno interno che viene coperto dalle importazioni (12 milioni di dollari nel 2012).\nProduzione, commercio e sicurezza alimentare.\nIl fabbisogno cerealicolo interno \u00e8 generalmente soddisfatto dalla produzione nazionale. Esportazioni regionali anche consistenti di miglio e sorgo possono verificarsi in annate favorevoli, cos\u00ec come possono essere necessari aiuti alimentari ( tonnellate nel 2012). Altre importazioni riguardano farine, oli vegetali, zucchero e pesce. Il paese esporta soprattutto cotone e sesamo. Le esportazioni di prodotti zootecnici consistono in bestiame vivo destinato ai mercati costieri e pellami verso l'Europa. Il 7,3 per cento della popolazione \u00e8 sottonutrita (nel 2012) e il 43,6 per cento vive sotto la soglia della povert\u00e0 (nel 1993) che colpisce in particolare la popolazione rurale (50,6 per cento). Da rilevare il grave fenomeno del contrabbando di prodotti alimentari, avviati ai pi\u00f9 vantaggiosi mercati della Costa d'Avorio, del Burkina Faso e del Senegal.\nAttori e politiche agricole.\nLe strategie di valorizzazione del mondo rurale hanno sempre rivestito un ruolo fondamentale sia nelle politiche delle potenze coloniali che in quelle dello Stato \npost-coloniale.\nAttualmente la \"Loi d'Orientation\" Agricole si articola attorno a cinque temi principali:\nRisorse minerarie.\nGli estesi giacimenti di fosfati, oro, uranio, ferro, bauxite, manganese e sale sono poco sfruttati a causa delle infrastrutture carenti. Molto pi\u00f9 modesti sono i giacimenti diamantiferi, situati nel sud-ovest del paese.\nIndustria.\nL'industria garantisce il 26% delle entrate, ma presenta ancora segni di arretratezza ed \u00e8 molto legata al settore primario. Le industrie sono concentrate quasi esclusivamente nelle vicinanze della capitale, Bamako, e comprendono: industrie chimiche, tessili, diamantifere e del cemento, oltre a quelle agroalimentari.\nEsportazioni.\nLe esportazioni ammontano a milioni di dollari U.S.A. ed esse costituiscono il 36% del P.I.L..\nImportazioni.\nLe importazioni costituiscono il 41% del prodotto interno lordo e ammontano a miliardi di $ U.S.A. .\nTrasporti.\nLa rete dei trasporti del Mali \u00e8 molto limitata e comprende, oltre a strade poco e mal asfaltate che collegano Bamako con Segou, un'estesa rete fluviale. Importante il Niger, che costituisce un canale di navigazione che attraversa il paese da sud-ovest a nord-est. Nel nord del paese si usano prevalentemente cammelli negli spostamenti. Gli aeroporti principali sono l'Aeroporto di Kayes Dag-Dag e quello di Mopti-Ambod\u00e9djo.\nUn miglioramento delle comunicazioni aiuterebbe il Mali ad intraprendere un certo sviluppo, visto che molte delle attivit\u00e0 terziarie si svolgono sulle poche strade esistenti e le derrate alimentari, facilmente deperibili, giungono nelle zone dove non \u00e8 possibile la coltivazione in tempi molto lunghi, originando cos\u00ec anche problemi sanitari. La strada che parte dal confine con il Senegal (Diboli) per Kaies e Bamako \u00e8 tutta asfaltata con qualche chiatta per l'attraversamento del fiume Bakoye. Pure \u00e8 asfaltata \u00e8 la strada proveniente dal Senegal Kenieba-Kit\u00e0.\nTurismo.\nIl turismo pu\u00f2 contare su attrattive quali le moschee in stile sudanese, la famosissima citt\u00e0 di Timbuct\u00f9 (Timbuct\u00f9) ed il deserto. Il turismo \u00e8 in crescita (18.4% all'anno): le entrate sono aumentate da 19 milioni di dollari nel 1995 agli attuali 71 milioni.\nAmbiente.\nIl Mali \u00e8 lo stato pi\u00f9 vasto dell'Africa occidentale e ospita cinque differenti habitat. Il nord \u00e8 occupato dal Sahara, mentre il sud \u00e8 costituito da terreni coltivati relativamente pianeggianti e bene irrigati da discrete precipitazioni. L'ovest \u00e8 una propaggine collinosa coperta dai boschi degli altipiani del Fouta Djalon, in Guinea, la fascia centrale del paese \u00e8 una savana semiarida (il Sahel) e il delta interno del Niger \u00e8 un labirinto di canali, paludi e laghi. Il Niger, fiume d'importanza vitale per il paese, \u00e8 l'elemento geografico di maggior rilievo del Mali. Scorre per km attraverso il paese provenendo dalla Guinea, nel sud-ovest, fino a Timbuct\u00f9 e al margine del Sahara, prima di piegare verso sud-est attraversando il Niger e la Nigeria per poi gettarsi nell'Atlantico.\nIl Mali ha quattro parchi nazionali e diverse aree protette, ma la fauna selvatica \u00e8 stata annientata da secoli di interventi umani, e i parchi non sono facilmente accessibili. Sembra che il vasto Parc National de la Boucle de Baoul\u00e9, a nord-ovest di Bamako, offra buone opportunit\u00e0 per il birdwatching, mentre il Parc National du Bafing, che si estende lungo il lago formato dalla diga di Manantali, a ovest di Kita, protegge numerose specie di primati, tra cui gli scimpanz\u00e9. La R\u00e9serve d'Ansongo-M\u00e9naka si trova a sud-est di Gao, accanto al Fiume Niger, ed \u00e8 molto isolata. Gli animali sono in gran parte scomparsi, ma il Niger ospita ancora gli ippopotami. L'area di maggiore interesse per i visitatori, sebbene difficile da raggiungere, \u00e8 la R\u00e9serve de Douentza, una vasta distesa semidesertica a nord della strada principale tra Mopti e Gao, popolata dai robusti elefanti del deserto.\nLe questioni ambientali pi\u00f9 pressanti per il Mali sono il disboscamento, lo sfruttamento eccessivo del territorio per il pascolo e la desertificazione. I tre problemi sono strettamente correlati e, insieme, costituiscono una minaccia per gran parte del paese. Nel Sahel, gli alberi vengono abbattuti per ricavarne legna per cucinare e per costruire. In altre zone, il pascolo sta spogliando il tappeto vegetale e la rete di radici, dunque non rimane molto a tenere insieme il suolo, che si sta erodendo. L'aumento della popolazione, inoltre, non fa che peggiorare questa situazione.\nArte.\nLe tradizioni musicali del Mali derivano dai griot, che sono noti come \"Custodi di memorie\". La Musica maliana \u00e8 varia e ha diversi generi. Alcune famose influenze nella musica del Mali sono del virtuoso musicista Kora, Toumani Diabat\u00e9, le profonde radici del chitarrista blues Ali Farka Tour\u00e9, il gruppo tuareg Tinariwen, e numerosi artisti afro-pop come Salif Ke\u00efta, il duo Amadou &amp; Mariam, Oumou Sangare, Bassekou Kouyat\u00e9 e Habib Kon\u00e9.\nAnche se la letteratura del Mali \u00e8 meno famosa della sua musica, il Mali \u00e8 sempre stato uno dei paesi con i pi\u00f9 vivaci centri intellettuali. La tradizione letteraria del Mali in passato \u00e8 stata trasmessa principalmente con il passaparola, con jalis a recitare o cantare storie conosciute a memoria.\nAmadou Hamp\u00e2t\u00e9 B\u00e2, lo storico pi\u00f9 conosciuto del Mali, ha trascorso gran parte della sua vita a scrivere di queste tradizioni orali perch\u00e9 il mondo se ne ricordi. Il romanzo pi\u00f9 conosciuto di uno scrittore del Mali \u00e8 Yambo Ouologuem, \"Le Devoir de violence\", che ha vinto il Premio Renaudot 1968, ma la cui eredit\u00e0 \u00e8 stata segnata dalle accuse di plagio. \nAltri noti scrittori del Mali sono: Baba Traor\u00e9, Modibo Keita Sounkalo, Massa Makan Diabat\u00e9, Moussa Konat\u00e9 e Fily Dabo Sissoko.\nSport.\nLo sport pi\u00f9 popolare in Mali \u00e8 il calcio, che \u00e8 diventato una passione nazionale quando il Mali \u00e8 stato scelto per ospitare la Coppa delle Nazioni Africane 2002. La maggior parte delle citt\u00e0 hanno club professionisti o semi-professionali, le quali giocano in campionati nazionali e regionali. La Malien Premi\u00e8re Division \u00e8 la massima competizione calcistica del Mali, creata nel 1966. La maggior parte dei club hanno sede a Bamako, la capitale, e le squadre pi\u00f9 popolari a livello nazionale sono: il Djoliba Athletic Club, lo Stade Malien de Bamako e l'Association Sportive Korofina. L'impero coloniale francese ha introdotto il gioco nella colonia ed i primi campionati organizzati aperti agli africani nacquero nel 1930. Una manciata di club africani si sono sviluppati dopo la seconda guerra mondiale e partecipavano ai tornei di calcio dell'Africa Occidentale Francese.\nTradizioni.\nLa variegata cultura quotidiana dei maliani riflette la diversit\u00e0 etnica e geografica del paese. La maggior parte dei maliani indossa fluenti abiti colorati chiamati boubous che sono tipici dell'Africa occidentale. I maliani partecipano spesso a feste tradizionali, balli e cerimonie.\nCucina.\nRiso e miglio sono la base della cucina del Mali, che \u00e8 fortemente basata su cereali. I cereali sono generalmente preparati con salse a base di foglie di spinaci, o foglie di baobab, con pomodoro, o con salsa di arachidi, e pu\u00f2 essere accompagnata da pezzi di carne alla griglia (tipicamente di pollo, agnello, manzo o capra). La cucina del Mali varia molto regionalmente."}
{"id": "691395", "revid": "70935", "url": "https://it.wikipedia.org/wiki?curid=691395", "title": "Colonia (insediamento)", "text": "Il termine colonia (derivante dal latino \"colere\", cio\u00e8 \"coltivare\") indica un insieme di persone che si trasferiscono, spontaneamente o per iniziativa della madrepatria, in un altro luogo dove rimangono uniti in una comunit\u00e0.\nStoria.\nNel corso dei secoli, la costituzione di tali insediamenti \u00e8 pressoch\u00e9 andata di pari passo con la storia dell'umanit\u00e0; la denominazione di una colonia romana veniva fatta, talvolta premettendovi la parola, utilizzando il nome di chi le aveva fondate o ne aveva promosso la costruzione, di solito un console o un imperatore. Ad esempio \"Colonia Augusta Nemausus\" (N\u00eemes), \"Colonia Julia Paterna Narbo Martius\" (Narbonne), \"Colonia Augusta Agrippinensis\" (Colonia), \"Colonia Ulpia Traiana\" (Xanten).\nTra il decimo e la met\u00e0 del quattordicesimo secolo, in Europa, la crescita demografica ha dato avvio a grandi dissodamenti delle terre non sfruttate che hanno cambiato il paesaggio agrario continentale, con la grande colonizzazione tedesca oltre l'Elba, la colonizzazione delle Alpi, le bonifiche palustri e marine olandesi. Sorse in questo periodo un nuovo status sociale per i contadini: il \"colono dissodatore\", dal quale discese giuridicamente il \"diritto dei coloni\".\nL'occupazione europea dal XVI secolo ad oggi dei territori americani, africani, asiatici ha indotto la nascita di un'architettura coloniale, ben rappresentata dal \"Colonial style\" seguito dagli inglesi nel Nordamerica e dal \"Mission style\" adottato dagli spagnoli e dai portoghesi in Sudamerica.\nCaratteristiche.\nLe comunit\u00e0 che vi si stanziano, generalmente preservano la propria identit\u00e0 culturale (e spesso anche linguistica) e sono caratterizzate da legami di appartenenza e di solidariet\u00e0 tra gli individui che le compongono. Politicamente per colonia si intende un territorio dipendente da un altro (es. l'India era una colonia britannica).\nUn altro significato \u00e8 riferito a colonia penale, per indicare un insediamento inospitale adibito a luogo di confino e/o detenzione.\nZoologia.\nIl termine viene utilizzato anche per indicare comunit\u00e0 di animali che per\u00f2 a differenza degli esseri umani attuano biologicamente una cooperazione stretta, come ad esempio le formiche, oppure cloni di microorganismi su un supporto solido, specialmente in coltura."}
{"id": "691397", "revid": "57342", "url": "https://it.wikipedia.org/wiki?curid=691397", "title": "Sindaci della Spezia", "text": "Di seguito l'elenco cronologico dei sindaci della Spezia e delle altre figure apicali equivalenti che si sono succedute nel corso della storia."}
{"id": "691398", "revid": "32116", "url": "https://it.wikipedia.org/wiki?curid=691398", "title": "Myst III- Exile", "text": ""}
{"id": "691399", "revid": "547992", "url": "https://it.wikipedia.org/wiki?curid=691399", "title": "Elio (divinit\u00e0)", "text": "Elio (in italiano anche Elios; , o \"Sol,-is\") \u00e8 una divinit\u00e0 della religione greca, pi\u00f9 precisamente il titano dell'astro solare, figlio dei titani Teia e Iperione.\nIl mito di Elio.\nElio era figlio del titano Iperione e di Teia e fratello di Selene, titanide legata alla luna e di Eos, divinit\u00e0 dell'aurora. Ogni mattina egli si solleva ad oriente sulle acque del fiume Oceano che circonda tutta la Terra, per guidare nel cielo il carro splendente del Sole, trainato da quattro cavalli che gettano fuoco dalle narici. Durante il d\u00ec percorre il cielo da oriente a occidente fin quando arriva la sera, poi si immerge nuovamente nel fiume Oceano. Per arrivare nuovamente ad oriente, utilizza una barchetta d'oro girando attorno all'emisfero boreale. Una volta giunto a destinazione riposa nel suo magnifico palazzo. Elio possedeva sull'isola di Trinacria sette mandrie di buoi, rappresentanti i sette giorni di una settimana, e sette greggi di pecore, rappresentanti le sette notti di una settimana. Ogni mandria e ogni gregge era composto da cinquanta capi, ovvero il numero, secondo il computo antico, delle settimane dell'anno solare. Elios ebbe alcuni figli, Fetonte, Eete, Perse, Cercafo, Tenage, Acti, Triopa, Candalo, Ochimo, Macareo, Ampelo e Bisalte, nonch\u00e9 varie figlie, tra cui Circe, Merope, Fetusa, Pasifae, Elie, Egle, Lampezia, Febe, Eterea, Diossippe ed Elettrione chiamate Eliadi.\nFiglia di Elio era anche la capra Amaltea che, dopo essere stata consegnata alla ninfa Adrastea da Gea, allat\u00f3 Zeus infante\nIn un mito corinzio del II secolo d.C. si raccontava che Briareo, uno degli Ecatonchiri, fece da arbitro in una disputa tra Poseidone ed Elio (il mare ed il Sole): egli stabil\u00ec che l'Istmo sarebbe toccato a Poseidone, mentre l'acropoli di Corinto ad Elio\nElio nell\"Iliade\".\nLa pi\u00f9 antica attestazione greca del dio Elio \u00e8 nel III canto dell\"Iliade\" dove viene indicato come colui che \"tutti vede e tutto ascolta\":\nLa facolt\u00e0 di onniveggenza lo fa invocare nei giuramenti.\nElio nella \"Teogonia\" di Esiodo.\nNella \"Teogonia\" di Esiodo (vv.371-374) i titani Teia (\u0398\u03b5\u03af\u03b1) e Iperione (\u1f59\u03c0\u03b5\u03c1\u03af\u03c9\u03bd) generano Elio insieme a Selene (\u03a3\u03b5\u03bb\u03ae\u03bd\u03b7, Luna) ed E\u00f3s (\u1f28\u03ce\u03c2, Aurora).\nMentre ai versi 956-957 Elio e l'oceanina Persei (\u03a0\u03b5\u03c1\u03c3\u03b7\u0390\u03c2, anche Perseide) generano Circe (\u039a\u03af\u03c1\u03ba\u03b7) e Aiete (\u0391\u1f30\u03ae\u03c4\u03b7\u03c2, anche Eeta).\nCulto.\nIl culto di Elio non era regolare in Grecia in quanto questo dio non risiedeva n\u00e9 nelle citt\u00e0, n\u00e9 nelle campagne, ed essendo un astro era considerato lontano dagli uomini che comunque gli prestavano debito onore. Il suo culto risulta invece particolare nell'isola di Rodi dove gli era consacrata una colossale statua rappresentante un giovane con una folta chioma cinta da una corona a raggiera conosciuta con il nome di Colosso di Rodi, a dimostrazione dei tratti propriamente non greci della sua civilt\u00e0.\nA Elio erano dedicate, sempre a Rodi, le \"H\u0113lia\u00eea\" (\u1f29\u03bb\u03b9\u03b1\u1fd6\u03b1), festivit\u00e0 comprendenti gare atletiche e un sacrificio di quadrighe gettate in mare.\nTeologia.\nIn et\u00e0 successive il culto di Elio assunse vie pi\u00f9 un'importanza centrale, dapprima fu identificato con altri d\u00e8i, ad esempio l'identificazione con il dio Apollo risulta gi\u00e0 attestata nel V secolo a.C., successivamente, in epoca tardo-imperiale, a partire da Aureliano, il suo culto divenne il principale culto dell'impero romano; in Macrobio sono riassunte le motivazioni teologiche:\nCos\u00ec gi\u00e0 l'imperatore Flavio Claudio Giuliano nel suo \"Inno a Elio re\":"}
{"id": "691402", "revid": "2519", "url": "https://it.wikipedia.org/wiki?curid=691402", "title": "Rifugio Arnaldo Bogani", "text": "Il rifugio Arnaldo Bogani \u00e8 un rifugio situato nel comune di Esino Lario (LC), in val d'Esino (localit\u00e0 Poiat), nelle Prealpi lombarde a 1.816 m. nella conca del Moncodeno.\nStoria.\nIl rifugio \u00e8 di propriet\u00e0 del CAI di Monza, che lo costru\u00ec tra il 1905 e il 1906 battezzandolo inizialmente come \"Capanna Monza\". L'edificio \u00e8 situato a poca distanza dal luogo in cui sorgeva la capanna Moncodeno, primo storico rifugio delle Grigne, successivamente distrutto nel 1897 da una valanga.\nLa capanna Monza, durante la guerra di Liberazione, ospitava un distaccamento di partigiani dell'89\u00aa Brigata Garibaldi (a cui \u00e8 dedicato un bivacco-cappella sul sentiero) e perci\u00f2 fu distrutta dai fascisti nel 1944. L'anno dopo venne ricostruita ed intitolata ad Arnaldo Bogani, ex-presidente del CAI Monza.\nCaratteristiche e informazioni.\nSorge in un bosco di larici nei pressi del bacino carsico del Bregai, sul versante nord della Grigna Settentrionale. Il rifugio \u00e8 rinomato per la buona cucina e per la gestione familiare a cura della famiglia Buzzoni. Non esiste un locale invernale, ma nella stagione fredda \u00e8 comunque aperto nei fine settimana.\nAccessi.\nLa via classica per arrivare al rifugio Bogani parte dall'Alpe Cainallo, appena sopra Esino Lario. Qui si imbocca il sentiero per la bocchetta di Prada, dove poco prima, il sentiero si divide: \u00e8 possibile proseguire in costa giungendo all'Alpe di Moncodeno e di l\u00ec al rifugio Bogani, oppure\noptare per la cresta di Piancaformia e seguire il sentiero per la val Laghetto, che poi porter\u00e0 al rifugio. Il percorso richiede un'ora e 30 minuti. Dislivello: + 400 metri.\nTraversate.\nCainallo \u00bb Porta di Prada \u00bb Rifugio Bogani:\nEscursione facile tra faggi e larici, con vista sul centro lago e sulla Valsassina. Si passa dalla porta di Pradae si giunge al rifugio Bogani sul versante nord della Grigna Settentrionale per poi tornare al punto di partenza passando dall'Alpe Moncodeno.\nCainallo \u00bb Ghiacciaia di Moncodeno \u00bb Rifugio Bogani:\nPartendo dall'Alpe Cainallo saliamo lungo le pendici settentrionali del Grignone. Qui si consiglia la visita alla ghiacciaia di Moncodeno (gi\u00e0 descritta anche da Leonardo da Vinci) con l'aiuto di una guida che assicura con la corda di calata e fornisce casco, imbracatura e pila frontale.\nIl giro poi continua sulla testata della valle dei Mulini per poi tornare al Bogani.\nCainallo \u00bb Rifugio Bogani \u00bb Cresta di Piancaformia \u00bb Rifugio Brioschi \u00bb Rifugio Pialeral\u00bb Pasturo:\nDall'Alpe Cainallo saliremo sul Grignone, una delle montagne pi\u00f9 belle della Lombardia. Passato il rifugio Bogani, saliamo lungo la cresta di Piancaformia fino alla vetta della Grigna Settentrionale per poi ridiscendere lungo il versante meridionale della montagna.\nCuriosit\u00e0.\nIl rifugio \u00e8 il punto di partenza per ascensioni al rifugio Brioschi per la via della Ganda o per il Nevaio. Per quanto riguarda la speleologia ci sono numerose grotte nella zona, alcune ancora inesplorate."}
{"id": "691404", "revid": "247222", "url": "https://it.wikipedia.org/wiki?curid=691404", "title": "Gifa Citt\u00e0 di Palermo", "text": " \nLa Gifa Palermo (pi\u00f9 propriamente Gifa Citt\u00e0 di Palermo) \u00e8 una squadra di pallanuoto femminile di Palermo che milita nel campionato di serie A2 e fa parte della Polisportiva Gifa Citt\u00e0 di Palermo.\nLa polisportiva.\nLa societ\u00e0, un'associazione sportiva dilettantistica, \u00e8 stata fondata nel 1979, con attivit\u00e0 principali nel settori dei tuffi e della pallanuoto maschile. Attualmente le sue attivit\u00e0 principali sono la pallanuoto femminile e un centro di avviamento al nuoto e alla pallanuoto. Nel 2004, la societ\u00e0 \u00e8 stata insignita della stella di bronzo del CONI.\nIl presidente \u00e8 Fabio Gioia.\nLa squadra di pallanuoto.\nAlcuni anni dopo la fondazione della societ\u00e0, nel 1987, un gruppo di ex-nuotatrici ha scelto la polisportiva per fondare una squadra di pallanuoto femminile: nel 1989, dopo due stagioni nelle serie minori, la Gifa \u00e8 arrivata in serie A1, categoria nella quale ha militato ininterrottamente da allora, ottenendo anche sei secondi posti. Nel palmar\u00e8s della squadra figurano anche due coppe LEN, vinte nel 1999-00 e nel 2001-02. I colori sociali della squadra sono il rosa e il nero.\nAttualmente la squadra milita nel campionato di serie A2."}
{"id": "691408", "revid": "118669004", "url": "https://it.wikipedia.org/wiki?curid=691408", "title": "Canto (metrica)", "text": "In poesia e in metrica il termine canto designa genericamente un componimento in versi e, pi\u00f9 specificamente, un componimento lirico; oppure, in testi lunghi, indica ciascuna delle parti in cui si divide un poema o una sua cantica.\n\u00c8 il titolo di componimenti brevi destinati a essere cantati, come \"Il Canto degli Italiani\" di Goffredo Mameli musicato da Michele Novaro, ed \u00e8 il titolo di raccolte di versi e di rime, come i \"Canti\" di Giacomo Leopardi e i \"Canti\" di Aleardo Aleardi.&lt;br&gt;\nNell'altra accezione, \u00e8 il nome di ciascuno dei cento canti che formano le tre cantiche della \"Divina Commedia\" e dei venti canti della \"Gerusalemme liberata\".\nIn particolare, il canto carnascialesco \u00e8 un componimento poetico isolato, che ha struttura metrica simile a quella di una ballata, ha carattere libero, \u00e8 vivace e spesso scherzevole. Esso s'intonava nelle mascherate di carnevale, specialmente a Firenze nel secolo XV e XVI. Composero canti carnascialeschi Lorenzo il Magnifico, Poliziano e altri."}
{"id": "691409", "revid": "1573940", "url": "https://it.wikipedia.org/wiki?curid=691409", "title": "Rhynchotus maculicollis", "text": "Il tinamo di Huayco (Rhynchotus maculicollis ()) \u00e8 un uccello della famiglia Tinamidae.\nDistribuzione e habitat.\nVive nella regione andina, in un'area estesa dalla Bolivia nord-occidentale all'Argentina nord-occidentale."}
{"id": "691410", "revid": "1745361", "url": "https://it.wikipedia.org/wiki?curid=691410", "title": "Priapo", "text": "Priapo \u00e8 un dio della mitologia greca e romana, noto per la sua dote della lunghezza del pene. \nGenealogia.\nEra figlio di Afrodite e, secondo buona parte delle fonti, di Dioniso. Leggende minori lo vogliono invece figlio di Afrodite e di Ermes, o Ares, o Adone, o Zeus, o Pan.\nMitologia.\nSecondo uno \"scholium\" alle \"Argonautiche\" di Apollonio Rodio, il suo aspetto derivava da una maledizione inflittagli da Era, gelosa perch\u00e9 Paride l'aveva giudicata meno bella di Afrodite. La dea si vendic\u00f2 su Priapo, di cui Afrodite era incinta, e gli diede un aspetto grottesco, con enormi organi genitali, particolarmente pronunciati nelle dimensioni del pene e del glande, ritenuti nell'antichit\u00e0 l'origine della vita. All'eccezionale dote virile rispondevano per\u00f2 l'impotenza, un aspetto orribile e una certa debolezza mentale.\nPriapo, che si vuole proveniente dall'Ellesponto o dalla Propontide, dominava l'istinto, la forza sessuale maschile e la fertilit\u00e0 della natura. Non fu accettato fra gli d\u00e8i olimpici poich\u00e9 tent\u00f2, ubriaco, di abusare di Estia e venne espulso. Anche l'asino, simbolo di lussuria, gli ragli\u00f2 contro per farlo scappare, cos\u00ec da sottolineare quale intento criminoso avesse. Ad espiazione dell'accaduto il dio pretese il sacrificio annuale di un asino. Infatti ogni anno a Priapo veniva sacrificato un asino. \nCulto.\nIl culto di Priapo risale ai tempi di Alessandro Magno e fu largamente ripreso anche dai Romani, soprattutto collegato ai riti dionisiaci e alle orge dionisiache. Il suo culto era anche fortemente associato al mondo agricolo ed alla protezione delle greggi, dei pesci, delle api, degli orti. Spesso infatti, cippi di forma fallica o erme con in aggiunta simboli fallici nella parte inferiore venivano usati a delimitare gli agri di terra coltivabile. Questa tradizione \u00e8 continuata nel corso dei secoli ed \u00e8 resistita alla moralizzazione medievale del monachesimo. Infatti ancora oggi, possiamo trovare diversi esempi di cippi fallici in Italia, nelle campagne di Sardegna, Puglia (soprattutto nella provincia di Lecce) e Basilicata o nelle zone interne di Spagna, Grecia e Macedonia del Nord.\nIl suo animale era l'asino, sia a causa dell'importanza che esso aveva nella vita contadina, sia per una sorta di analogia fra il pene di Priapo e dell'asino.\nGi\u00e0 molto diffuse in Grecia e poi a Roma, le feste in onore di Priapo, definite falloforie, avevano un grande rilievo nel calendario sacro.\nArte.\nNell'arte romana, veniva spesso raffigurato in affreschi e mosaici, generalmente posti anche all'ingresso di ville ed abitazioni patrizie. Il suo enorme membro era infatti considerato un amuleto contro invidia e malocchio. Inoltre, il culto del membro virile eretto, nella Roma antica era molto diffuso tra le matrone di estrazione patrizia a propiziare la loro fecondit\u00e0 e capacit\u00e0 di generare la continuit\u00e0 della gens. Per questo, il fallo veniva usato anche come monile da portare al collo o al braccio. Sempre a Roma, le vergini patrizie, prima di contrarre matrimonio, facevano una particolare preghiera a Priapo, affinch\u00e9 rendesse piacevole la loro prima notte di nozze."}
{"id": "691411", "revid": "438678", "url": "https://it.wikipedia.org/wiki?curid=691411", "title": "Attributo (araldica)", "text": "In araldica si definisce attributo qualunque termine, o insieme di termini, che serve a descrivere un modo di essere di una pezza, o di una figura, quando questa ha un aspetto diverso da quello considerato ordinario.\nPosizione, attributi e modifiche.\nLa posizione ordinaria di una figura, o di un altro elemento dello scudo, \u00e8 quella per la quale non occorre alcuna specificazione particolare e quindi, essendo assunta di default, non viene blasonata. Ad esempio la posizione ordinaria di una torre prevede la presenza di tre merli, quella di un leone \u00e8 quella di essere rampante, quella di tre figure uguali \u00e8 di essere disposte due (in linea orizzontale) in alto e una in basso a formare un triangolo.\nPer attributo si intende allora ci\u00f2 che differenzia una figura dalla sua posizione ordinaria: in posizione o in numero; in smalto o partizione; in modifica; in elemento che la carica. Gli attributi sono blasonati dopo l'elemento cui si riferiscono e comprendono, ogni volta, almeno lo smalto (salvo casi molto particolari in cui lo smalto fa parte della posizione, come per la moscatura dell'armellino).\nLe modifiche di un elemento sono attributi particolari. Possono consistere nell'attribuire uno smalto particolare ad una sua parte (la lingua o gli artigli), aggiungere una parte facoltativa (una ventarola su un tetto), indicare la mancanza di una parte normalmente presente (un animale evirato o decapitato), o indicare un numero diverso di parti rispetto a quello ordinario (torre merlata di quattro pezzi, invece che i consueti tre).\nGli attributi di modifica possono essere specifici di una particolare figura (l'impennaggio di una freccia), ma pi\u00f9 spesso sono comuni a tutta una classe di oggetti (il colore degli artigli per gli animali che ne sono muniti). In questo caso, salvo rare eccezioni, tutti gli oggetti della classe condividono gli attributi corrispondenti (tutti i quadrupedi possono essere marinati, anche se, ad esempio, non risultano esservi scoiattoli marinati).\nLe modifiche si blasonano con un participio passato, derivante da un verbo che descrive l'aggiunta, o il disegno, della parte corrispondente. Questo verbo \u00e8, di norma, specifico del linguaggio araldico, un arcaismo, un neologismo costruito a partire da nome della parte o, nel caso dell'araldica italiana, una parola direttamente derivata dal linguaggio araldico francese. Un verbo che descrive l'aggiunta o la modifica di una parte pu\u00f2 sempre essere utilizzato per indicare la variazione dello smalto e, in questo caso, la parte \u00e8 sempre delimitata da una linea che la separa dal resto della figura, anche se normalmente ne fosse priva.\nLe modifiche si possono suddividere in due grandi categorie: quelle geometriche, che riguardano le linee di contorno o le estremit\u00e0 che separano le pezze, e le modifiche delle figure.\nQuando la modifica consiste nell'aggiungere una figura secondaria, o nell'aggiungere un dettaglio facoltativo, essa \u00e8 blasonata subito dopo l'elemento se e dello stesso smalto (aquila coronata d'oro, torre banderuolata d'argento), o dopo lo smalto dell'elemento in caso contrario (aquila d'argento coronata d'oro, torre d'argento banderuolata d'oro).\nAttributi degli animali.\nQuando una delle parti del corpo \u00e8 di smalto differente, l'animale \u00e8 detto alato (le ali), allumato (gli occhi), lampassato (la lingua), armato (artigli e rostri).\nUn animale (reale o immaginario) pu\u00f2 essere ingollante (cio\u00e8 che inghiotte) un elemento secondario.\nL'animale pu\u00f2 essere trasformato in creatura immaginaria quando \u00e8 marinato (con coda di pesce), dragonato (con la coda terminante in coda di drago, a forma di freccia), alato (con ali che normalmente non ha), mostruoso (con testa umana).\n\u00c8 coronato o diademato quando porta una corona o un diadema, collarinato quando porta un collare (come il cane), museruolato quando ha una museruola (come l'orso in alcuni casi), sonagliato quando porta una campanella (come il montone o la vacca).\n\u00c8 nato morto quando \u00e8 rappresentato senza lingua, denti o artigli, disarmato se \u00e8 senza artigli. \u00c8 codardo se la coda rientra tra le zampe posteriori. \u00c8 evirato quando rappresentato privo di organi genitali, osceno quando, invece, gli organi sessuali sono di smalto diverso.\nLa sola testa vista di fronte \u00e8 detta rincontro.\nAttitudine.\nL'attitudine di un quadrupede dipende generalmente dal numero di zampe che appaiono posate sul suolo, dalla posizione del tronco e da quella della testa. Le attitudini principali sono la passante e la rampante. L'animale normalmente \u00e8 rappresentato con lo sguardo volto a destra, cio\u00e8 nel senso della marcia quando lo scudo \u00e8 tenuto dal braccio sinistro del cavaliere. Se lo sguardo \u00e8 rivolto a sinistra \u00e8 detto rivoltato. Quando la sola testa \u00e8 volta all'indietro si usa l'espressione \"con la testa rivoltata\", mentre i francesi utilizzano lo specifico termine \"regardant\".\nL'animale rampante \u00e8 rappresentato sostenuto da una sola della zampe posteriori, con le altre tre rivolte verso l'avanti, con il tronco e la testa verticali. Nel caso del gatto si usa il termine spaurito.\nRappresentato eretto, con le due zampe posteriori che poggiano al suolo, \u00e8 saltante (quando il corpo \u00e8 squilibrato in avanti), o spaventato (quando il corpo \u00e8 in verticale sulle zampe). Parlando del cavallo, si dice inalberato invece che spaventato, un toro \u00e8 furioso.\nQuando le due zampe posteriori toccano il suolo, con il tronco orizzontale, \u00e8 corrente se rappresentato al galoppo (parlando del cervo lo si dice slanciato). \u00c8 passante quando una delle zampe \u00e8 alzata, e arrestato o posato quando le due zampe anteriori sono diritte.\nSe il treno posteriore \u00e8 poggiato al suolo, mentre il tronco \u00e8 ritto, \u00e8 aggruppato se le zampe anteriori sono alzate, e seduto quando esse sono posate a terra.\nQuando il tronco \u00e8 allungato al suolo, l'animale \u00e8 coricato se la testa rimane eretta (o giacente se si tratta del cervo), e dormiente quando anche la testa poggia al suolo.\nMarchi d'infamia.\nGli stemmi con marchi d'infamia sono rari, semplicemente perch\u00e9 chi li porta \u00e8 poco propenso a evidenziare con immagini poco gloriose delle tare personali o ereditarie, e si sforza quindi di crearsi un nuovo stemma, detto \u00abdi sostituzione\u00bb.\nDisposizioni in numero.\nLa terza regola del blasone vuole che le figure presenti in numero abbiano gli stessi attributi, prescindendo dalla disposizione.\nLe disposizioni naturali in linea di massima non si blasonano, ma possono essere indicate in caso di dubbio.\nGli elementi presenti in numero sono generalmente raggruppati in modo regolare, in file o in quinconce, sempre rispettando la forma generale dello scudo che \u00e8 nel complesso rettangolare, pi\u00f9 alto che largo, o triangolare con la punta in basso. Quando questi elementi caricano una pezza onorevole, sono normalmente allineati secondo l'asse naturale della pezza.\nLe disposizioni particolari sono blasonate col nome delle pezze onorevoli di uguale disegno (in palo, in fascia, in banda, in sbarra, in croce, in scaglione, in pergola, in decusse), o indicando dall'alto in basso quanti elementi sono riuniti su ciascuna linea (\u00abposti tre, due uno\u00bb).\nDue elementi sono normalmente disposti fianco a fianco (in fascia) se sono pi\u00f9 larghi che alti, sovrapposti (in palo) nel caso contrario.\nTre elementi sono normalmente \u00abposti due, uno\u00bb, a meno che non siano molto larghi o molto alti.\nCos\u00ec, nella \"Francia moderna\" (d'azzurro, a tre gigli d'oro), le figure sono poste due, uno; nel capo detto \"di Francia\", invece, sono allineati lungo l'asse del capo, senza che vi sia bisogno di precisare nulla in un caso e nell'altro.\nModifiche delle linee di partizione.\nLe forme particolari delle linee (merlata, potenziata, \u2026) possono sostituire qualunque linea diritta che compare sullo scudo (con la sola esclusione del contorno esterno dello scudo stesso). Si possono applicare al bordo delle pezze (fascia, palo, \u2026) o ai bordi delle partizioni (troncato, fasciato, \u2026).\nQuando una pezza onorevole allungata \u00e8 definita di due smalti, la si considera implicitamente divisa in due da una linea di partizione nel senso della lunghezza. Se tale linea di partizione presenta un motivo che la modifica, questo motivo pu\u00f2 estendersi a tutta la larghezza della pezza: \u00abD'argento alla fascia ondata di rosso e d'oro\u00bb.\nQuando il bordo di una pezza allungata \u00e8 modificato, risultano modificati contemporaneamente entrambi i bordi (salvo che per il merlato). Nel caso pi\u00f9 generale, i motivi sono in fase, con le punte e le creste allineate. Quando sono invece in alternanza di fase, si parla di contro-motivo: \u00abD'argento alla fascia controspinata di rosso\u00bb.\nAlcuni motivi sono abbastanza semplici (ondato, dentato, \u2026) perch\u00e9 si possa considerare che l'elemento ne \u00e8 interessato nel suo insieme. \u00c8 il caso di pezze allungate strette (o che figurano in ripartizioni), quando lo spessore della pezza diventa inferiore del passo del motivo. In questo caso le punte di un bordo fronteggiano le creste dell'altro: \u00abD'argento alla fascia ondata di rosso\u00bb.\nClassi di attributi.\nA seconda degli aspetti che vengono modificati \u00e8 possibile distinguere diverse classi di attributi:"}
{"id": "691412", "revid": "32116", "url": "https://it.wikipedia.org/wiki?curid=691412", "title": "Myst IV- Revelation", "text": ""}
{"id": "691415", "revid": "775372", "url": "https://it.wikipedia.org/wiki?curid=691415", "title": "De Gasperi Enna", "text": "La De Gasperi Enna \u00e8 una squadra di pallamano femminile. Ha vinto due scudetti, uno nel 1999 e uno nel 2002 e 2 coppe italia, una nel 1998 e una nel 2000.\nIl secondo scudetto.\nIl secondo \u00e8 arrivato il 19 maggio 2002, in finale di gara-3 contro Sassari. L'allenatrice era Liliana Granuli\u0107. Quell'anno comunque la societ\u00e0 era in preda ad una grave crisi economica e rischi\u00f2 di non partecipare alla finale di Coppa Italia.\nQuesta la rosa delle scudettate ennesi:\nAllenatrice: Liliana Granuli\u0107"}
{"id": "691416", "revid": "828781", "url": "https://it.wikipedia.org/wiki?curid=691416", "title": "Neottolemo", "text": "Neottolemo (in greco antico \u039d\u03b5\u03bf\u03c0\u03c4\u03cc\u03bb\u03b5\u03bc\u03bf\u03c2) \u00e8 un personaggio della mitologia greca, figlio di Achille e della principessa Deidamia, il quale partecip\u00f2 come il padre alla guerra di Troia.\nAchille portava allora il soprannome di Pirra, \"la Fulva\", poich\u00e9 la madre Teti, dopo aver saputo da un oracolo che suo figlio sarebbe morto davanti a Troia, immagin\u00f2 di nascondere il giovane rivestendolo di abiti femminili e facendolo vivere alla corte di Licomede, re di Sciro (vedi Achille a Sciro), dove visse per nove anni con le figlie del re (fra cui Deidamia sua sposa) e proprio per il colore dei suoi capelli di un biondo ardente, prese questo appellativo alla corte reale, che poi eredit\u00f2 Neottolemo prendendo l'epiteto di Pirro. In ogni caso \u00e8 riconosciuto con due nomi, Neottolemo e Pirro, usati indistintamente.\nIl mito.\nOrigini.\nNeottolemo fu figlio di Achille e della principessa Deidamia, figlia del re Licomede. Un giorno, Calcante predisse che Troia sarebbe caduta solo se Achille si fosse unito alle forze raccolte da Agamennone. Teti purtroppo sapeva che suo figlio sarebbe morto in quell'impresa, perch\u00e9 il destino aveva voluto che morisse giovanissimo e ricoperto di onori oppure che vivesse lunghi anni ma nell'oscurit\u00e0. Rivest\u00ec allora il bambino con abiti femminili e lo cel\u00f2 agli uomini, nascondendolo tra le figlie del re Licomede, sull'isola di Skiros.\nAchille visse per nove anni alla corte del re e fu chiamato Cercisera, Issa, Prometea o Pirra \u201cla Fulva\u201d, proprio per il colore dei suoi capelli di un biondo ardente; giacque in segreto con una figlia di Licomede, Deidamia, e la rese madre di Pirro, in seguito chiamato Neottolemo, e Oneiro, che fu ucciso da Oreste.\nVenne alla luce, infatti, proprio durante il ritorno di Achille a Skiros, dopo la sconfitta della Misia e il ferimento di Telefo.\nAlcuni sostengono che Neottolemo fosse figlio di Achille e Ifigenia. Quando la vergine stava per essere sacrificata sull'altare alla dea Artemide, Clitennestra, madre della giovane, preg\u00f2 tra le lacrime Achille di riportarle la figlia e salvarla dal sacrificio. L'eroe intervenne, salvando la vergine e conducendola in Scizia, dove la spos\u00f2 e le diede come figlio Neottolemo.\nIl fanciullo fu chiamato Neottolemo per aver combattuto in et\u00e0 precocissima.\nImprese a Troia.\nNato dopo la partenza del padre per la guerra di Troia, Neottolemo fu allevato dal nonno. Dopo la morte di Achille e la cattura dell'indovino Eleno, gli Achei seppero da quest'ultimo che la citt\u00e0 non sarebbe mai caduta se Neottolemo non fosse venuto a combattere in mezzo a loro. Un'altra condizione era anche il possesso dell'arco e delle frecce di Eracle. Inviarono dunque un'ambasciata, composta da Ulisse, Fenice e Diomede, a cercare Neottolemo a Sciro. Licomede s'oppose alla partenza del giovane; ma questi, fedele alla tradizione paterna, segu\u00ec gli ambasciatori greci. Sulla strada di Troia, li accompagn\u00f2 a Lemno, dove si trovava Filottete, ammalato ed incapace di risolvere la situazione nella quale lo aveva lasciato Agamennone dietro consiglio di Ulisse. Ma Filottete possedeva le armi di Eracle, cos\u00ec Neottolemo, insieme ad Ulisse e Fenice, lo convinse a venire a Troia. Davanti a Troia, citato nell\"Eneide\", dove \u00e8 perfino protagonista nel II canto, Neottolemo comp\u00ec numerose imprese: uccise in particolare Euripilo, figlio di Telefo e, per la gioia, invent\u00f2 una danza guerriera che portava il suo nome, la pirrica.\nFilottete e Neottolemo.\nFilottete \u00e8 stato abbandonato, gi\u00e0 da dieci anni, dai suoi compagni in viaggio per la guerra contro Troia, sull'isola di Lemno, a causa di una ferita infetta e puzzolente provocatagli da una vipera. Un oracolo, per\u00f2, solo ora svela ai Greci che senza l'arco di Filottete Troia non cadr\u00e0 mai. Questi incaricano allora Odisseo e Neottolemo di andare sull'isola e recuperare ad ogni costo l'arco di Filottete: Neottolemo dovr\u00e0 fingere di avere litigato con i capi greci e cercare di accattivarsi la fiducia di Filottete, facendosi consegnare l'arco, che altrimenti sarebbe stato preso con la forza da lui. L'inganno riesce, grazie anche alla comparsa di un marinaio greco che si finge mercante e annuncia l'arrivo di Odisseo, e Filottete consegna il suo arco all'amico Neottolemo, che a sua volta lo consegna ad Odisseo. All'ultimo momento, per\u00f2, Neottolemo ha compassione e piet\u00e0 per quell'uomo e mostrando il suo dolce animo rid\u00e0 l'arco al pover'uomo e far\u00e0 scegliere all'arciere il proprio destino: a Troia o in patria. Ovviamente Filottete opter\u00e0 per la gloria; nonostante Sofocle intitoli l'opera all'arciere dall'arco divino, alcuni studiosi attribuiscono a Neottolemo il ruolo di protagonista.\nVittime di Neottolemo.\nNeottolemo uccise numerosi Troiani in battaglia:\nFigura tra gli eroi che entrarono nel Cavallo di legno e conquistarono la citt\u00e0. Durante i combattimenti decisivi, ammazz\u00f2 Elaso e Astinoo, fer\u00ec o addirittura uccise Corebo e Agenore, figlio di Antenore, poi uccise Euripilo, Polite figlio di Priamo e lo stesso re, che si era rifugiato presso un altare, e fece precipitare il piccolo Astianatte dall'alto di una torre: cos\u00ec Ettore era stato ucciso da Achille, e suo figlio dal figlio di Achille.\nDopo la guerra di Troia.\nNel bottino di guerra, Neottolemo ottenne Andromaca, vedova di Ettore, che divenne la sua concubina. Per onorare la memoria del padre, immol\u00f2 sulla sua tomba Polissena.\nA partire dal ritorno da Troia, le versioni cominciano ad essere dissimili: nella tradizione omerica, Neottolemo torn\u00f2 in Grecia con Menelao, il quale gli diede in sposa la figlia Ermione, e si trasfer\u00ec in Ftiotide. Altre versioni dicono che si trasfer\u00ec in Epiro, dove ebbe da Andromaca i figli Molosso, Pielo e Pergamo, e che venne ucciso da Oreste perch\u00e9 aveva rapito Ermione, sua futura sposa e non di Neottolemo. Un'altra versione ancora dice che venne ucciso dai sacerdoti di Delfi, fra cui Machereo, sotto responso della Pizia: Apollo prolungava cos\u00ec la sua collera contro la famiglia di Achille.\nAltre opere.\nDante Alighieri lo colloc\u00f2 probabilmente tra gli assassini nel VII cerchio dell'Inferno (XII, 135) indicandolo semplicemente come Pirro, ma pu\u00f2 darsi che si riferisse invece a Pirro, re dell'Epiro, sebbene altrove lo lodi. Inoltre farebbe una macabra accoppiata con un altro figlio degenere che Dante gli accosta: Sesto Pompeo.\nIl figlio di Achille, sotto il nome di Pirro, \u00e8 uno dei protagonisti dell'\"Andromaca\" del drammaturgo francese Jean Racine e delle varie opere liriche che da essa furono tratte, tra cui l\"'Ermione\" di Gioachino Rossini."}
{"id": "691417", "revid": "125483558", "url": "https://it.wikipedia.org/wiki?curid=691417", "title": "Zampone Modena", "text": "Lo Zampone Modena \u00e8 un salume a Indicazione geografica protetta (IGP).\nProduzione.\nEsso viene preparato con un impasto di carni suine insaporite da sale e spezie, poi avvolto nell'involucro formato dalla zampa di un maiale. Ha una consistenza soda e uniforme con colore rosa brillante tendente al rosso.\nLa tradizione colloca il primo zampone agli inizi del XVI secolo a Mirandola, durante l'assedio di Papa Giulio II dell'inverno 1510-1511. I cittadini macellarono tutti i suini per non lasciarli nelle mani dei nemici e ne conservarono le carni nel tipico budello di cotenna.\nLa zona di produzione dello zampone di Modena comprende, oltre a Mantova, Cremona ed alcune altre zone del Nord Italia. Stesso impasto ma differente forma e peso ha il cotechino, che condivide anche gli stessi usi gastronomici.\nDal 1991 il paese di Castelnuovo Rangone in provincia di Modena, famoso centro mondiale per la lavorazione del maiale, detiene il record del mondo dello zampone pi\u00f9 grande del mondo, regolarmente iscritto nel Guinness dei primati: nel 2000 ha raggiunto un peso di 450\u00a0kg, nel 2006 di 751\u00a0kg, nel 2008 di 942\u00a0kg. Al 2014 risale l'ultimo primato di 1038 kg. Tuttavia, negli anni successivi si \u00e8 deciso di diminuire la pezzatura per ottenere risultati ottimali (ad esempio, 775 kg nel 2017). Il Superzampone viene cotto in un'apposita zamponiera in acciaio, dove viene posto con un argano, e monitorato costantemente mediante sonde termorilevatrici. L'occasione per la cottura e distribuzione gratuita alla popolazione, con la partecipazione di personalit\u00e0 della cultura e dello sport al momento del taglio, cade ogni anno attorno alla solennit\u00e0 mariana dell'Immacolata (8 dicembre). Gli alunni delle scuole del primo ciclo assistono anche al taglio di uno zampone loro dedicato dal peso di circa 50 kg. L'evento fu ideato dal cavalier Sante Bortolamasi (1944-2012), protagonista dello sport e dell'artigianato locale e nazionale, fondatore dell'Ordine dei Maestri Salumieri di Castelnuovo Rangone.\nValori nutrizionali.\nNel 2011 l'INRAN ha pubblicato l'esito delle analisi nutrizionali sui salumi italiani, ivi compresi Cotechino Modena e Zampone Modena IGP. I valori nutrizionali attuali, paragonati a quelli risultanti dalle precedenti analisi del 1993 dello stesso Istituto, mostrano una riduzione del 33% dei grassi nello Zampone Modena IGP. Buona presenza di proteine nobili, contenuto di sodio tra i pi\u00f9 bassi nel mondo dei salumi.\nI valori per 100 g di prodotto sono:\nLa tradizione modenese vuole che lo zampone sia accompagnato dai fagioli bianchi di Spagna in umido, anche se la pietanza pu\u00f2 essere servita con pur\u00e9 di patate o lenticchie (generalmente in occasione del cenone di San Silvestro) o altre verdure. La versione di gran lunga pi\u00f9 diffusa \u00e8 ormai quella industriale precotta in stagnola, di pi\u00f9 veloce e semplice preparazione (35'-50'). La versione artigianale fresca, opera di esperti norcini ed assai meno impiegata in cucina, richiede lunghi tempi di cottura (oltre 150') e qualche accorgimento per non lacerare l'involucro di cotenna alle alte temperature. Va detto che pure tra le versioni precotte esiste una discreta gamma in termini di qualit\u00e0 e prezzo. ."}
{"id": "691419", "revid": "39900", "url": "https://it.wikipedia.org/wiki?curid=691419", "title": "Vomito", "text": "Il vomito (detto anche emesi, dal greco \u1f14\u03bc\u03b5\u03c3\u03b9\u03c2, \"\u00e8mesis\") \u00e8 l'espulsione rapida attraverso la bocca di materiale gastrointestinale, provocata dalla rapida contrazione involontaria dei muscoli dell'addome, associata ad un'apertura del cardias in seguito ad un'onda antiperistaltica che parte dal digiuno. Il materiale emesso pu\u00f2 essere alimentare o non alimentare.\nIl vomito si differenzia dal \"rigurgito\" perch\u00e9 quest'ultimo \u00e8 una risalita del contenuto gastrico nella bocca che avviene senza la contrattura dei muscoli dell'addome e non preceduta da nausea.\nSolitamente il vomito \u00e8 preceduto da nausea e conati; il conato \u00e8 un atto involontario che riproduce le varie componenti del vomito, ad eccezione del rilasciamento del cardias, per cui non si ha espulsione del contenuto gastrico. Nausea, conati e vomito sono pressoch\u00e9 costantemente accompagnati da ipersalivazione.\nEziologia.\nIl vomito pu\u00f2 essere dovuto a un gran numero di cause. Sono elencate solo alcune:\nMeccanismo del vomito.\nIl vomito \u00e8 dovuto soprattutto al concorso di una contrazione vigorosa del diaframma e dei muscoli addominali (che provoca aumento della pressione intragastrica) con un'onda gigante di antiperistalsi originatasi dal digiuno prossimale che, a differenza di quanto avviene nella peristalsi, spinge il contenuto dei visceri dal basso verso l'alto.\nIl vomito \u00e8 un atto riflesso, e che si pu\u00f2 manifestare in seguito a sollecitazioni provocate in zone chiamate \"grilletto\", quali la faringe ed una zona specifica del cervello la \"Chemoreceptor Trigger Zone\" o CTZ, e con una stimolazione adeguata dell'intestino e dello stomaco.\nA ci\u00f2 si aggiungono i recettori periferici stimolabili da odori, sostanze chimiche, tossine, farmaci, stimoli meccanici, pressione endocranica (a causa di tumori o edemi cerebrali, nonch\u00e9 in caso di trauma cranico o infarto cerebrale in corso in zona cerebellare o in prossimit\u00e0 dei nuclei vestibolari). Questi stimoli afferiscono ai neuroni della sostanza reticolare del tronco dell'encefalo, centro afferente della reazione emetica, provocando l'eiezione del contenuto addominale dal cavo orale, solitamente accompagnata da nausea o scialorrea. A questi centri del vomito arrivano anche afferenze dalla corteccia cerebrale responsabili per esempio del vomito che occorre al cospetto di visioni orripilanti.\nSegni prodromici del vomito sono anche midriasi, pallore, ansia, sudorazione, scialorrea e aumento della frequenza respiratoria.\nIl vomito pu\u00f2 essere anche autoindotto (usualmente introducendo uno o pi\u00f9 dita in gola). Alcuni soggetti che soffrono di disturbi alimentari praticano questa manovra per evitare che i cibi ingeriti possano essere digeriti e assorbiti.\nEsistono metodi empirici che permettono di ridurre la nausea e posticipare o evitare il vomito. \nMolto spesso, in caso di avvelenamento, qualora non sia possibile intervenire tempestivamente praticando al paziente la lavanda gastrica, si usa provocare il vomito con farmaci emetici. In seguito all'ingerimento di sostanze corrosive il vomito pu\u00f2 essere pericoloso e va evitato, poich\u00e9 un ulteriore passaggio del materiale corrosivo pu\u00f2 danneggiare la mucosa dell'esofago e della bocca, dotate di minore difesa naturale rispetto alla mucosa gastrica: in questi casi si introduce nello stomaco una sostanza atta a neutralizzare l'effetto corrosivo (un acido se \u00e8 stata ingerita una base forte con pH alto, una base se \u00e8 stato ingerito un acido forte dal pH basso) e solo successivamente si procede alla rimozione del contenuto gastrico. Effettuare una lavanda gastrica saltando questo passaggio espone il paziente a rischio di ulteriore corrosione esofagea.\nClinica.\nRisvolti psicologici.\n\u00c8 abbastanza comune che, quando una persona vomita, altri nelle vicinanze abbiano la nausea, in particolare quando se ne percepisce l'odore, spesso fino al punto di vomitare a propria volta. Molto probabilmente i neuroni specchio giocano un ruolo fondamentale in questo caso.\nIl vomito intensivo a seguito dell'assunzione di ayahuasca nelle cerimonie tribali dei popoli amazzonici \u00e8 un fenomeno comune. Il vomito quasi sempre segue l'ingestione dell'ayahuasca e questa purificazione \u00e8 considerata da molti sciamani e utenti esperti di ayahuasca come una parte essenziale dell'esperienza in quanto rappresenta la liberazione dall'energia negativa e dalle emozioni provate nel corso della propria vita.\nTrattamento.\nUn antiemetico \u00e8 un farmaco che \u00e8 efficace contro il vomito e la nausea. Gli antiemetici sono tipicamente utilizzati per il trattamento di malattie moto e gli effetti collaterali di farmaci come gli oppiacei e la chemioterapia.\nGli antiemetici agiscono inibendo i recettori associati a vomito. Quindi, anticolinergici, antistaminici, antagonisti della dopamina, antagonisti della serotonina, e cannabinoidi sono usati come antiemetici."}
{"id": "691421", "revid": "1926649", "url": "https://it.wikipedia.org/wiki?curid=691421", "title": "Paul Scholes", "text": "\u00c8 soprannominato \"Silent Hero\" (in italiano \"Eroe Silenzioso\") dai tifosi del Manchester United.\nCaratteristiche tecniche.\nPaul Scholes \u00e8 ritenuto uno dei centrocampisti centrali pi\u00f9 forti della propria generazione, omaggiato tra i tanti anche da Zin\u00e9dine Zidane (che lo considera \u00abIl pi\u00f9 grande centrocampista della nostra generazione, l'avversario pi\u00f9 difficile da affrontare\u00bb) e da Xavi (che nel 2011 ammise di essere da sempre un ammiratore dell'inglese, ritenendolo \u00abIl pi\u00f9 grande centrocampista centrale degli ultimi 15-20 anni\u00bb). Scholes era un centrocampista completo: dotato di grande quantit\u00e0 (nonostante sia affetto da asma, malattia che gli ha imposto di fare un aerosol prima di ogni partita) e qualit\u00e0; di piede destro, rubava palloni a tutto campo e lottava a volte fino ai limiti della regolarit\u00e0, ma era anche dotato di grande tecnica e visione di gioco, caratteristiche che gli hanno permesso di continuare ad essere tra i migliori registi d'Europa anche in et\u00e0 avanzata. In fase offensiva aveva negli inserimenti e nel tiro dalla distanza i suoi punti di forza. I 155 gol segnati in 718 partite con la maglia del Manchester United hanno dimostrato il suo grande contributo alla squadra anche in fase realizzativa.\nCarriera.\nCalciatore.\nClub.\nAll'et\u00e0 di 16 anni, nel 1990, entr\u00f2 nella squadra giovanile del Manchester United. Il 23 luglio 1993 firm\u00f2 il suo primo contratto da professionista e nella stagione 1994-1995 collezion\u00f2 17 presenze realizzando 5 goal. Il suo debutto avvenne il 21 settembre 1994 contro il Port Vale, gara di Coppa di Lega vinta 2-1 in cui segn\u00f2 una doppietta.\nIl posto da titolare fisso lo ottenne a partire dalla stagione 1997-1998, complice un infortunio occorso a Roy Keane. Nella stagione 1998-1999 vinse con i \"Red Devils\" il \"treble\", ossia scudetto, FA Cup e Champions League. Sigl\u00f2 una rete nella finale di FA Cup contro il Newcastle United, ma salt\u00f2 la finale di Champions League contro il Bayern Monaco a causa di una squalifica.\nSub\u00ec un infortunio nella stagione 2005-2006, rimanendo fuori parecchi mesi a causa di un grave problema alla vista e rientrando in campo alla fine della stagione. Il 22 ottobre 2006, nella vittoria per 2-0 contro il Liverpool, divent\u00f2 il nono giocatore a raggiungere quota 500 presenze con il Manchester United; dopo quella partita venne votato \"Man of the match\".\nIl 3 marzo 2007 sub\u00ec la sua seconda espulsione della carriera in FA Premier League al Manchester United, a causa di una gomitata rifilata a Xabi Alonso del Liverpool (la prima fu contro l'Everton nell'aprile 2005). Torn\u00f2 in campo dopo tre giornate di squalifica, il 31 marzo contro il Blackburn, realizzando anche un gol. Sub\u00ec poi un'altra espulsione nel corso della stagione contro la Roma, il 24 aprile in Champions League, a causa di una doppia ammonizione. Nella sfida dell'andata raggiunse il traguardo delle 100 presenze nella massima competizione continentale. Il 7 maggio 2007 vinse il suo settimo titolo nazionale.\nNella stagione 2007-2008 realizz\u00f2 il suo primo gol il 15 agosto, contro il Portsmouth.\nIl 6 marzo 2010, firmando il gol-vittoria in Wolverhampton-Manchester United (0-1), raggiunse quota 100 reti in Premier League. Il 16 aprile 2010 rinnov\u00f2 il contratto con lo United fino al 30 giugno 2011.\nIl 31 maggio 2011, dopo aver perso la finale di Champions League contro il Barcellona, annunci\u00f2 il ritiro dal calcio giocato, rimanendo comunque nello staff di Sir Alex allo United.\nL'8 gennaio 2012, su richiesta di Sir Alex Ferguson, decise di tornare a vestire la maglia dello United fino alla fine della stagione. Torn\u00f2 in campo lo stesso giorno, nel derby Manchester City- (2-3), valevole per il passaggio del turno in FA Cup. Alla sua seconda partita dopo il rientro segn\u00f2 un gol in Premier League contro il Bolton.\nIl 14 maggio 2012 rinnov\u00f2 il contratto di un ulteriore anno, con scadenza 30 giugno 2013. Il 12 maggio 2013, a pochi giorni dal ritiro dello storico allenatore Alex Ferguson, annunci\u00f2 la decisione di ritirarsi a fine stagione.\nNazionale.\nHa vestito la maglia della Nazionale inglese per sette anni, debuttando nel 1997 in amichevole contro il Sudafrica il 24 maggio (2-1 per gli inglesi il finale), rilevando al 65' Teddy Sheringham. Alla sua seconda partita (anche questa amichevole) parte per la prima volta da titolare, e realizza il primo goal con la nazionale dei \"tre leoni\" nel successo per 2-0 contro l'Italia; in quella gara ha anche fornito a Ian Wright l'assist per l'altro goal degli inglesi.\nCon la maglia dell'Inghilterra ha giocato i Mondiali del 1998 e del 2002 e gli europei del 2000 e del 2004. Il 5 giugno 1999 \u00e8 stato il primo calciatore inglese ad essere espulso a Wembley in 223 partite interne della Nazionale inglese. Dal momento che l'impianto \u00e8 stato demolito, \u00e8 l'unico giocatore inglese espulso al vecchio stadio di Wembley.\nDopo Euro 2004 ha annunciato il suo ritiro dalla Nazionale, volendosi dedicare completamente al proprio club. Poco prima dei mondiali 2010 il CT della Nazionale inglese Fabio Capello lo ha contattato per chiedergli di far parte della spedizione in partenza per il Sudafrica: Scholes ha declinato l'invito per rispetto di chi si era guadagnato il diritto a partecipare a quel mondiale sul campo giocando le qualificazioni.\nAllenatore.\nDopo il primo e momentaneo ritiro dal calcio giocato, Paul Scholes rimase al Manchester United con un ruolo tecnico nello staff giovanile del club. Nel luglio del 2011, infatti, divent\u00f2 il vice-allenatore di Warren Joyce sulla panchina della squadra riserve, ma dovette lasciare l'incarico quando riprese l'attivit\u00e0 agonistica nel gennaio del 2012.\nIl 23 aprile 2014 affianc\u00f2 l'ex compagno Ryan Giggs sulla panchina del Manchester United, entrambi chiamati a traghettare la squadra fino al termine della stagione dopo l'esonero di David Moyes. Nonostante tre vittorie in quattro partite, i \"Red Devils\" chiusero il campionato al settimo posto in classifica, mancando la qualificazione alle coppe europee per la prima volta dopo ventiquattro anni.\nNel gennaio 2015 guida per una partita il .\nL\u201911 febbraio 2019 fu ingaggiato come allenatore dall\u2019Oldham Athletic, squadra militante in Football League Two (quarta divisione inglese), ma il 14 marzo seguente annunci\u00f2 le sue dimissione avendo conquistato una sola vittoria in sette partite di campionato.\nIl 12 ottobre 2020 viene assunto per la seconda volta come allenatore ad interim del . Guida la squadra per 5 partite, dopodich\u00e9 viene rimpiazzato da Richie Wellens il 4 novembre seguente.\nStatistiche.\nStatistiche da allenatore.\n\"Statistiche aggiornate al 4 novembre 2020.\""}
{"id": "691422", "revid": "729019", "url": "https://it.wikipedia.org/wiki?curid=691422", "title": "Cantica", "text": "Con il termine cantica (dal latino \"canticum\"), i romani designavano le parti liriche della tragedia, recitate o cantate da un solo attore invece che dal coro. Venivano spesso accompagnati da strumenti musicali, soprattutto il flauto, e le parti cantate erano caratterizzate da versi lunghi, come possono essere il settenario trocaico o giambico, l'ottonario giambico e i settenari o ottonari anapestici.\n\"Mutatis modis cantica\".\nI \"mutatis modis cantica\" (\u00abcanti con ritmi diversi\u00bb) sono dei cantica polimetrici e sono eseguiti, probabilmente, non da attori. Tuttavia erano ancora cantati ed accompagnati dal flauto. Presentavano sia versi lunghi, come i settenari e ottonari giambici o trocaici, sia versi brevi, come i giambi e i trochei, i cretici, i bacchici, gli anapesti.\nI \"mutatis modis cantica\" rappresentano uno dei contributi offertici da Plauto, il quale li inser\u00ec nelle sue commedie \"palliate\".\nMedioevo.\nNel Medioevo stette ad indicare componimenti poetici, generalmente in pi\u00f9 parti, di carattere narrativo o religioso e di grande impegno. Un esempio pu\u00f2 essere quello della \"Divina Commedia\" di Dante Alighieri, appunto divisa in tre cantiche: \"Inferno\", \"Purgatorio\", \"Paradiso\"."}
{"id": "691424", "revid": "768068", "url": "https://it.wikipedia.org/wiki?curid=691424", "title": "Filira", "text": "Filira () o Fillira \u00e8 una personaggio della mitologia greca, figlia di Oceano e Teti.\nGenealogia.\nDa un'unione con Crono divenne madre del centauro Chirone e di un secondo figlio che chiamarono Dolope.\nMitologia.\nEsistono diverse versioni del concepimento da parte di Filira del figlio Chirone, tutte volte a spiegare la doppia natura del bambino. La pi\u00f9 comune sostiene che Filira, per sfuggire al dio Crono, che la voleva per s\u00e9, si fosse tramutata in giumenta, ma che il dio, tramutatasi a sua volta in cavallo, anche per non attirare l'attenzione di sua moglie Rea, l'abbia violentata.\nNelle \"Argonautiche\" di Apollonio Rodio si racconta invece che Crono si un\u00ec a Filira ingannando Rea, ma che la dea li sorprese insieme nel letto. Crono allora, balz\u00f2 via e fugg\u00ec, mutandosi in cavallo e lei, lasciando il paese per la vergogna and\u00f2 sui monti Pelasgi, dove partor\u00ec Chirone \"met\u00e0 uomo e met\u00e0 cavallo\". \nLa stessa versione \u00e8 ripresa da Virgilio, il quale racconta anche che Filira, assieme a Cariclo, la moglie di Chirone, allev\u00f2 per un periodo Achille. \nIgino invece racconta che dopo la violenza Filira, per la vergogna, chiese a Zeus di essere mutata in un'altra specie ed il dio la trasform\u00f2 in tiglio."}
{"id": "691427", "revid": "400694", "url": "https://it.wikipedia.org/wiki?curid=691427", "title": "Endimione", "text": "Endimione () \u00e8 un personaggio della mitologia greca, figlio di Etlio e di Calice.\nGenealogia.\nSpos\u00f2 la naiade Ifianassa da cui ebbe Etolo, Peone ed Epeo ed una figlia di nome Euricida.\nSecondo Pausania il nome della moglie era diverso e poteva essere \"Asterodia\", oppure Cromia figlia di Itono, od anche \"Hyperippe\" figlia di Arcade.\nMitologia.\nLe storie che lo riguardano sono discordanti a seconda delle regioni da cui provengono; in alcune egli \u00e8 un pastore o cacciatore della trib\u00f9 degli Eoli, mentre in altre \u00e8 un giovane principe che si diceva vivesse ad Elis o nella zona circostante dell'Elide, ma fu anche venerato sul Monte Latmo in Caria - sulla costa pi\u00f9 occidentale dell'Asia Minore - ove s'afferm\u00f2 da parte dei cittadini di Eraclea al Latmo potesse trovarsi il luogo del suo sonno senza fine. Altri infine dicono sia stata sepolto ad Olimpia in Peloponneso.\nUna fonte pi\u00f9 tarda lo considera uno studioso di astronomia; Plinio il Vecchio cita Endymion come esser stato il primo uomo ad osservare con estrema attenzione le fasi lunari, origine simbolica del proprio amore. Nel suo ruolo assunto nel mito di amante di Selene, la divinit\u00e0 lunare greca arcaica, questa professione fornisce una qualche giustificazione al racconto che lo vuole trascorrere tutto il suo tempo sotto lo sguardo della Dea personificazione della Luna.\nVersioni del mito.\nApollonio Rodio \u00e8 solo uno dei tanti poeti a narrare di come Selene fosse perdutamente innamorata di questo bellissimo mortale, tanto che giunse fino al punto di chiedere al padre degli D\u00e8i di concedergli un'eterna giovinezza di modo che lei non sarebbe mai stata costretta a smettere d'amarlo; un'alternativa vuole invece che, mentre lo osservava con commossa ammirazione mentre egli dormiva inconsapevole all'interno di una grotta nei pressi della citt\u00e0 di Mileto, Selene preg\u00f2 ardentemente Zeus di mantenerlo eternamente in quello stato.\nCome che sia, in entrambi i casi il desiderio venne esaudito e Endimione sprofond\u00f2 in un sonno ed una giovinezza eterna. Ogni notte Selene scendeva dall'alto dei cieli per fargli visita, l\u00e0 ove egli continuava a dormire; le cinquanta figlie che si attribuiscono loro vengono da alcuni studiosi equiparate ai 50 mesi che debbono trascorrere da un'edizione dei giochi olimpici antichi all'altra.\nSecondo un passaggio del \"Deipnosophistai\" di Ateneo di Naucrati, l'esponente della sofistica nonch\u00e9 poeta di ditirambi Licinnio di Chio racconta invece una storia differente, in cui fu Hypnos, il dio del sonno, a rimanere affascinato oltre ogni dire dalla sublime bellezza del giovane uomo: gli don\u00f2 cos\u00ec la facolt\u00e0 di \"dormire ad occhi aperti\", cos\u00ec da permettere al dio di poter ammirare a pieno il suo volto.\nLa \"Biblioteca\" dello Pseudo-Apollodoro scrive che la ninfa Calice ed il re Etlio ebbero un figlio di nome Endymion il quale guid\u00f2 in seguito la popolazione degli Eoli dalla Tessaglia in direzione sud fino a fondare Elis; ma altri giungono ad affermare fosse in realt\u00e0 uno degli innumerevoli figli di Zeus. Era d'insuperabile bellezza e capit\u00f2 che anche la Luna s'innamor\u00f2 di lui.\nZeus gli permise di scegliere la sua sorte e lui volle poter dormire per sempre, immortale e senza et\u00e0.\nSi dice anche che Endimione avesse avuto da Ifianassa, una naiade, un figlio di nome Etolo il quale uccise il figlio di Foroneo, Apis, trovandosi in tal modo obbligato a fuggire fino al paese ove risiedevano i Cureti - tra l'Acheloo e il golfo di Corinto - e qui uccise i suoi ospiti Doro, Laodoco e Polipete, i figli di Apollo e Pizia, dando infine al paese il nome di Etolia.\nSecondo Pausania, descrivendo la storia antica degli Elei nella sua \"Periegesi della Grecia\", indica Endimione come colui che aveva deposto il precedente re di Olimpia Climeno, asserendo vi fosse anche conservata una sua statua nel \"tesoro di Metaponto\".\nProperzio (\"Elegie\" Libro 2, el. 15), Cicerone nelle sue \"Tusculanae disputationes\" (Libro 1) e Teocrito discutono ampiamente il mito di Endimione, ma ribadiscono le opinioni gi\u00e0 esistenti senza aggiungervi nulla di veramente nuovo. Le circostanze della sua vita e morte sono state poi ampliate e rimaneggiate nel corso dell'era moderna da autori come Henry Wadsworth Longfellow e John Keats, quest'ultimo nel suo poema narrativo del 1818 intitolato per l'appunto \"Endymion\".\nMeleagro di Gadara, autore di alcuni fra i pi\u00f9 bei epigrammi contenuti nell\"Antologia Palatina\", cita Endimione in un suo componimento, pi\u00f9 precisamente il numero 165 del libro V, quando, chiedendo aiuto alla notte, auspica che il nuovo e sconosciuto amante della sua amata Eliodora venga colpito dallo stesso sonno eterno del giovane, cos\u00ec da rimanere \u00abinerte sul suo seno\u00bb.\nAltre fonti ancora parlano di un amore segreto e proibito niente meno che con Era, la regina degli Olimpi; una volta scoperto da Zeus, venne maledetto. Il giovane venne costretto a 50 anni di sonno continuo dal re degli dei, anche se nella \"Biblioteca\" (1.7.5) \u00e8 - come s'\u00e8 visto - lui stesso a chiedere il dono di non dover affrontare la vecchiaia. Una variante invece sostiene che il giovane fu costretto da Zeus a dormire per trent'anni in una caverna sul monte Latmo senza mai svegliarsi, come punizione per aver cercato di insidiare Era. Secondo tale versione del mito la dea Artemide scopr\u00ec Endimione dormiente, e incantata dalla sua bellezza si recava ogni notte a guardarlo.\nAstronomia.\nNel 1935 l'Unione astronomica internazionale ha dato il nome del presunto amante della Luna ad un cratere lunare, cratere Endymion."}
{"id": "691430", "revid": "729019", "url": "https://it.wikipedia.org/wiki?curid=691430", "title": "Battaglia di Skafida", "text": "La battaglia di Skafida (in bulgaro: \u0411\u0438\u0442\u043a\u0430 \u043f\u0440\u0438 \u0421\u043a\u0430\u0444\u0438\u0434\u0430) fu combattuta nel 1304 vicino a Sozopololi, in Bulgaria. Le conseguenze di questo conflitto furono che l'Impero bulgaro sormont\u00f2 la crisi del XIII secolo, e realizz\u00f2 la stabilit\u00e0 dello stato e conquist\u00f2 maggior parte della Tracia. L'Impero bizantino non era pi\u00f9 alcuna minaccia seria per la Bulgaria, visto che Bisanzio si doveva difendere dai turchi.\nOrigine del conflitto.\nQuando Teodoro Svetoslav divent\u00f2 Imperatore di Bulgaria, cerc\u00f2 la vendetta per gli attacchi che la Bulgaria aveva dovuto subire da parte dei tartari in vent'anni consecutivi. I tartari furono puniti in primo luogo, compreso il patriarca Gioacchino III, che era colpevole provato, che aveva aiutato i tartari a compiere le loro razzie. Allora i bulgari potevano pensare a rispondere agli attacchi dell'Impero bizantino, che ispirato dalle invasioni dei tartari e riuscirono a conquistare molte fortezze in Tracia dei bulgari. Nel 1303 l'esercito bulgaro si addentr\u00f2 in Tracia. L'anno dopo l'esercito bizantino si avvicin\u00f2 a quello bulgaro nei pressi del fiume Skafida.\nLa battaglia.\nI bizantini all'inizio della battaglia si trovavano in vantaggio, e riuscito a spingere i bulgari verso il fiume. Cos\u00ec inizi\u00f2 un inseguimento dei soldati bulgari in ritirata che si ammucchiarono su un ponticello che per\u00f2 era stato sabotato dai bulgari, e il risultato che questo croll\u00f2. Il fiume era molto profondo e i bizantini furono presi dal panico, e questo aiut\u00f2 i bulgari a strappare la vittoria.\nConseguenze.\nDopo la vittoria i bulgari i prigionieri bizantini furono liberati e soltanto i nobili furono tenuti per il riscatto. L'esercito bulgaro continu\u00f2 la relativa campagna vittoriosa e i bizantini non poterono pi\u00f9 arrestare l'invasione, anche se l'Imperatore bizantino con il suo tesoro personale reclut\u00f2 un nuovo esercito. Nel 1307 fu firmato un trattato di pace, che dur\u00f2 fino alla morte di Teodoro Svetoslav, nel 1321."}
{"id": "691436", "revid": "1745361", "url": "https://it.wikipedia.org/wiki?curid=691436", "title": "Arcesio", "text": "Arcesio () o anche Arcisio, come \u00e8 altrettanto consueta la forma di Archesio o Arcesiade \u00e8 un personaggio della mitologia greca, figlio di Cefalo e di Procri, oppure secondo altri autori, di Zeus e di Eurodia.\nMitologia.\nZeus diede alla sua discendenza una linea di figli unici, infatti ebbe come figlio solo Laerte, che a sua volta ebbe Ulisse il quale come unico discendente ebbe Telemaco. \nSua moglie (e madre di Laerte) fu Calcomedusa.\nPareri secondari.\nSecondo un'altra versione della leggenda sua madre era un'orsa e da qui l'origine del suo nome.\nEtimologia.\nIl suo nome si ricollega al greco e significa \"orsa\"."}
{"id": "691437", "revid": "2024541", "url": "https://it.wikipedia.org/wiki?curid=691437", "title": "Pomigliano d'Arco", "text": "Pomigliano d'Arco \u00e8 un comune italiano di abitanti della citt\u00e0 metropolitana di Napoli in Campania.\n\u00c8 noto per il suo polo industriale, tra i pi\u00f9 grandi e sviluppati dell'Italia meridionale. Nell'area industriale sono presenti, tra gli altri, lo stabilimento Gian Battista Vico di Stellantis, il centro Elasis, lo stabilimento della Leonardo (ex Alenia Aermacchi) e quello dell'Avio (General Electric), oltre ad aver ospitato negli anni sessanta il primo aeroporto della Campania.\nGeografia fisica.\nTerritorio.\nPomigliano d'Arco \u00e8 posizionata 12\u00a0km a est di Napoli si estende su un territorio del tutto pianeggiante e fertile. Fa parte del territorio comunale anche la frazione Cutinelli, un'exclave posta all'interno del comune di Sant'Anastasia.\nLa citt\u00e0 presenta una zona storica e una zona pi\u00f9 nuova sviluppatasi negli anni sessanta e settanta in conseguenza della forte attrattiva che suscitava il polo industriale, che si andava in quegli anni completando.\nClima.\nIl clima \u00e8 molto umido, a causa del terreno su cui \u00e8 insediata la citt\u00e0, che un tempo accoglieva paludi e acquitrini. La zona \u00e8 spesso battuta dai venti che arrivano dall'appennino e dalle gole dell'avellinese.\nLa stazione meteorologica pi\u00f9 vicina \u00e8 quella di Napoli Capodichino.\nStoria.\nSalvatore Cantone, storico di Pomigliano d'Arco, nei suoi \u201cCenni Storici\u201d fa risalire l'origine del paese all'et\u00e0 romana, allorquando un senatore, spedito sul luogo dal senato romano, quale arbitro in una controversia di confini tra Napoli e la citt\u00e0 di Hyria, devolse alla repubblica il territorio conteso, che per questo divenne \u201cCampo Romano\u201d. A guardia di esso, Roma pose dei coloni, tra i quali vi erano i \u201cPomilii\u201d a cui certo si deve il nome Pomigliano. Il Cantone, dunque, come del resto gi\u00e0 Vittorio Imbriani, esclude che il nome \u201cPomigliano\u201d sia di matrice spagnola pomi e llano (pianura dei pomi), come pure suggerisce lo stemma, giacch\u00e9 il paese \u00e8 pi\u00f9 antico della dominazione spagnola.\nL'altra met\u00e0 del nome, \"d'Arco\", allude alla collocazione del paese rispetto agli archi dell'acquedotto augusteo, che portava da Serino a Baiae l'acqua per rifornire la \"Piscina mirabilis\", immenso serbatoio d'acqua realizzato per le necessit\u00e0 della flotta romana di stanza a Misenum.\nCon le espressioni \"intus arcora\" e \"foris arcora\", infatti si era soliti collocare le localit\u00e0 ai piedi del Monte Somma, alludendo evidentemente al fatto che esse fossero di qua o al di l\u00e0 dell'acquedotto augusteo.\nCon la diffusione del Cristianesimo i padri si raccolsero intorno ad una chiesa dedicata a San Felice, circondando il borgo di mura e baluardi, ancora visibili sulla fine del 1700. Fuori dal circuito delle mura fu eretta poi un'altra chiesa, quella della Santa Croce, affidata ai padri greci di San Basilio; intorno ad essa sorse un altro gruppetto di case che and\u00f2 a costituire il borgo Santa Croce.\nCon l'introduzione, nell'Alto Medioevo, del regime feudale, Pomigliano fu anch'esso costituito in feudo. Nel feudo il barone aveva suoi ufficiali per l'esazione dei suoi diritti. Il suo rappresentante maggiore era il \u201cgovernatore\u201d, che risiedeva nel castello o palazzo baronale, in piazza del Mercato.\nIl Cantone, con uno sforzo titanico, ricostruiva nei suoi \u201cCenni Storici\u201d l'elenco dei vari signori che si susseguirono, accompagnando i singoli talvolta di aneddoti curiosi e simpatici; cos\u00ec ricorda le conseguenze che la citt\u00e0 pat\u00ec per mano dei Francesi di Carlo VIII (ben trecento pomiglianesi furono massacrati in modo orrendo), nonch\u00e9 le numerose eruzioni vesuviane, come quella del 1631, che gravi danni arrec\u00f2 alle strade e all'acquedotto (detto del Carmignano). Ma pure lo storico annota la visita a Pomigliano del Re Carlo di Borbone, che nel gennaio del 1735 si ferm\u00f2 a pranzo in citt\u00e0 con tutto il suo seguito, per proseguire verso Nola.\nL'avvento dei Giacobini, al quale i pomiglianesi si opposero fieramente, lasci\u00f2 lutti e incendi, malgrado la fine della fase feudale. Nel 1836 il paese fu quindi decimato da un'epidemia di colera; le salme furono inumate parte nel cimitero di Napoli, parte in quello di Afragola. Per codesto motivo si stabil\u00ec di realizzare a Pomigliano un cimitero, alla cui costruzione fa cenno Paolo Emilio Imbriani in memorabili versi endecasillabi.\n&lt;POEM&gt;\n\"\u201c ... Nella solinga\"\n\"ed ascondita via che dalle rose,\"\n\"dilettanza di vergini si noma,\"\n\"levasi a manca, ahi, delle rose invece\"\n\"il funereo cipresso; e il cimitero\"\n\"adombra. Io riposarmi ebbi in costume\"\n\"sotto il rezzo de' pampini e de' pioppi,\"\n\"quando affannato in giovanili corse\"\n\"dal cammino avea requie\"\n\"e pace avrommi io l\u00e0, negata\"\n\"altrove...\"\"&lt;/POEM&gt;\nLa restaurazione post-napoleonica, decisa dal Congresso di Vienna, riportando sul trono i deposti sovrani, divenne sinonimo di reazione. Nelle Due Sicilie i Borbone si abbandonarono a repressione e vendetta; non restava che la cospirazione nell'ambito delle societ\u00e0 segrete, da qui si originarono i moti del '20-'21 e del '48.\nA questi ultimi eventi prese parte anche Carlo Poerio, che, per\u00f2, tradito da un suo compaesano, Mauro Colella, fin\u00ec per essere tratto in arresto. In quei concitati momenti anche parecchi patrioti pomiglianesi furono arrestati, tra questi era il dottore Carmine Guadagno, che non riusc\u00ec a sopravvivere alla prigionia.\nL'impresa dei Mille, infine, segn\u00f2 la fine del Regno delle Due Sicilie. Una ristretta classe dirigente (Destra e Sinistra Storica) di origine aristocratico-borghese si accoll\u00f2 il difficile compito di traghettare il paese verso l'effettiva unit\u00e0 nazionale.\nSociet\u00e0.\nEtnie e minoranze straniere.\nAl 31 dicembre 2017 a Pomigliano d'Arco risultano residenti cittadini stranieri, pari al 2,41% della popolazione del comune. Le nazionalit\u00e0 pi\u00f9 numerose sono:\nCultura.\nUniversit\u00e0.\nLa citt\u00e0 ha ospitato per anni, nella prestigiosa sede di \"Palazzo dell'Orologio\", la sede didattica del corso di laurea in Turismo per i beni culturali dell'Universit\u00e0 degli Studi \"Suor Orsola Benincasa\" di Napoli, appartenente alla classe 39 (Scienze del turismo) e afferente alla facolt\u00e0 di Lettere.\nMusei.\n\u00c8 stato inaugurato nell'Aprile 2004 ed \u00e8 situato nell'antico rifugio antiaereo di Piazza Mercato.\nIntitolato a Vincenzo Pirozzi, martire delle Fosse Ardeatine, \u00e8 diviso in due aree complessivamente di 600 metri. Proprio una di queste aree \u00e8 destinata alle gallerie per mostre e testimonianze sulla resistenza rese tramite video, foto, documenti in vere e proprie manifestazioni; l'altra area del museo \u00e8 destinata a conferenze e manifestazioni di carattere multimediale e generale ed \u00e8 sede di una biblioteca.\nMusica.\nOgni anno, dal 1996 in estate, si svolge un festival jazz di respiro internazionale, il Pomigliano Jazz Festival nel parco pubblico \"Giovanni Paolo II\". Le prime quindici edizioni del Pomigliano Jazz Festival si sono tenute a luglio, dalla sedicesima (2011) a settembre.\nNel 1975 a Pomigliano d'Arco si form\u00f2 il gruppo musicale Zezi Gruppo Operaio. Il gruppo musicale, ancora in attivit\u00e0, ha visto l'avvicendamento di pi\u00f9 di duecento musicisti intorno allo zoccolo duro dei fondatori (Angelo e Antonio de Falco, Pasquale Terracciano, Massimo Mollo, Matteo D'Onofrio e Marcello Colasurdo).\nUnica scuola comunale di danza in tutto il Sud Italia, la Pomigliano Danza ha come obiettivi la valorizzazione e la promozione dell'arte e della cultura della danza. \nL'Associazione \u00e8 stata costituita dal Comune di Pomigliano d'Arco nel 2004 ed ha in gestione la Scuola Comunale di Danza che ha i locali in via Carmine Guadagno.\nInfrastrutture e trasporti.\nStrade.\nAttraversa tutto il territorio comunale dalla frazione Tavernanova di Casalnuovo di Napoli fino a Castello di Cisterna.\nSport.\nA Pomigliano sono presenti una piscina comunale, un campo da rugby, un palazzetto dello sport e tre centri sportivi.\nCalcio.\nL'Associazione Sportiva Pomigliano \u00e8 la maggiore societ\u00e0 calcistica di Pomigliano d'Arco. Dalla stagione 2002-2003 alla stagione 2018-2019 ha militato ininterrottamente per ben 17 anni in Serie D.\nNella stagione 2020-2021 milita in Eccellenza.\nLo Stadio che ospita gli avvenimenti calcistici della squadra \u00e8 l\"'Ugo Gobbato\", che ha una capienza di poco pi\u00f9 di duemila spettatori.\nAltri sport.\nDiversi sono gli altri sport diffusi nella cittadina. Tra questi, il rugby, il calcio a 5, il basket, il nuoto, l'atletica e la pallavolo."}
{"id": "691441", "revid": "228587", "url": "https://it.wikipedia.org/wiki?curid=691441", "title": "Assaraco", "text": ""}
{"id": "691442", "revid": "1901391", "url": "https://it.wikipedia.org/wiki?curid=691442", "title": "Oklahoma", "text": "L'Oklahoma (: ) (in Cherokee \"Asgaya gigageyi\" / \u13a0\u13cd\u13a6\u13ef \u13a9\u13a6\u13a8\u13f1; o traslitterato dall'inglese come \u13a3\u13a6\u13b3\u13b0\u13b9, ovvero \"\u00f2\u0261\u00e0l\u00e0homa\") \u00e8 uno stato federato situato nella regione censuaria degli Stati Uniti Centrali del Sud, negli Stati Uniti. Con una popolazione stimata intorno ai a luglio 2018 e una superficie di \u00a0km\u00b2, l'Oklahoma \u00e8 il 28\u00ba stato pi\u00f9 popoloso e il 20\u00b0 pi\u00f9 grande.\nIl nome deriva dalle parole choctaw \"okla\" e \"humma\", che letteralmente significano \"persona rossa\"; negli Stati Uniti \u00e8 anche conosciuto con il soprannome di \"The Sooner State\". Nato dall'unione tra il Territorio dell'Oklahoma e il Territorio indiano, il 16 novembre 1907, l'Oklahoma fu il 46\u00ba stato ad entrare nell'unione. I suoi abitanti sono noti con il nome di \"Oklahomans\" o meno formalmente \"Okies\", e la citt\u00e0 pi\u00f9 popolosa, nonch\u00e9 la capitale, \u00e8 Oklahoma City, anche capoluogo della contea di Oklahoma. Questo rende l'Oklahoma l'unico stato a condividere il suo nome con il nome della capitale.\nMaggior produttore di gas naturale, petrolio e prodotti agricoli, l'Oklahoma basa la sua economia su energia, telecomunicazioni e biotecnologie, attivit\u00e0 che l'hanno reso nel 2007 uno degli stati con il pi\u00f9 rapido sviluppo economico, tra i primi posti per reddito dei suoi cittadini e per crescita del PIL. Oklahoma City e Tulsa sono il fulcro della vita economica dello stato in quanto circa il 60% della popolazione vive in queste due aree metropolitane.\nCon un'alta presenza di piccole catene montuose, prati, altopiani e foreste (in particolare orientali), la maggior parte dello stato dell'Oklahoma \u00e8 situata nella regione delle Grandi Pianure, ed \u00e8 particolarmente soggetta al maltempo. Oltre ad essere popolata in prevalenza da discendenti di inglesi, tedeschi, scozzesi, irlandesi e nativi americani, vengono parlate pi\u00f9 di 25 lingue native americane in Oklahoma, secondo solo alla California.\nStoria.\nEsistono delle fonti che provano il passaggio attraverso lo stato di diversi popoli indigeni gi\u00e0 a partire dall'ultima glaciazione. Antenati delle trib\u00f9 dei Wichita e dei Caddo vivevano nel territorio compreso adesso nell'Oklahoma. Il centro pi\u00f9 occidentale della Cultura del Mississippi era Spiro Mounds, che si trova presso la citt\u00e0 di Spiro. L'esploratore conquistatore spagnolo Francisco V\u00e1zquez de Coronado attravers\u00f2 lo stato nel 1541, ma gli esploratori francesi nel 1700 reclamarono il territorio; l'Oklahoma rimase sotto dominio francese fino al 1803, quando l'intero territorio francese ad ovest del fiume Mississippi \u00e8 stato acquistato dagli Stati Uniti durante l'Acquisto della Louisiana.\nNel corso del XIX secolo migliaia di nativi americani furono espulsi dalle loro terre ancestrali da tutto il Nord America e trasportati nel territorio compreso attualmente dallo stato dell'Oklahoma. Un totale di Cherokee e dei loro schiavi neri furono deportati. Utilizzato come riserva indiana (1830), gran parte del territorio fu assegnato alle cosiddette \"Cinque trib\u00f9 civilizzate\"; proprio per questo lo stato era anche noto come \"Indian Territory\" o \"Indian Country\". L'occasione per colonizzare anche questa regione fu data dalla Guerra di Secessione americana. Infatti, molte trib\u00f9 dell'Oklahoma possedevano schiavi e parteggiarono per i Confederati sudisti. Con la sconfitta, tali trib\u00f9 furono private di gran parte della regione occidentale del territorio che fu data ad altre trib\u00f9 ed in parte agli europei. La schiavit\u00f9 nello stato venne abolita nel 1866. Fu per\u00f2 con la costruzione della ferrovia (1870-1872) che fu facilitata la grande penetrazione dei coloni bianchi. \nNel 1881 quattro dei cinque sentieri principali del bestiame sulla frontiera occidentale attraversavano il paese. Nel 1889 il presidente Harrison fece assegnare una larga striscia del territorio a coloni.\nPer favorirne ulteriormente la colonizzazione, sempre nel 1889, fu indetta la cosiddetta corsa alla terra dell'Oklahoma, a cui parteciparono circa persone per il possesso di poderi. Molti partecipanti alla corsa, contravvenendo alle regole della stessa, si accaparrarono in anticipo gli appezzamenti, da qui il soprannome The Sooner State, lo Stato di quelli che arrivarono prima (sooner in inglese). All'inizio del XX secolo il quartiere Greenwood di Tulsa era una delle comunit\u00e0 afro-americane pi\u00f9 prosperose degli interi Stati Uniti.\nIl territorio fu allora suddiviso in due parti: il Territorio indiano e quello dell'Oklahoma, divenendo nel 1906 un unico stato.\nIl 16 novembre 1907 divenne il 46\u00ba stato dell'unione. Nel 1915 aumentarono le tensioni razziali, a causa di una forte presenza di attivisti del Ku Klux Klan. A dimostrazione di ci\u00f2 si ricorda il Tulsa Race Riot del 1921, dove furono uccisi circa 300 neri in sedici ore di disordini, che provocarono inoltre di danni alle propriet\u00e0 per 1,8 milioni di $.\nVerso il 1920 la trib\u00f9 degli Osage raggiunse il pi\u00f9 alto reddito pro capite del mondo, in seguito alla scoperta dei giacimenti di petrolio nella loro terra. Verso la fine degli anni venti il KKK cominci\u00f2 a diminuire sensibilmente i suoi consensi nel paese.\nIl 3 maggio 1999 lo stato dell'Oklahoma, in USA, \u00e8 stato colpito da una serie devastante di 59 tornado, uno dei quali \u00e8 stato classificato come il pi\u00f9 potente della storia, un \"F6\". NB: la classificazione F6 del tornado non \u00e8 mai stata accettata ufficialmente dai meteorologi, anche perch\u00e9 gli spaventosi venti registrati nel tornado del 1999 erano s\u00ec fortissimi (500\u00a0km/h o forse pi\u00f9), ma rientravano comunque nel rango F5 (tenendo conto della classificazione della vecchia Scala Fujita, allora ancora in uso).\nIl 31 maggio 2016 diverse citt\u00e0 hanno subito forti inondazioni. Il 9 luglio 2020, la Corte Suprema degli Stati Uniti ha stabilito nella sentenza \"McGirt v. Oklahoma\" che quasi la met\u00e0 del territorio dell'Oklahoma deve considerarsi una riserva indiana ai fini della legge penale federale statunitense.\nGeografia.\nLa geografia dell'Oklahoma comprende diversi ecosistemi che vanno dalle aride pianure alle foreste subtropicali alle montagne. Sono presenti dieci distinte regioni ecologiche. Fa parte dei sei stati che compongono la cosiddetta \"Frontier Strip\" e si trova in parte nella regione delle Grandi Pianure vicino al centro geografico degli Stati Uniti continentali. Confina a est con l'Arkansas e il Missouri, a nord con il Kansas, a nord-ovest con il Colorado, a ovest con il Nuovo Messico e a sud con il Texas. L'Oklahoma ha 4 catene montuose principali: i Monti Ouachita, i Monti Arbuckle, i Monti Wichita e l'Altopiano d'Ozark. Una parte delle Flint Hills si estendono nell'Oklahoma centro-settentrionale; nello stato sono note come \"Osage Hills\". Il WWF designa le Flint Hills come un'ecoregione distinta dal resto delle praterie delle Grandi Pianure. Nei pressi di Poteau si trova invece la collina pi\u00f9 alta al mondo, la Cavanal Hill, alta piedi (609 m). I corsi d'acqua dell'Oklahoma sono composti da pi\u00f9 di 500 fiumi e torrenti con un nome, oltre a 200 laghi creati dalle dighe; lo stato detiene il maggior numero di serbatoi nella nazione. L'Oklahoma \u00e8 il 20\u00ba stato pi\u00f9 grande degli Stati Uniti d'America; copre un'area di miglia quadrate (\u00a0km\u00b2), di cui miglia quadrate (\u00a0km\u00b2) sono costituite dalla terra ferma, mentre miglia quadrate (\u00a0km\u00b2) dall'acqua. Generalmente \u00e8 diviso in sette regioni geografiche: Green Country (nord-est), Kiamichi Country (sud-est), Frontier Country (centro), Chickasaw Country (centro-sud), Great Plains Country (sud-ovest), Red Carpet Country (nord-ovest), e Oklahoma Panhandle (estremit\u00e0 occidentale).\nTopografia.\nSituato tra le Grandi Pianure e l'Altopiano d'Ozark nello spartiacque del Golfo del Messico, l'Oklahoma tende a una graduale pendenza verso il basso dai confini occidentali a quelli orientali. I suoi punti pi\u00f9 alti e pi\u00f9 bassi seguono questa tendenza: la vetta pi\u00f9 alta, ovvero la Black Mesa, \u00e8 situata infatti nella parte nord-ovest dell'Oklahoma Panhandle, piedi ( metri) sul livello del mare. Il punto pi\u00f9 basso dello stato si trova sul Little River, un affluente del Red River, nella parte sud-orientale dello stato, situato a 289 piedi (88 m) sopra il livello del mare.\nLa maggior parte dello stato \u00e8 situato in due bacini idrografici primari appartenenti ai fiumi Red e Arkansas; inoltre contiene un importante bacino idrografico anche il fiume Little, affluente del Red. Le pianure occidentali sono parzialmente interrotte da piccole catene montuose come le Antelope Hills e le Wichita Mountains; le praterie e i boschi ricoprono la parte centrale dello stato.\nL'Oklahoma possedeva pochi laghi naturali. Gli unici presenti erano o delle lanche o asciutti. Erano presenti 62 lanche di dimensioni superiori ai 10 acri (\u00a0km\u00b2). La pi\u00f9 grande, nei pressi del fiume Red a McCurtain County \u00e8 di 272 acri (1,10\u00a0km\u00b2). La siccit\u00e0 prolungata che ebbe inizio nel 1930 cre\u00f2 una situazione nota come \"Dust Bowl\", che port\u00f2 alla costruzione di un gran numero di serbatoi in tutto lo stato. Ora l'Oklahoma con pi\u00f9 di 200 laghi creati dalle dighe supera tutti gli altri stati degli Stati Uniti d'America.\nFlora e fauna.\nLe foreste ricoprono circa il 24% dell'intero stato dell'Oklahoma, che \u00e8 inoltre incluso nella Prateria nordamericana. Nella contea di Osage \u00e8 inoltre presente la Tallgrass Prairie Preserve. Nelle regioni occidentali dello stato dove le precipitazioni sono scarse, la Shortgrass prairie e gli arbusti sono gli ecosistemi pi\u00f9 importanti, anche se i Pinyon pine, i ginepri e i \"Pinus ponderosa\" crescono vicino ai fiumi e ai letti dei torrenti nell'estremo lembo occidentale della striscia di terra. Le paludi, i boschi di cipressi e i miscugli tra i \"Pinus echinata\", i \"Pinus taeda\", e i \"Sabal minor\" dominano la parte sud-orientale dell'Oklahoma, mentre le querce, gli olmi, i cedri e i pini coprono l'Altopiano d'Ozark nel nord-est dell'Oklahoma. \"Acer saccharum\", \"Acer grandidentatum\", \"Quercus virginiana\", e Nolina ricoprono la parte meridionale dello stato e le montagne di Wichita.\nNello stato \u00e8 molto elevata la presenza del cervo dalla coda bianca, coyote, lince rossa, wapiti; per quanto riguarda gli uccelli prevalgono quaglie, columbidi, cardinalidi, aquile di mare testabianche, poiane della Giamaica, e fagiani. Nell'ecosistema della prateria sono comuni bisonti americani, tetraoni di prateria maggiori, tassi, e dasipodidi. La Cross Timbers, una striscia di terra che percorre la parte centrale dello stato ospita 351 specie di vertebrati. I monti Ouachita ospitano l'orso nero, la volpe rossa, la volpe grigia, e la lontra di fiume nordamericana, che coesistono con un totale di 328 specie di vertebrati nel sud-est dell'Oklahoma. In questa parte dello stato vive inoltre l'alligatore del Mississippi.\nAree protette.\nL'Oklahoma possiede 41 parchi statali, due foreste nazionali protette e una rete di riserva di specie e di aree protette. Il 6% dei 10 milioni di acri dello stato (pi\u00f9 di \u00a0km\u00b2) composti dalle foreste sono suolo pubblico, comprese le parti occidentali della Ouachita National Forest, la pi\u00f9 grande e antica foresta nazionale nel sud degli Stati Uniti. La Tallgrass Prairie Preserve, situata nella contea di Osage, occupa acri (160\u00a0km\u00b2), mentre la Black Kettle National Grassland, situata nella contea di Roger Mills, occupa acri (127\u00a0km\u00b2). Il Wichita Mountains Wildlife Refuge \u00e8 il pi\u00f9 grande e antico dei nove rifugi della fauna selvatica nazionale dello Stato; fondato nel 1901, occupa un territorio di acri (238,8\u00a0km\u00b2). Il parco o il sito ricreativo federale pi\u00f9 grande \u00e8 la Chickasaw National Recreation Area, che occupa acri (18\u00a0km\u00b2). Altri siti federali protetti includono la Santa Fe Trail, il Sentiero delle lacrime, il Fort Smith National Historic Site, il Washita Battlefield National Historic Site, e l'Oklahoma City National Memorial.\nClima.\nL'Oklahoma si trova in una regione subtropicale umida, in una zona di transizione tra un clima continentale umido al nord, un clima semi-arido ad ovest, e un clima umido subtropicale nel centro, nel sud e nella parte orientale dello stato. La maggior parte del paese \u00e8 compreso nella regione nota come Tornado Alley caratterizzata da frequenti interazioni tra l'aria fredda e secca canadese, l'aria calda proveniente dal Messico e dal sud-ovest degli Stati Uniti, e l'aria calda e umida del Golfo del Messico. Le interazioni tra queste tre correnti d'aria contrastanti producono maltempo (forti temporali, dannosi venti di tempesta, intense grandinate e trombe d'aria). Una media di 62 tornadi colpiscono lo stato ogni anno, uno dei tassi pi\u00f9 alti del mondo. L'intero stato attraversa frequentemente periodi dove le temperature superano i 38\u00a0\u00b0C e altri dove si abbassano sotto i -18\u00a0\u00b0C. \nOrigini del nome.\nIl nome Oklahoma deriva dalle parole Choctaw \"okla homma\", che letteralmente significa \"terra delle persone rosse\". Allen Wright fu il primo a suggerire il nome nel 1866, durante i trattati con il governo federale riguardo alle sorti del Territorio indiano, che doveva essere totalmente controllato dagli Stati Uniti. Equivalente alla parola inglese indiano, \"okla humma\" era una parola usata dalle trib\u00f9 indiane per descrivere le popolazioni che vivevano nella zona. In seguito, \"Oklahoma\" divenne di fatto il nome assegnato a tutto il territorio, e venne adottato ufficialmente nel 1890, due anni dopo l'inizio della colonizzazione da parte dei \"bianchi\".\nEconomia.\nL'Oklahoma \u00e8 il 27\u00ba stato pi\u00f9 produttivo per quanto riguarda l'agricoltura, ed \u00e8 al quinto posto sia nell'allevamento del bestiame che nella produzione di grano. Circa il 5,5% del manzo americano proviene dallo stato dell'Oklahoma, che produce inoltre 6,1% del grano, il 4,2% dei prodotti per i maiali e il 2,2% dei prodotti lattiero-caseari. Nel 2012 erano presenti aziende agricole; il pollame e i suini sono la seconda e la terza industria agricola pi\u00f9 grande. Lo stato \u00e8 un importante produttore di cibo, gas naturale, e aerei, ed \u00e8 il terzo posto nella nazione per la produzione di gas naturale. Quattro aziende della Fortune 500 e sei della Fortune 1000 sono situate nel Sooner State. Il settore pubblico fornisce il maggior numero di posti di lavoro, con occupati nel 2011, seguito dal settore dei trasporti e dei servizi, che fornisce posti di lavoro, e dai settori dell'istruzione, delle imprese, e della produzione, che forniscono rispettivamente , e posti di lavoro. Il settore aerospaziale genera $ 11 miliardi di dollari all'anno. Grazie alla sua posizione geografica, lo stato dell'Oklahoma fornisce un'importante contributo alle strutture logistiche e ai mutamenti atmosferici. OG&amp;E \u00e8 stata la prima azienda elettrica nel 2003 in Oklahoma a generare elettricit\u00e0 dagli impianti eolici.\nSport.\nA causa della devastazione di New Orleans nel 2005, la squadra di NBA New Orleans Hornets cambi\u00f2 sede da New Orleans a Oklahoma City.\nGli Hornets sono stati la prima squadra professionistica a giocare, seppur temporaneamente, nello stato. Oggi vi risiedono gli Oklahoma City Thunder.\nLe squadre di baseball militanti nei campionati minori sono:\nAltre squadre di Oklahoma City sono:\nAltre squadre di Tulsa sono:\nAltre squadre di Enid sono:\nSistema giudiziario.\nIl sistema giudiziario del Oklahoma \u00e8 costituito dalla Corte Suprema, Corte d'Appello di cause penali, la Corte d'appello in materia civile e 77 tribunali distrettuali. I servizi amministrativi per il sistema giudiziario sono forniti dall'Ufficio esecutivo dei tribunali. A differenza di molti Stati, Oklahoma dispone di due campi di ultima istanza. Tuttavia, la Corte Suprema dello Stato \u00e8 competente a decidere quale campo ha giurisdizione su un caso.\nPolitica.\nLo Stato dell'Oklahoma fa parte dell'Unione federale degli Stati Uniti d'America, \u00e8 dotato di un proprio parlamento e di un proprio governatore. L'Oklahoma mantiene la pena di morte, che viene effettuata tramite iniezione letale. L'Oklahoma \u00e8 uno degli stati pi\u00f9 conservatori degli Stati Uniti ed \u00e8 un feudo del Partito Repubblicano dai primi anni del 2000. Infatti prima era una roccaforte democratica (fino agli anni '60, poi divenne uno swing state per trent'anni) quando ancora questo partito era di destra sociale. L'Oklahoma \u00e8 suddiviso in contee e la capitale \u00e8 Oklahoma City. Lo Stato confina con Texas, Nuovo Messico, Colorado, Kansas, Missouri e Arkansas.\nIstituzioni Governative.\nIl sistema istituzionale dell'Oklahoma \u00e8 suddiviso in due camere: un Senato ed una Camera.\nIl senato \u00e8 composto da 48 parlamentari con incarico della durata di quattro anni, la Camera \u00e8 composta da 101 parlamentari con un incarico della durata di due anni. Ogni eletto non pu\u00f2 prestare servizio con un seggio nel parlamento statale per pi\u00f9 di dodici anni cumulativi tra Camera e Senato.\nAl titolo di Governatore dello Stato c'\u00e8 Mary Fallin (repubblicana).\nSuddivisione amministrativa.\nLo stato dell'Oklahoma \u00e8 suddiviso in 77 contee locali.\nCitt\u00e0.\nLa citt\u00e0 pi\u00f9 popolosa \u00e8 la capitale Oklahoma City, altra grande citt\u00e0 \u00e8 Tulsa. Il 58% degli abitanti dello Stato vive nelle aree metropolitane di queste due citt\u00e0. Solo Lawton ed Enid, tra le prime citt\u00e0 per numero di abitanti, non fanno parte di questi due agglomerati.\nDa una stima del 2018 queste sono le prime 10 citt\u00e0 per numero di abitanti:"}
{"id": "691444", "revid": "54765", "url": "https://it.wikipedia.org/wiki?curid=691444", "title": "Al\u00ec Agca", "text": ""}
{"id": "691446", "revid": "15756", "url": "https://it.wikipedia.org/wiki?curid=691446", "title": "Viracocha Inca", "text": "Ipotesi circa il nome Viracocha.\nViracocha \u00e8 il nome con cui \u00e8 conosciuto l'ottavo sovrano della dinastia Inca del Cusco. Si tratta del terzo regnante della casata degli \"Hanan-Cuzco\". Il suo nome originario era quello di Hatun Topa (\"Tupac\") e, solo successivamente venne mutato in quello di Viracocha che, da allora, lo distinguer\u00e0.\nPoich\u00e9 Viracocha \u00e8 anche il nome della divinit\u00e0 creatrice degli Inca, \u00e8 normale interrogarsi sul perch\u00e9 di questa scelta singolare.\nGli indigeni, interpellati in proposito dai primi cronisti spagnoli, fornirono risposte discordanti.\nSarmiento de Gamboa riporta una versione che parla dell'apparizione in sogno, al giovane principe, di un fantasma che si sarebbe rivelato per la divinit\u00e0 in questione. I nobili del Cuzco, appena conosciuta la visione notturna, avrebbero acclamato il loro futuro sovrano col nome di Viracocha che, da allora, non lo avrebbe pi\u00f9 abbandonato.\nCieza de L\u00e9on, interessato, al pari degli altri alla particolarit\u00e0 di questo nome, effettu\u00f2, a sua volta, un'approfondita indagine presso i suoi informatori. Costoro gli assicurarono che l'assunto non si richiamava a nulla di eccezionale. Quelli che avevano parlato dell'intervento della divinit\u00e0 si erano burlati dei loro ascoltatori perch\u00e9 Viracocha era, anche, un nome comune, come tale usato nel Cuzco.\nAi nostri giorni, la celebre studiosa della civilt\u00e0 incaica, \"Maria Rostworowski\", nella sua magistrale opera \"Pachacutec\", ha osservato che, effettivamente, il nome Viracocha appare nelle cronache peruviane a partire dal regno di Lloque Yupanqui e che anche in epoca coloniale vivevano indigeni con questo nome, come risulta da documenti, di quegli anni, pervenuti fino a noi.\nSi tratterebbe quindi di un nome proprio, raro, ma non eccezionale, scelto, dal sovrano in questione, probabilmente in riferimento alle sue personali inclinazioni religiose.\nL'ascesa al Regno.\nAlla morte di Yahuar Huacac il regno del Cuzco era rimasto, pericolosamente, privo di un regnante designato. Se dobbiamo credere a \"Cieza de L\u00e9on\", gli Inca avrebbero pensato, addirittura, di abolire la monarchia per instaurare una sorta di governo oligarchico, retto da un ristretto numero di cittadini, scelti tra quelli maggiormente rappresentativi.\nNel clima di anarchia e di confusione che regnava nella popolazione, riunita in una sorta di assemblea vociante, una donna, soverchiando le voci dei presenti, avrebbe indicato il giovane Viracocha come il migliore sovrano possibile. Con il rapido cambiamento di umore, che spesso, caratterizza le moltitudini, tutti avrebbero convenuto e il principe sarebbe stato eletto all'unanimit\u00e0.\nPur mantenendo tutte le riserve possibili sul carattere romanzesco di questa versione, \u00e8 facile riconoscere una certa veridicit\u00e0, almeno alla rappresentazione di una elezione turbolenta e inusitata che seguiva ad una guerra sfortunata e pericolosa per la sopravvivenza stessa del regno.\nMa Viracocha era, in effetti, figlio di Yahuar Huacac come molti cronisti hanno asserito?\nMolti elementi consentono di dubitarne. Alcuni cronisti, tra cui \"Cieza de L\u00e9on\" e Murua hanno affermato che il precedente sovrano non lasciava eredi dopo di s\u00e9. L'affermazione di un rapporto di legame diretto, padre-figlio, tra i due sovrani, \u00e8 una costante di tutti i racconti incaici, ma risponde pi\u00f9 ad una esigenza culturale dei cronisti spagnoli che a un resoconto esatto degli avvenimenti. I criteri di successione strettamente patrilineare, seguiti in Europa, erano sconosciuti nell'antico Per\u00f9, ma gli indigeni si adeguarono prontamente alle categorie mentali dei vari cronisti, fornendo loro le notizie che, questi, erano desiderosi di assumere.\nSe Viracocha fosse stato, veramente, figlio di Yahuar Huacac, non vi sarebbero state quelle turbolenti agitazioni che ne hanno, invece, caratterizzato l'elezione.\nDifficolt\u00e0 dei primi anni di regno.\nCongiure nel Cuzco.\nUna volta consolidato il suo potere, Viracocha pens\u00f2 bene di superare le tensioni che si erano accumulate nel Cuzco intraprendendo una serie di operazioni militari per la riconquista dei territori che, approfittando delle difficolt\u00e0 conseguenti alle vicende della successione, avevano allentato la loro fedelt\u00e0 all'impero Inca.\nDella sua assenza pens\u00f2, per\u00f2, di giovarsi la componente \"Hurin-Cuzco\" che mal sopportava il passaggio di potere alla fratria \"Hanan-Cuzco\" a cui Viracocha apparteneva.\nSobillato dai suoi componenti, un maggiorente di questa fazione, di nome \"Capac\", insorse contro il potere regio eliminando, per prima cosa, il governatore della citt\u00e0. Inorgoglito dal successo, il tiranno si autoproclam\u00f2 sovrano assoluto, cingendo le insegne imperiali.\nLa sua azione non si ferm\u00f2 qui. Capac si diede a perseguitare tutti i sostenitori di Viracocha, trucidando i suoi intimi e le sue donne rimaste in citt\u00e0. \nQuesto feroce comportamento gli alien\u00f2, per\u00f2, i sentimenti della popolazione che, senza aspettare l'intervento del sovrano legittimo, si sollev\u00f2 come un sol uomo.\n\"Capac\" comprese di aver perso la partita e, senza attendere l'arrivo di Viracocha si diede spontaneamente la morte. Con lui si suicidarono tutti i suoi congiunti assumendo un potente veleno.\nA Viracocha che, a marce forzate, giunse nel Cuzco, non rest\u00f2 altro da fare che intraprendere una vasta opera di epurazione nei confronti di quanti avevano appoggiato il tiranno.\nCieza de Leon, a cui dobbiamo i particolari di questa vicenda, ci rende noto che i corpi degli insorti, per sommo spregio, furono abbandonati, insepolti, nei campi antistanti la citt\u00e0.\nOpposizione dei sacerdoti.\nNon vi sono prove che la classe sacerdotale fosse l'animatrice della congiura di \"Capac\", ma data la sua affinit\u00e0 con la componente \"Hurin-Cuzco\", \u00e8 assai probabile che fosse coinvolta nel tentativo di rovesciamento del sovrano.\nDa quando Inca Roca aveva determinato una divisione dei poteri, la casta dei sacerdoti che aveva il possesso dell\"'Indicancha\", in piena zona \"Hurin-Cuzco\", era diventata la naturale antagonista del potere regale.\nMolti accenni, nelle varie cronache, ci lasciano intravedere l'esistenza di questo conflitto sotterraneo, ma un'opera, in particolare, ci illumina su questa, pi\u00f9 o meno latente, contrapposizione.\nSi tratta di un testo anonimo, attribuito, da molti, a Blas Valera, ma, in ogni caso, sicuramente frutto delle ricerche della scuola di pensiero del gesuita \"mestizo\" seicentesco.\nL'autore, anche lui gesuita e \"mestizo\" ha svolto un'accurata indagine sui riti e sulle credenze religiose dei peruviani al tempo degli Inca.\nPer quanto attiene a Viracocha vi si legge che, durante il suo regno, i supremi sacerdoti avevano acquisito notevole autorit\u00e0 presso gli inca diventando ricchi e potenti oltremisura. La loro autorevolezza poggiava sulla condizione di nobilt\u00e0 che li distingueva e sull'appartenenza a importanti famiglie che li appoggiavano.\nI sacerdoti, per\u00f2, avevano fatto un cattivo uso di questo potere perch\u00e9 avevano fomentato disordini e veri e propri ammutinamenti, giungendo a favorire il nemico mortale del regno, quei temibili \"Chanca\" che per poco non provocarono la caduta dell'impero.\nIn questo contesto Viracocha appare impossibilitato a padroneggiare la situazione, vittima del crescente potere della classe sacerdotale che, pur di abbatterlo, non avrebbe indietreggiato neppure di fronte all'eventualit\u00e0 di un'alleanza col nemico esterno. Questa ipotesi potrebbe spiegare diversi interrogativi che si pongono sul comportamento di Viracocha in occasione della guerra con le trib\u00f9 dei \"Chanca\" che verr\u00e0 esaminata nell'apposito paragrafo.\nCampagne militari.\nTutti gli autori dell'epoca attribuiscono a Viracocha una serie di successi militari che fanno di lui un sovrano guerriero. Non si tratta, per\u00f2, di vere e proprie conquiste, in quanto gli Inca non avevano, ancora, dato corso a quella politica di assimilazione delle trib\u00f9 debellate che, invece, avrebbe caratterizzato il regno del suo successore, il vero fondatore dell'egemonia imperiale.\nSulla identificazione dei territori oggetto di queste campagne, le fonti non sono concordi e vanno da una estensione importante, riportata da \"Garcilaso\" e dalle \"Informaciones a Vaca de Castro\", a localit\u00e0 situate a poche leghe dal Cuzco secondo la maggior parte degli altri cronisti. \nDa tutte le cronache appare, per\u00f2, che gli Inca, sotto questo sovrano, avevano imposto un timoroso rispetto ai loro vicini che, lungi dal provocarli, tentavano di farsene degli alleati.\nUna campagna, in particolare, merita di essere esaminata nei dettagli perch\u00e9, pi\u00f9 di ogni altra, rivela la politica incaica nel periodo considerato. Si tratta della spedizione nel \"Collao\", la regione dell'altipiano andino conosciuta come \"meseta\" del Titicaca,\nIl territorio era conteso tra due gruppi rivali, che facevano capo a due distinti distretti, quello di \"Hatun Colla\" e quello di \"Ciquito\". Ambedue erano retti da condottieri ugualmente animosi, \"\u00c7apana\" per \"Hatun Colla\" e \"Cari\" per \"Ciquito\". I due capi, non sentendosi sicuri sull'esito del conflitto, decisero di chiedere, entrambi, l'intervento della potente gente del Cuzco.\nPer Viracocha si profil\u00f2 una vantaggiosa occasione per intromettersi nella contesa di un territorio vicino e l'Inca decise di approfittarne.\nRestava, solo, da scegliere il partito a cui unirsi e Viracocha fece ricorso agli auspici. I suoi sacerdoti, consultarono gli oracoli e decretarono che la sorte propendeva per \"Cari\" e cos\u00ec quest'ultimo divenne l'alleato degli Inca. La decisione non fu per\u00f2 resa pubblica e venne comunicata, in gran segreto, al prescelto, con l'ingiunzione di tenerla strettamente per s\u00e9. \"Cari\", ovviamente, si attenne a queste condizioni, ma non sapeva che, ugualmente in segreto, anche \"\u00c7apana\" aveva ricevuto la medesima risposta.\nL'esercito Inca si avvi\u00f2, cos\u00ec, verso le regioni del Titicaca. La strada passava per il territorio dei \"Cancha\" e si temeva che questa bellicosa etnia avrebbe difeso, a caro prezzo il passaggio per le sue terre. Viracocha prefer\u00ec avanzare offerte di pace, ma i suoi fieri avversari gli sbarrarono la strada e la battaglia fu inevitabile. La vittoria arrise agli Inca, ma i soldati del Cuzco non cercarono di approfittarne e proseguirono il loro cammino.\n\"\u00c7apana\" aveva, nel frattempo, compreso la vera posizione del \"Cuzco\" nella disputa che lo opponeva alle genti di \"Ciquito\" e decise di scendere in campo, prima che le forze di Viracocha potessero congiungersi a quelle del suo avversario.\nLa battaglia, che ebbe luogo a \"Pauparcolla\", fu particolarmente sanguinosa e Cieza de L\u00e9on, a cui dobbiamo i particolari di questo racconto, assicura che vi parteciparono non meno di 150.000 uomini e che almeno 30.000 di essi vi perirono.\nMalgrado i loro sforzi le genti di \"Hatun Colla\" furono vinte e lo stesso \"\u00c7apana\" rimase sul campo, con grande gioia di \"Cari\" che venne acclamato come trionfatore dagli armati di \"Ciquito\".\nGrande fu la delusione di Viracocha quando apprese che la battaglia aveva avuto luogo senza che il suo esercito vi avesse partecipato e, quindi, senza che lui potesse arrogarsi parte, almeno, il merito per il successo.\nNon restava che fare buon viso a cattiva sorte e l'Inca si rivolse agli alleati per festeggiare, insieme a loro, la vittoria.\n\"Cari\" non era, certamente, sprovveduto al punto di non onorare un Inca alla testa del suo esercito e offr\u00ec accoglienze degne del suo regale ospite. In questa occasione, Viracocha chiese di cementare l'alleanza bevendo insieme, in un vaso d'oro. Bevuto che ebbero, l'Inca fece consacrare il vaso dai suoi sacerdoti e, ponendolo su una grande pietra, giur\u00f2, per il bene dell'alleanza, di non rimuoverlo n\u00e9 ora n\u00e9 mai e chiese lo stesso impegno al signore di Ciquito. Testualmente disse: \n\"\u00ab La se\u00f1al sea \u00e8sta, que este vaso se est\u00e9 aqu\u00ed y que io no lo mude ni t\u00fa le toques, en se\u00f1al de ser cierto lo asentado.\u00bb\"\nAnche se non proprio soddisfatto della conclusione della sua impresa Viracocha torn\u00f2 allora al Cuzco con, almeno, la certezza di aver concluso una alleanza vantaggiosa per la propria gente.\nQueste erano, spesso, le vicende che regolavano, allora, le questioni di confine tra le etnie andine.\nIl figlio Inca Urco: Coreggente o Capac Inca?\nNel titolo della quinta decade della monumentale opera di \"Antonio de Herrera\" sulla storia delle Indie compare una elaborata cornice con le effigi di tutti i sovrani Inca. Si presume che questi disegni siano stati ricavati dai ritratti dipinti sui famosi \"pa\u00f1os pintados\", opera di artisti peruviani riproducente la storia Inca, trasmessi dal vicer\u00e9 Francisco de Toledo alla Corte di Spagna e, purtroppo, andati perduti. Tra gli altri si nota la figura di un sovrano inedito, chiamato \"Inca Urco\" e inserito tra Viracocha Inca e Pachacutec.\nChi era questo sovrano, mai indicato come tale, negli scritti di tutti i maggiori cronisti spagnoli dell'epoca?\nSi trattava di uno dei figli di Viracocha, dai pi\u00f9 ritenuto illegittimo, che sarebbe stato associato al regno, dal suo genitore, prima che Pachac\u00fatec giungesse al potere.\nGli storici si sono sempre domandati se questo discusso personaggio dovesse essere considerato un sovrano a tutti gli effetti, ancorch\u00e9 spodestato, o soltanto un coreggente di Viracocha che lo avrebbe unito a s\u00e9 nella conduzione dell'impero a titolo di prova per saggiarne le attitudini.\nTutte le cronache sono d'accordo nell'attribuire a Viracocha la volont\u00e0 di fare di \"Urco\" il suo successore. Questi sarebbe stato il figlio di una moglie \"secondaria\" del sovrano, da lui particolarmente amata e sarebbe stato il suo preferito, in contrapposizione ai figli avuti dalla consorte legittima, tra cui figurava Inca Yupanqui, il futuro Pachacutec. Fa eccezione Cieza de L\u00e9on che riconduce il comportamento di Viracocha alla volont\u00e0 di rispettare la tradizione e il maggiorascato. \nIn effetti \"Inca Urco\" esercit\u00f2 il potere nei periodi di assenza del padre dal Cuzco e numerose sono le segnalazioni del suo comportamento, non proprio edificante, in quei frangenti. Egli sarebbe stato particolarmente licenzioso e scostumato, rendendosi oltremodo inviso ai suoi sudditi che gli riconoscevano un'unica dote: un'eccessiva liberalit\u00e0 con cui, come tutte le persone meschine, cercava di accattivarsi le simpatie di quanti lo contornavano, incapace di procurarsele con una attitudine regale.\nMa di fatto, l'esercizio di questo potere gli derivava da una legittimazione acquisita o da una potest\u00e0 delegata, ovvero poteva considerarsi un sovrano, a tutti gli effetti, o soltanto un facente funzioni?\nSu questo assunto i pareri sono discordi. \u00c8 certo che il padre intendeva imporlo ai suoi sudditi come un sovrano effettivo, ma \u00e8 altrettanto certo che costoro riconoscevano soltanto la maest\u00e0 di Viracocha e temevano, soprattutto, il momento in cui la morte del sovrano regnante non avrebbe pi\u00f9 permesso di procrastinare la elezione di Urco a Inca supremo.\nI fatti avrebbero disposto altrimenti e a noi resta soltanto la certezza dell'esistenza, nella storia degli Inca, di un personaggio che ha esercitato, di fatto, il potere regale, ancorch\u00e9 la sua presenza sia stata volutamente ignorata dalla storia ufficiale dell'impero.\nL'arrivo dei Chanca.\nI \"Chanca\" erano originari della regione andina intorno a \"Ayacucho\" e formavano una etnia con caratteristiche proprie e distinte da quelle delle trib\u00f9 che li circondavano.\nSi consideravano discendenti dalle forze creatrici (\"pacarina\") degli specchi d'acqua di \"Choclococha\" e \"Urococha\" e avevano una lingua propria, il \"puquina\".\nLa loro cultura era pi\u00f9 rozza di quella degli inca, ma possedevano uno spirito combattivo che aveva permesso loro di sottomettere tutti i territori circostanti. Non erano animati da uno spirito imperialistico, ma assomigliavano piuttosto a delle orde di saccheggiatori perennemente in cerca di bottino.\nProbabilmente si doveva a loro il definitivo tracollo della civilt\u00e0 Huari che sorgeva, un tempo, nei territori che erano diventati la loro sede abituale, ma i Chanca, per niente paghi di questo risultato, ambivano a padroneggiare tutto l'altopiano andino che avevano fatto oggetto delle loro scorrerie.\nEra inevitabile che la loro espansione li portasse a contatto con gli Inca che, pi\u00f9 misurati, ma ugualmente combattivi, si andavano ritagliando una dimensione di etnia egemone nel territorio con loro confinante.\nI \"Chanca\", insofferenti della potenza dei loro vicini, decisero di misurarsi nell'impresa e, assunta l'iniziativa, si diressero verso il Cuzco con una armata possente, decisi a confrontarsi con gli Inca in uno scontro decisivo.\nIl loro proposito cadeva in un momento quanto mai opportuno per i loro disegni. Viracocha, ormai anziano, e, probabilmente dissuaso da una politica di resistenza armata dal consiglio dei suoi sacerdoti, aveva affidato il potere al figlio Urco, da parte sua, poco incline a imprese belliche.\nIl momento avrebbe richiesto una presa di posizione adeguata alla gravit\u00e0 della situazione, ma i due sovrani, padre e figlio, non erano adatti allo scopo.\nViracocha, appesantito dall'et\u00e0 e timoroso per la piega che stavano prendendo gli eventi, prefer\u00ec evitare lo scontro e decise di ritirarsi in un luogo fortificato, abbandonando il Cuzco, nella speranza di appagare gli invasori, con la consegna della capitale.\nNon tutti gli Inca erano, per\u00f2, disposti a sacrificare la loro storia e la loro dignit\u00e0, per un meschino interesse di personale salvezza. Tra questi, il principe \"Cusi\", conosciuto come \"Inca Yupanqui\", si rifiut\u00f2 di seguire il proprio genitore, dichiarando di essere disposto a morire combattendo piuttosto che seguitare a vivere nell'ignominia.\nIl suo esempio gli procur\u00f2 dei proseliti e, quando Viracocha usc\u00ec dalla capitale, un ristretto, ma determinato corpo di difensori, si apprest\u00f2 ad attendere l'arrivo dei \"Chanca\". Costoro, da parte loro, non parvero minimamente infastiditi da questo atteggiamento che corrispondeva al loro stile di vita e, anzi, sicuri della vittoria, offrirono, cavallerescamente, una tregua di tre mesi ai loro antagonisti per permettere loro di prepararsi.\nIl principe \"Cusi\" riusc\u00ec a profittare al meglio di questo insperato favore e, quando i \"Chanca\" si presentarono per l'affrontamento decisivo, trovarono le truppe del Cuzco pronte a riceverli.\nI dettagli dello scontro possono essere consultati nella voce relativa a Pachac\u00fatec; qui sembra sufficiente chiarire che gli Inca riportarono una schiacciante vittoria che andava al di l\u00e0 di ogni possibile aspettativa e che avrebbe avuto un risvolto drammatico nella vita stessa di Viracocha che, da lontano, aveva atteso, con scetticismo l'esito della battaglia.\nConseguenze della guerra con i Chanca.\nIl figlio Inca Yupanqui detto Pachacutec.\nIl principe, vincitore dei \"Chanca\", era chiamato \"Cusi\" nella fanciullezza ed aveva assunto il nome di \"Inca Yupanqui\" nella maturit\u00e0. In seguito sarebbe stato ricordato con l'appellativo di Pachac\u00fatec, \"il riformatore del mondo\" e, come tale sarebbe stato tramandato nella storia incaica. Era il figlio minore della consorte legittima di Viracocha, \"Mama Rondocaya\", ma era stato scartato dalla successione, al pari dei suoi fratelli, per la predilezione che suo padre dimostrava per \"Urco\", il suo fratellastro, la cui madre, \"Curi Chulpa\", grazie alla sua avvenenza, aveva conquistato l'anziano sovrano.\nJuan de Betanzos lo presenta come il prototipo del principe perfetto: amabile, di poche parole, di costumi morigerati, sincero, onesto e valoroso, in poche parole l'idolo dei cittadini del Cuzco e il prediletto dei suoi stessi fratelli che, pur maggiori di et\u00e0, lo avevano eletto a candidato ideale alla carica di sovrano.\nLa volont\u00e0 di Viracocha lo aveva allontanato dalla successione, ma la vittoria sui \"Chanca\" rimetteva in gioco le sue possibilit\u00e0 di accedere al trono degli Inca in luogo di quell\"'Inca Urco\" che, nel momento del pericolo, aveva abbandonato la citt\u00e0 assediata. Peraltro, leggi e consuetudini non potevano essere superate, con leggerezza, dal pur unanime desiderio dei sudditi e tutti attendevano con ansia di conoscere le decisioni che l'anziano sovrano avrebbe assunto di fronte ad avvenimenti tanto inattesi quanto esaltanti.\nViracocha e Pachacutec.\nLa clamorosa vittoria non modific\u00f2 l'atteggiamento di devozione del principe \"Cusi\" nei riguardi del padre. Sua prima cura fu quella di recarsi presso di lui portando seco le spoglie del nemico e i prigionieri che aveva catturati.\nEra usanza degli Inca di far calpestare, dal proprio sovrano, i trofei ottenuti con la vittoria e il principe voleva riservare questo privilegio al sovrano regnante, ancorch\u00e9 questi non avesse partecipato allo scontro. Viracocha, imbarazzato dai successi del figlio, conseguiti senza il suo intervento, avrebbe voluto esimersi, ma di fronte alla magnificenza del bottino decise di accettare. Solo pretese che la presa di possesso venisse effettuata dal figlio \"Urco\", in quanto erede designato.\n\"Cusi Yupanqui\" rimase interdetto. Non aveva rischiato la sua vita e quella dei suoi amici per la gloria di un principe codardo e non intendeva essere proprio lui ad avvalorarne l'immagine presso i suoi sudditi. I suoi fratelli si strinsero intorno a lui e si unirono alle sue proteste, ma Viracocha fu irremovibile e alle schiere dei vincitori non rest\u00f2 altro fa fare che riguadagnare il Cuzco portando seco i trofei della battaglia.\n\"Urco\", per\u00f2, non si era limitato a pretendere gli onori regali. Nascostamente aveva fatto preparare degli uomini sulla via del ritorno per sorprendere i suoi fratelli in una imboscata. Le sue ambigue manovre non erano sfuggite a \"Vicaquirao\", uno dei generali di \"Cusi\" e l'attacco, senza l'effetto sorpresa, venne facilmente respinto e gli uomini del traditore uccisi fino all'ultimo.\nDa quel momento le vicende dei due gruppi di Inca proseguirono divise. Nel Cuzco, \"Cusi\", signore di fatto, ancorch\u00e9 senza nomina ufficiale, si diede a preparare i suoi uomini per un nuovo conflitto con i \"Cancha\", avidi di vendetta, che si preannunciava imminente. \nIn \"Xaquixaguana\", l'ultimo rifugio di Viracocha, due sovrani, con le insegne di Inca supremo, ma senza potere effettivo, cercavano di esercitare la loro carica con i pochi fedeli rimasti.\nPachacutec assume la borla imperiale.\nLa seconda vittoria sui \"Chanca\" fu decisiva e determin\u00f2 la fine delle bellicose genti di \"Ayacucho\". Questa volta gli Inca non si limitarono a difendersi, ma, respinto il nemico sul campo di battaglia, lo inseguirono per giorni e giorni decimandolo completamente.\nAveva inizio quella politica di espansione e assimilazione dei territori che avrebbe portato il Cuzco ad assumere, in brevissimo tempo, la caratteristica di citt\u00e0 imperiale.\nLa notizia di imprese tanto eclatanti non scoraggi\u00f2, per\u00f2, \"Urco\" dal continuare nei suoi maneggi per riguadagnare il potere perduto. Il principe fu notato nella vicina valle di \"Yucay\" mentre cercava di formare un esercito e la sua presenza fu segnalata ai maggiorenti del Cuzco. \nNon si poteva tollerare ulteriormente le azioni delittuose di questo triste personaggio e \"Cusi Yupanqui\" decise di agire. Con il fratello maggiore, \"Inca Roca\" e un pugno di armati sorprese i cospiratori prima che si avvedessero di essere stati scoperti. Non si tratt\u00f2 di un vero combattimento, ma piuttosto di una scaramuccia. \"Inca Roca\" affront\u00f2 personalmente \"Urco\" e con un colpo di fionda lo fece precipitare nel fiume. Trascinato dalla corrente questi cerc\u00f2 di salvarsi, ma, presa terra pi\u00f9 a valle, fu affrontato da alcuni soldati che si incaricarono di finirlo. \nNessun impedimento restava ormai a procrastinare l'elezione a Inca supremo di \"Cusi Yupanqui\" salvo l'attitudine di Viracocha che, ancora pi\u00f9 esasperato, dall'uccisione del figlio prediletto, si rifiutava di procedere ad una investitura ufficiale.\nI cronisti non sono d'accordo sullo sviluppo ulteriore degli avvenimenti. Secondo alcuni, \"Cusi\" assunse le insegne di comando, in pieno accordo con i suoi, a prescindere dal beneplacito di Viracocha.\nSecondo altri, il vecchio sovrano, col passare degli anni mitig\u00f2 la sua posizione e, infine, invest\u00ec personalmente \"Cusi Yupanqui\" della \"mascapaycha\". In questa occasione gli avrebbe attribuito, addirittura il titolo di Pachac\u00fatec con cui il nuovo sovrano sarebbe entrato nella storia.\nUltimi anni di Viracocha.\n\"Juan de Betanzos\" assicura che l'anziano sovrano, ormai rappacificato con il figlio trionfatore, trascorse i suoi ultimi anni nella propriet\u00e0 di \"Xaquixaguana\" ove, grazie alla munificenza di Pachac\u00fatec aveva edificato una specie di reggia e da dove, ad intervalli regolari, scanditi dalle feste tradizionali, si recava in visita al Cuzco. \n\"Sarmiento de Gamboa\" sostiene invece che Viracocha, poco dopo la morte di \"Urco\", mor\u00ec per il dispiacere, abbandonato e trascurato dai suoi anziani sudditi del Cuzco. Gli altri autori si allineano chi a una chi all'altra di queste tesi. Tutti sono comunque concordi nel riconoscere che il nuovo sovrano non infier\u00ec sul deposto genitore, malgrado la sua aperta ostilit\u00e0, almeno nel passato.\nDiscendenza e famiglia.\nViracocha lasci\u00f2 una consolidata panaca. Il suo nome Socso panaca deriva da quello di un figlio minore, chiamato appunto \" Socso\", fratello per parte di padre e di madre, dell'aborrito \"Inca Urco\". Era una panaca \"Hanan-Cuzco\" e la sua collocazione politica la port\u00f2 ad essere sempre antagonista di quella di Pachac\u00fatec.\nNegli anni del dominio coloniale si verific\u00f2 un curioso episodio. In occasione del battesimo di uno degli ultimi rampolli della casta dei sovrani inca, a cui era stato imposto il nome di Viracocha, una delle ultime principesse sopravvissute insorse dichiarando che non poteva assumere quel nome perch\u00e9 era quello di una panaca \"Hurin-Cuzco\", mentre il fanciullo apparteneva agli \"Hanan-Cuzco\". \nL'accaduto \u00e8 storicamente accertato e gli studiosi moderni si sono, a lungo, interrogati sul significato di questa affermazione. La \"panaca\" di Viracocha, a causa delle lotte politiche, era finita, col trascorrere degli anni, dalla parte degli \" Hurin-Cuzco\" oppure la casata di \"Hanan-Cuzco\" si era suddivisa, a sua volta, in una fratria Hanan-Hanan e Hanan-Hurin, con un processo storico simile a quello vissuto, ad esempio, dai Guelfi italiani che, vinti i Ghibellini, si erano separati in Guelfi Bianchi e Guelfi Neri?\nCon i pochi elementi a nostra disposizione non siamo in grado di rispondere a questo interrogativo.\nLa moglie ufficiale di Viracocha fu, a detta di tutti la principessa \"Mama Rondocaya\" che gli dette quattro figli: \"Inca Roca, Tupac Yupanqui, Inca Yupanqui\" e \"Capac Yupanqui\". Il sovrano ebbe numerose concubine, ma di una soltanto si \u00e8 tramandato il nome. Si tratta di \"Curi Chulpa\", della contrada di \"Ayauilla\", nei pressi del Cuzco. Questa consorte viene soprattutto ricordata per essere stata la madre di \"Inca Urco\" e di \"Socso (\u00c7o\u00e7so)\", a cui si deve il nome stesso della panaca. Dobbiamo a \"Sarmiento de Gamboa\" queste notizie, cos\u00ec come l'avvertimento che Inca Urco, per alcuni era, invece, ritenuto figlio legittimo. In effetti, nelle \"Informaciones\" rese a \"Vaca di Castro\", questo principe viene considerato, al pari di Pachac\u00fatec, figlio di \"Mama Rondocaya\", citata come \"Mama Rondo Cayan\", ma non sembra che questa attribuzione possa considerarsi corretta.\nIl corpo mumificato di Viracocha venne trovato da Gonzalo Pizarro il fratello minore di Francisco Pizarro nel villaggio di \"Xaquixaguana\" assieme ad una consistente quantit\u00e0 di idoli d'oro. Il metallo prezioso fu, naturalmente, trattenuto, la mummia, invece, venne bruciata, ma i solerti indigeni che la avevano in consegna raccolsero le ceneri del sovrano e le conservarono amorevolmente fino a che Polo de Ondegardo le scopr\u00ec e le confisc\u00f2. Da allora si sono perse le tracce dei resti di Viracocha\nBibliografia.\nOpere di autori spagnoli dell'epoca\nOpere di autori moderni"}
{"id": "691451", "revid": "767487", "url": "https://it.wikipedia.org/wiki?curid=691451", "title": "Pebrina", "text": "La pebrina \u00e8 una malattia del baco da seta generata dalle spore di un mesozoo, ingerite dal baco con le foglie del gelso; provoca l'atrofia del baco che non produce bava (il futuro filo serico). La malattia colp\u00ec le industrie di gelsibachicoltura italiana durante la rivoluzione agricola (1850), provocando gravi danni alle stesse.\n\u00c8 riconoscibile da macchie nere sul corpo dell'animale."}
{"id": "691452", "revid": "1265351", "url": "https://it.wikipedia.org/wiki?curid=691452", "title": "Antoine Busnois", "text": " Famoso come compositore di musica sacra, come mottetti, egli fu anche uno dei pi\u00f9 rinomati compositori di chanson profane del XV secolo. Egli fu anche la figura preminente della tarda Scuola di Borgogna dopo la morte di Guillaume Dufay.\nBiografia.\nI dettagli della sua vita sono puramente da interpretare, ma si presume che nacque a nei pressi di Calais, forse nel villaggio di Busnes, a cui il suo cognome sembra riferirsi. Egli pu\u00f2 essere nato in una delle famiglie aristocratiche di Busmes; in particolare, Filippo di Busnes, un canonico della Cattedrale di Notre Dame di Lens potrebbe essere stato un suo parente.\nBusnois ricevette un'eccellente educazione musicale, probabilmente nella scuola di musica di una cattedrale nel nord o nel centro della Francia. L'origine aristocratica potrebbe spiegare la sua presenza in giovane et\u00e0 presso la corte francese: sin dal 1450 sembra che vi si trovasse e nel 1461 era gi\u00e0 cappellano a Tours. Che non fosse uno stinco di santo \u00e8 dimostrato da una richiesta di assoluzione, presentata il 28 febbraio 1461, in cui ammette di aver fatto parte di un gruppo di cinque persone che \"avevano pestato a sangue\" un prete, non una ma ben cinque volte. Mentre era in stato di interdizione dalla messa, ebbe l'ardire di celebrare messa e per questo venne scomunicato; in ogni caso fu poi perdonato da Papa Pio II.\nSi spost\u00f2 quindi nella chiesa collegiata di San Martino, sempre a Tours, dove divenne suddiacono nel 1465.\nJohannes Ockeghem era tesoriere in quella chiesa ed i due ebbero modo di conoscersi bene. Alla fine del 1465 Busnois si spost\u00f2 a Poitiers, dove non soltanto divenne maestro del coro dei ragazzi, ma si adoper\u00f2 per attrarre dei bravi cantori da tutta la regione; da questo tempo la sua fama di maestro di canto, studioso e compositore si diffuse in tutta la Francia. In ogni caso part\u00ec cos\u00ec improvvisamente, come era arrivato, alla fine del 1466; non si conobbe il motivo della sua partenza ma il suo incarico venne dato nuovamente al suo predecessore. Lasciata Poitiers, Busnois si trasfer\u00ec in Borgogna.\nDal 1467 Busnois fu alla corte di Borgogna, ed egli inizi\u00f2 a comporre per Carlo l'Audace prima che questi assumesse il titolo di Duca il 15 giugno; ci\u00f2 si desume da uno dei suoi mottetti \"in hydraulis\" che contiene una dedica dalla quale risulta che era gi\u00e0 Conte. Carlo, nel divenire Duca di Borgogna, acquis\u00ec presto il soprannome di Carlo l'Audace per la sua fierezza e per le sue ambizioni militari, che contribuirono alla sua morte dieci anni pi\u00f9 tardi. Assieme alla sua passione per la guerra, Carlo coltivava la musica e Busnois fu apprezzato e riverito nella corte di Borgogna.\nIn una lista del 1467, Busnois assieme a Hayne van Ghizeghem e Adrien Basin, era citato come \"cantore e valletto di camera\" di Carlo.\nAssieme alle sue doti di Cantore e compositore dimostr\u00f2 doti di guerriero accompagnando il Duca nelle sue Campagne militari, cos\u00ec come faceva Hayne van Ghizeghem.\nBusnois fu all'assedio di Neuss in Germania nel 1475 e sopravvisse, o non vi partecip\u00f2, alla disastrosa Battaglia di Nancy del 1477, nella quale Carlo venne ucciso e cominci\u00f2 a scemare l'espansione della Borgogna.\nBusnois rimase alla Corte di Borgogna fino al 1482, ma non si conosce dove sia stato e cosa abbia fatto fino al 1492 quando mor\u00ec. Al tempo della sua morte si trovava presso la cattedrale del San Salvatore a Bruges. All'epoca era gi\u00e0 conosciuto in tutta Europa ed i suoi manoscritti circolavano largamente nelle principali cappelle ecclestiatiche e di corte.\nStile e produzione.\nLa sua reputazione fra i contemporanei fu immensa; egli fu, probabilmente, il compositore pi\u00f9 conosciuto in Europa fra Guillaume Dufay e Johannes Ockeghem.\nBusnois scrisse musica sacra e profana. Della sua produzione sono pervenuti a noi due cantus firmus, due messe e otto mottetti (verosimilmente molte altre opere sono andate perdute). Egli scrisse molti pezzi di antifone Mariane \"Regina coeli\". Stilisticamente, la sua musica pu\u00f2 essere considerata una via di mezzo fra la semplicit\u00e0 e l'omofonia della scrittura di Dufay e Binchois e la pervadente imitazione di Josquin Des Prez e Nicolas Gombert.\nEgli us\u00f2 l'imitazione molto talentuosamente, ma in alcune occasioni scrisse delle linee melodiche dolci e cantabili, ed ebbe una forte simpatia per gli accordi di terza anticipando la moda del XVI secolo.\nSecondo Piero Aron, Busnois potrebbe essere stato l'autore del famoso motivo \"L'homme arm\u00e9\", una delle pi\u00f9 conosciute melodie del rinascimento e quella pi\u00f9 usata dai compositori come \"cantus firmus\" per la composizione di Messe.\nSia stato o no il primo a scrivere una messa su detta melodia, egli fu comunque il compositore pi\u00f9 influente; l'omonima messa di Obrecht, per esempio, \u00e8 molto simile a quella di Busnois ed anche la messa di Dufay mostra delle notevoli citazioni. Busnois pu\u00f2 anche considerarsi il compositore di un \"ciclo di sei messe\", tutte basate su di un solo motivo, trovate a Napoli.\nBusnois scrisse anche della chanson, canzoni profane francesi, e queste sono le composizioni per le quali \u00e8 pi\u00f9 famoso. Molte sono nella forma del rondeaux ma compose anche bergerette; molte di queste composizioni divennero delle Chanson popolari ed alcune di esse erano basate su delle melodie popolari andate perdute. Egli scrisse, molto probabilmente, anche il testo per alcune di esse. Molte di queste melodie vennero usate come cantus firmus per la composizione di Messe anche da compositori di generazioni successive alla sua. Fra queste \"Fortuna desperata\", che venne usata da Obrecht e Josquin. Una chanson molto particolare \u00e8 \"Terrible Dame\", che non solo \u00e8 costruita su di un dialogo antifonale, unico nella storia della letteratura delle chanson, ma ha un titolo in francese antico che non richiede una speciale abilit\u00e0 per la traduzione.\nNonostante le chanson di Busnois abbiano solitamente i testi in francese, ve ne sono almeno due con i testi in italiano ed una in fiammingo. La maggior parte sono a tre voci, mentre alcune sono a quattro voci."}
{"id": "691453", "revid": "1745361", "url": "https://it.wikipedia.org/wiki?curid=691453", "title": "Anceo (figlio di Poseidone)", "text": "Anceo () \u00e8 un personaggio della mitologia greca ed uno degli Argonauti.\nGenealogia.\nFiglio del dio Poseidone e di Astipalea (secondo Apollonio Rodio), o di Altea (secondo Igino) e fratello di Euripilo.\nSpos\u00f2 Samia, figlia di Meandro che gli diede i figli Perilao, Enudo, Samo, Aliterse e la figlia Partenope, quest'ultima divenne la madre di Licomede.\nMitologia.\nPartecip\u00f2 alla spedizione degli argonauti e prendendo il posto di timoniere dopo la morte di Tifide dopo la sua morte.\nSamo, l'isola in cui viveva, era famosa per il suo vino cos\u00ec Anceo piant\u00f2 una vigna sulle sue terre e un indovino gli predisse che di quei frutti non ne avrebbe mai assaggiato. \nAnceo si un\u00ec al viaggio degli Argonauti ed al suo ritorno dalla Colchide seppe che le sue uve erano gi\u00e0 mature e che erano state trasformate in vino. \nConvoc\u00f2 il veggente e di fronte a di lui port\u00f2 una tazza di vino alla bocca per assaggiarlo, ma prima lo derise e questi replic\u00f2 \"C'\u00e8 molto cammino tra la coppa e il labbro\" (\"\u03a0\u03bf\u03bb\u03bb\u1f70 \u03bc\u03b5\u03c4\u03b1\u03be\u1f7a \u03c0\u03ad\u03bb\u03b5\u03b9 \u03ba\u03cd\u03bb\u03b9\u03ba\u03bf\u03c2 \u03ba\u03b1\u1f76 \u03c7\u03b5\u03af\u03bb\u03b5\u03bf\u03c2 \u1f04\u03ba\u03c1\u03bfu\").\nSubito dopo si senti un allarme poich\u00e9 un cinghiale (il Cinghiale calidonio) stava devastando la vigna e udendo ci\u00f2, Anceo lasci\u00f2 cadere la coppa e and\u00f2 a vedere. \nFu travolto ed ucciso dal cinghiale ."}
{"id": "691456", "revid": "729019", "url": "https://it.wikipedia.org/wiki?curid=691456", "title": "Battaglia del Campo delle Mosche", "text": "La battaglia del Campo delle Mosche \u00e8 stato un evento bellico del 23 luglio 1359, svoltosi nell'antica omonima localit\u00e0 di Pontedera, in Toscana, che vide contrapposti l'esercito della Repubblica di Firenze, guidato da Pandolfo II Malatesta, e la Grande Compagnia, capitanata dal Conte Lando.\nAntefatti.\nNel 1359 il capitano di ventura tedesco Konrad Wirtinger von Landau, noto come il Conte Lando, ricevette ducati dal legato pontificio, a patto di lasciare con la propria compagnia di ventura, la Grande Compagnia, le terre dello Stato Pontificio, e tent\u00f2 lo stesso ricatto con la Repubblica di Firenze, che di conseguenza gli arm\u00f2 contro un esercito composto per la maggior parte da mercenari, ricevendo aiuti, oltre che dalla Chiesa, da Ferrara, Milano e Padova, ed affidandone il comando a Pandolfo II Malatesta.\nLa battaglia.\nL'esercito del Malatesta comprendeva tremilacinquecento barbute, duemilacinquecento balestrieri, mille masnadieri e cinquecento ungheri, mentre quello del Conte Lando cinquemila cavalieri, duemila masnadieri e mille ungheri. L'esercito fiorentino segu\u00ec le orme della compagnia di ventura, che da Pontedera mosse verso Lucca. Il Conte Lando, quando fu avvicinato dall'avversario, prefer\u00ec rifugiarsi in un luogo male agibile, detto \"Campo delle Mosche\", dove il 12 luglio si rafforz\u00f2. Ma alcuni giorni dopo, il 23 luglio, avendo il Malatesta intercettato ogni via di comunicazione e ridotto i venturieri senza viveri, li costrinse alla fuga e li insegu\u00ec fino ad arrivare nel lucchese, dove divise il suo esercito in gruppi muovendo in varie direzioni e mettendosi al servizio di vari signori locali e finendo per sconfiggere e decimare una delle pi\u00f9 temute compagnie di ventura dell'epoca.\nConseguenze.\nTuttavia la Grande Compagnia continu\u00f2 le proprie scorrerie fino al 1363, quando sub\u00ec a Novara una pesante e definitiva sconfitta da parte della Compagnia Bianca di Albrecht Sterz."}
{"id": "691458", "revid": "2128848", "url": "https://it.wikipedia.org/wiki?curid=691458", "title": "Gordio (re)", "text": "Gordio, nella mitologia greca, fu uno dei re di Frigia. Ma occorre tenere conto che nella mitologia i re di Frigia sono chiamati alternativamente Gordio e Mida.\n\u00c8 anche la denominazione eponima di una citt\u00e0 frigia (Gordio, abitata dall'VIII al II secolo a.C. e sita presso l'attuale villaggio di Yassih\u00fcy\u00fck in Turchia), legata al famoso aneddoto dell'intricato nodo gordiano sciolto da Alessandro Magno.\nSecondo Hazel e Grant \u00e8 invece padre di Mida che ebbe dall'unione con una ragazza di Telemesso (in Licia, citt\u00e0 i cui abitanti si diceva avessero doni profetici) che gli aveva consigliato di sacrificare l'aquila che per tutto il giorno era rimasta sul suo aratro.\nGordio, un re per caso.\nIl primo Gordio nel mito era un fattore. Quando un'aquila si pos\u00f2 sul suo aratro Gordio interpret\u00f2 il fatto come il segno che un giorno sarebbe diventato re. L'oracolo di Sabazio (identificato dai Greci con Zeus) conferm\u00f2 il suo destino futuro nella seguente maniera: i Frigi, trovandosi senza sovrano, consultarono l'oracolo ed ebbero come responso che avrebbero dovuto eleggere come re il primo uomo che fosse salito al tempio con un carro. Fu cos\u00ec che apparve il fattore Gordio, sul suo carretto guidato da buoi.\nIl fondatore eponimo.\nGordio fond\u00f2 l'omonima citt\u00e0 di Gordio, che divenne la capitale della Frigia. Il suo carro venne conservato nell'acropoli della citt\u00e0. Il suo giogo venne assicurato con un intricatissimo nodo detto da allora \"nodo di Gordio\", o \"nodo gordiano\". La leggenda voleva che chiunque fosse riuscito a sciogliere quel nodo sarebbe diventato signore dell'Asia ovvero dell'allora territorio dell'Anatolia. Invece, nel 333 a.C., Alessandro Magno tagli\u00f2 il nodo a met\u00e0 con la sua spada. Da allora l'espressione \"nodo gordiano\" designa una difficolt\u00e0 insormontabile, che \u00e8 risolvibile solo con un'estrema risolutezza (come appunto fece Alessandro, che invece di slacciarlo lo spezz\u00f2 con un fendente).\nLa discendenza dinastica.\nGordio fu anche il nome di un successivo re della Frigia, padre con Eurinome di Adrasto. Adrasto uccise involontariamente suo fratello e dovette rifugiarsi nella regione della Licia, ottenendo ospitalit\u00e0 e purificazione da Creso. Mor\u00ec suicida alla corte di Creso per averne ucciso il figlio, ancora una volta involontariamente, durante una battuta di caccia."}
{"id": "691462", "revid": "119319086", "url": "https://it.wikipedia.org/wiki?curid=691462", "title": "Scuola di Borgogna", "text": "Scuola di Borgogna \u00e8 un termine usato per citare un gruppo di compositori attivo nel XV secolo in quello che ora \u00e8 l'est della Francia, il Belgio e i Paesi Bassi, il cui centro motore era la corte dei Duchi di Borgogna.\nI nomi principali associati a questa scuola sono quelli di Guillaume Dufay, Gilles Binchois e Antoine Busnois.\nLa scuola di Borgogna fu la prima fase della formazione della successiva scuola franco fiamminga, il centro motore della musica rinascimentale in tutta Europa.\nL'eredit\u00e0.\nNel tardo Medioevo e nel primo Rinascimento in Europa, i centri culturali tendevano a spostarsi da un posto all'altro a causa di cambiamenti politici e alla presenza del potere spirituale e di quello temporale, Papato, Antipapa e Sacro Romano Impero.\nNel XIV secolo i maggiori centri musicali erano il nord della Francia, Avignone e l'Italia, rappresentati rispettivamente da Guillaume de Machaut e l'\"ars nova\", l'\"ars subtilior\" e Landini; Avignone ebbe un breve ma importante sviluppo culturale in seguito al trasferimento del papato in seguito allo scisma d'occidente.\nQuando la Francia fu sconvolta dalla guerra dei cent'anni dal 1337 al 1453, il centro culturale migr\u00f2 verso est nel territorio dei Burgundi e nei Paesi Bassi.\nDurante il regno della casa di Valois, la Burgunda era la pi\u00f9 potente e stabile dinastia d'Europa e, poco per volta, si annesse le Fiandre, il Brabante, i Paesi Bassi, il Lussemburgo, l'Alsazia e la Lorena.\nSpecialmente durante il regno di Filippo il Buono (1419 - 1467) e Carlo l'Audace (1467 - 1477), questa intera area chiamata Borgogna fu un centro di creativit\u00e0 musicale. La maggior parte delle attivit\u00e0 musicali non si svolsero per\u00f2 in quella regione della Francia che oggi \u00e8 chiamata Borgogna con capoluogo Digione anche se i duchi di Borgogna vi mantennero un centro amministrativo: i maggiori centri musicali dell'epoca erano invece Bruxelles, Bruges, Lilla e Arras cos\u00ec come delle citt\u00e0 pi\u00f9 piccole nell'area considerata.\nI musicisti della regione si recavano in Borgogna per studiare e acquisire fama. I Duchi di Borgogna non erano soltanto dei mecenati, ma prendevano parte attiva nello sviluppo della musica: Carlo l'Audace suonava l'arpa e compose dei mottetti e delle \"chanson\", anche se i suoi lavori non ci sono pervenuti. I Duchi incoraggiarono anche la composizione di musica profana, cosa raramente vista in precedenza nella storia musicale europea. Questa caratteristica fece dire anche a loro che l'epoca Burgunda fu un fenomeno di rinascimento.\nLa migrazione della cultura musicale da Parigi alla Borgogna coincide con il passaggio dalla musica medioevale alla musica rinascimentale; mentre Guillaume de Machaut viene considerato uno degli ultimi compositori medioevali, Dufay \u00e8 considerato il primo compositore rinascimentale.\nCarlo l'Audace venne ucciso nel 1477 nella battaglia di Nancy, durante uno dei suoi tentativi di aggiungere altri territori al suo dominio. Dopo la sua morte la musica continu\u00f2 a fiorire nel territorio della Borgogna, ma dalla prima decade del XVI secolo il territorio venne assorbito dagli Asburgo anch'essi mecenati della musica.\nCompositori.\nLa storia della musica Burgunda ha inizio con l'organizzazione della Cappella nel 1384 da parte di Filippo l'Audace; venti anni pi\u00f9 tardi rispetto alla sua morte, essa rivaleggiava in splendore con la Cappella dei Papi ad Avignone. I compositori che facevano parte di questa Cappella furono Johannes Tapissier e Nicolas Grenon, che portarono la loro esperienza nel nuovo sviluppo della stessa nel 1415. Altri compositori furono Hugo e Arnold de Lantins che Dufay incontr\u00f2 in Italia.\nIl pi\u00f9 famoso compositore della Scuola di Borgogna fu sicuramente Dufay, che fu anche il pi\u00f9 famoso compositore d'Europa del XV secolo.\nEgli scrisse musiche in molte forme correnti all'epoca, musiche che erano melodiche, cantabili e memorabili (pi\u00f9 della met\u00e0 delle sue composizioni di musica sacra sono delle semplici armonizzazioni di canzoni).\nContemporanei di Dufay furono i compositori Gilles Binchois, che fu alla Corte di Borgogna fra il 1430 e il 1460 e Hayne van Ghizeghem, un compositore, cantore e soldato che pu\u00f2 essere stato ucciso nell'ultima campagna militare di Carlo l'Audace.\nDopo la morte di Dufay nel 1474, il pi\u00f9 importante componente della Scuola divenne Antoine Busnois, che fu anche un prolifico compositore di \"chanson\" e che forse scrisse la melodia \"L'homme arm\u00e9\".\nStili e forme musicali.\nI musicisti della Scuola di Borgogna predilissero le musiche profane almeno fino a quando risiedettero in patria; molte musiche sacre ci sono pervenute specialmente da parte dei compositori che soggiornarono in Italia, ad esempio nel coro papale. Le maggiori forme della musica profana utilizzate dai musicisti della Scuola furono le quattro \"forme fisse\" (\"rondeau\", \"ballate\", \"virelai\", e \"bergerette\"), tutte genericamente conosciute come \"chanson\". Delle quattro il \"rondeau\" fu il pi\u00f9 popolare; in ogni caso questi ultimi ci sono pervenuti in misura maggiore rispetto alle altre forme. La maggior parte dei \"rondeau\" era a tre voci e molti di essi, specialmente in Francia, avevano dei testi in lingue diverse. Nella maggior parte dei \"rondeau\" la voce superiore era abbinata al testo mentre le altre due erano normalmente suonate da strumenti. La \"bergerette\" venne sviluppata dai Burgundi; essa era come un \"virelai\" ma pi\u00f9 breve con una sola strofa.\nMolti dei compositori scrissero anche musiche sacre in latino; questo fu vero per diverse generazioni a venire. Essi composero messe, mottetti e cicli di Magnificat. Durante questo periodo le messe furono costituite dalle varie parti scritte da compositori diversi che spesso usavano un \"motivo principale\" basato sul \"cantus firmus\".\nDufay, Binchois, Busnois, Reginald Liebert e altri scrissero messe di questo tipo. \nUno dei motivi pi\u00f9 utilizzati come \"cantus firmus\" fu quello de \"l'homme arm\u00e9\" che peraltro venne utilizzato anche da altri compositori dell'epoca e dei secoli successivi; per la verit\u00e0 questo motivo fu usato come base per la composizione di messe in tutta la storia della musica.\nDurante il periodo in cui il mottetto si and\u00f2 trasformando dai modelli isoritmici del XIV secolo alla polifonia, pezzi sezionali vennero prodotti dagli ultimi componenti del Scuola come Busnois.\nNei mottetti come nelle messe e in altre musiche sacre, una tecnica molto comune generalmente adottata fu quella del falsobordone, un'armonizzazione in parallelo di un canto preesistente, occasionalmente ornato per evitare la monotonia. Le composizioni che usavano il falsobordone consentivano maggior chiarezza nella comprensione del testo pur non consentendo la semplicit\u00e0 del canto precedente.\nLa musica strumentale venne coltivata presso la Scuola spesso per le danze di corte. Una peculiarit\u00e0 dello stile Burgundo fu quella che i Duchi preferivano gli strumenti a timbro elevato come trombe, tamburi e cornamuse ed \u00e8 per questo motivo che i pezzi che ci sono pervenuti sono scritti per la maggior parte per questo tipo di strumenti e non per i classici liuto e arpa. \nNella esecuzione di quel tempo gli strumenti dal timbro elevato venivano posti su una postazione alta come un balcone, mentre gli altri esecutori erano posti vicino ai danzatori.\nLe forme strumentali comprendevano la \"bassadanza\" che era una danza cerimoniale di carattere aristocratico e con un tempo molto lento. Normalmente era, secondo la notazione moderna in 6/8, e normalmente veniva seguita da una danza molto veloce come il \"tordion\" o \"pas de Brabant\".\nLa Scuola di Borgogna fu la prima generazione di quella che sar\u00e0 poi la Scuola franco-fiamminga, diverse generazioni di compositori che per oltre 150 anni composero in stile polifonico fino alle prime avvisaglie della musica rinascimentale.\nQuesti appartenevano alle ultime generazioni di compositori che non erano legati alla corte o alla regione della Borgogna ma erano connessi per vicinanza geografica o per pratica musicale, rispondono ai nomi di Johannes Ockeghem, Jacob Obrecht, Josquin Des Prez, Adrian Willaert e Orlando di Lasso.\nFonti manoscritte.\nVi sono circa 65 manoscritti che contengono musiche di compositori appartenenti alla Scuola di Borgogna. I principali sono i seguenti:"}
{"id": "691469", "revid": "767487", "url": "https://it.wikipedia.org/wiki?curid=691469", "title": "Abbott (Texas)", "text": "Abbott \u00e8 un comune degli Stati Uniti d'America, nella Contea di Hill, nello Stato del Texas.\n\u00c8 la citt\u00e0 natale del cantante Willie Nelson.\nSecondo il censimento del 2000, vi abitano 300 persone: il 96% della popolazione \u00e8 bianca, l'1% afro-americana, il 3% di altre etnie.\nLa citt\u00e0 ha una superficie di 1,5\u00a0km\u00b2, e si trova a latitudine 31\u00b053'2\" N e longitudine 97\u00b04'32\" E."}
{"id": "691473", "revid": "729019", "url": "https://it.wikipedia.org/wiki?curid=691473", "title": "Intestino tenue", "text": "L'intestino tenue o piccolo intestino (lat. \"intestinum tenue\") \u00e8 la prima parte dell'intestino dove il chimo si trasforma in chilo. \u00c8 l'organo pi\u00f9 lungo di tutto l'apparato digerente.\nL'intestino tenue \u00e8 lungo pi\u00f9 di 7\u00a0m e il suo diametro \u00e8 di 2,5\u00a0cm se ripiegato su s\u00e9 stesso. Esso viene distinto in tre porzioni: duodeno, digiuno e ileo. In esso si completa la scomposizione chimica degli alimenti e avviene l'assorbimento di quasi tutte le sostanze nutritive.\nDisposizione e rapporti.\nL'intestino tenue \u00e8 un organo cavo di forma tubulare, con una lunghezza media di 6,5 metri, ma variabile dai 5 agli 8 m. Incomincia a partire dallo sfintere pilorico e termina con la valvola ileocecale nell'ileo terminale, connette perci\u00f2 lo stomaco all'intestino crasso. \u00c8 diviso in tre parti: duodeno, digiuno e infine ileo.\nSulle pareti interne dell'intestino tenue sono presenti delle piccole estroflessioni, i villi intestinali, costituiti da pi\u00f9 cellule epiteliali, ciascuna delle quali possiede altre minuscole estroflessioni, i microvilli, che, nel loro insieme, formano l'orletto striato. Ogni cellula epiteliale possiede due tipi di cellule:\nNella prima parte del tenue (duodeno) vengono secreti alcuni enzimi (tra cui l'amilasi pancreatica, la chimotripsina, la tripsina, la maltasi, la saccarasi, l'amminopeptidasi, la nucleasi, ecc.) che idrolizzano i glucidi, i lipidi, gli acidi nucleici e i protidi. Alcuni enzimi vengono prodotti in apposite ghiandole (pancreas, fegato, cistifellea) e arrivano all'intestino per compiere la sintesi molecolare dei vari alimenti. Dal pancreas, per esempio, giungono il tripsinogeno (enzima inattivo della tripsina) e il chimotripsinogeno (enzima inattivo del chimotripsina) e, una volta giunti nel tenue, vengono attivati: se gli enzimi fossero attivati gi\u00e0 a livello pancreatico, questi distruggerebbero la parete della ghiandola (provocando gravi danni); a causa di ci\u00f2, gli enzimi vengono attivati (energia di attivazione) negli 'organi bersaglio'.\nDuodeno.\nIl duodeno \u00e8 il primo -nonch\u00e9 il pi\u00f9 corto, spesso e fisso- tratto dell'intestino tenue; esso si sviluppa al di sopra dell'ombelico. \u00c8 lungo circa 25\u00a0cm; la sua forma ricorda quella di una \"C\" con il tratto inferiore allungato, la cui convessit\u00e0 \u00e8 rivolta a destra e la curva \u00e8 antero-posteriore; questo fa s\u00ec che il terzo e il quarto tratto del duodeno si trovino posteriormente al primo e al secondo tratto. Sino alla met\u00e0 del primo tratto (2,5\u20133\u00a0cm dal piloro) il duodeno \u00e8 intraperitoneale; per il resto del suo decorso \u00e8 retroperitoneale, con una piccola porzione intraperitoneale a livello dell'angolo duodeno-digiunale. Il duodeno \u00e8 posteriore al lobo quadrato del fegato, al collo della cistifellea, all'arteria e alla vena mesenterica superiore, mentre \u00e8 anteriore rispetto al mesocolon trasverso, al condotto biliare, alla vena porta, alla vena cava inferiore, all'aorta, agli ureteri, all'arteria gastroduodenale, ai due reni.\nDigiuno.\nIl digiuno \u00e8 il secondo tratto dell'intestino tenue; la sua lunghezza media \u00e8 di 2,5 metri. Qui l'assorbimento \u00e8 massimo, di conseguenza rimane spesso vuoto; da qui la denominazione \"digiuno\", in quanto nei cadaveri si trova per massima parte privo di contenuto.\nIleo.\nL'intestino tenue mesenteriale \u00e8 completamente avvolto dal peritoneo che lo tiene ancorato alla parete addominale posteriore mediante un meso a ventaglio (mesentere).\nNell'uomo misura dai 2 ai 4 metri.\nNell'intestino tenue si trovano i villi intestinali, piccolissime strutture molto utili al processo assimilativo, in quanto, essendo delle pieghe della parete interna dell'intestino tenue, aumentano di molte volte la superficie interna di questo organo massimizzando e accelerando il processo di assorbimento delle sostanze nutritive.\nSe si osservano le cellule epiteliali di un villo al microscopio elettronico, si vedono molte altre minuscole estroflessioni della loro superficie, dette microvilli che si estendono verso l'interno dell'intestino.\nAnatomia microscopica.\nLa parete dell'intestino tenue si solleva in una serie di dispositivi intesi ad ampliare la superficie di assorbimento.\nSono vistose le pieghe circolari (altezza di 1 cm) o valvole conniventi costituite dall'innalzamento di tonaca mucosa e sottomucosa. \nLa tonaca mucosa \u00e8 ulteriormente sollevata in estroflessioni, i villi intestinali. \nInfine la membrana apicale degli enterociti si solleva in microvilli. Nella lamina propria dell'intestino tenue mesenteriale si trovano molte ghiandole tubulari semplici.\nSul fondo di tali ghiandole sono presenti piccole masse di tessuto linfoide sotto forma di noduli linfatici isolati o aggregati (MALT) la cui funzione \u00e8 quella di limitare l'attacco di popolazioni batteriche presenti negli alimenti e intanto mantenere in equilibrio le popolazioni batteriche del microbiota umano.\nNella tonaca sottomucosa del duodeno sono presenti ghiandole tubuloalveolari a secrezione mucosa (ghiandole di Br\u00fcnner) che secernono liquido a pH alcalino per contrastare quello acido dello stomaco. Allontanandosi ancor di pi\u00f9 dal lume dell'intestino si trova la tonaca muscolare, composta (come nella maggior parte delle altre tonache muscolari del sistema digestivo) da uno strato circolare interno e longitudinale esterno. I muscoli di entrambi gli strati sono lisci.\nFunzionamento.\nLa maggior parte della digestione chimica delle macromolecole che costituiscono il cibo avviene nell'intestino tenue, dal quale le sostanze nutritive vengono poi assorbite passando nel sangue.\nNell'intestino tenue si completa la digestione delle proteine incominciata nello stomaco. A differenza dell'amido e delle proteine, quasi tutto il grasso contenuto nel cibo rimane completamente indigerito fino a quando raggiunge il duodeno.\nInterazione sistemica.\nAl processo digestivo che avviene nell'intestino tenue contribuiscono due grandi ghiandole:\nAltre sostanze sono il succo enterico e il succo pancreatico (prodotte rispettivamente dall'intestino tenue e dal pancreas) che completano la digestione di proteine (scomposte in amminoacidi), carboidrati (scomposti in zuccheri semplici) e grassi (scomposti in acidi grassi e glicerolo)."}
{"id": "691474", "revid": "117673548", "url": "https://it.wikipedia.org/wiki?curid=691474", "title": "Transferrina", "text": "La transferrina \u00e8 la principale proteina di trasporto del ferro nel sangue. Si tratta di una glicoproteina costituita da una singola catena polipeptidica di 78 KDa che possiede due siti di legame per lo ione ferrico (Fe3+), mentre non presenta affinit\u00e0 per lo ione ferroso (Fe2+). \nCaratteristiche.\nNormalmente nel sangue 1/9 di tutta la transferrina \u00e8 saturata in entrambi i siti di legame, i 4/9 in uno dei due siti e i restanti 4/9 presentano siti insaturi. Questa porzione di transferrina insatura \u00e8 fondamentale per il contrasto delle infezioni e la cattura del ferro libero. L'affinit\u00e0 della proteina per lo ione ferrico \u00e8 infatti altissima, tanto che \u00e8 la proteina conosciuta con maggiore affinit\u00e0 per il suo ligando (costante di associazione: da 1019 a 1031 M-1). Cos\u00ec, in caso di eccesso di transferrina si pu\u00f2 assumere che non vi siano ioni ferrici liberi. \nLa transferrina ha un'emivita di circa 7 giorni, e i suoi livelli ematici sono regolati dalla disponibilit\u00e0 di ferro, cio\u00e8 in condizioni di carenza di ferro abbiamo un aumento delle concentrazioni plasmatiche di transferrina mentre dopo somministrazione di ferro ritorna a livelli normali. Nelle condizioni normali la transferrina \u00e8 satura al 50%. Essa \u00e8 inoltre una molecola eterogenea, possiamo avere variazioni genetiche dovute alla sostituzione di uno o pi\u00f9 aminoacidi oppure la presenza e la composizione delle due catene oligosaccaridiche N-glicate o differenze sul contenuto di ferro, apotransferrina, transferrina monoferrica, transferrina diferrica. \nIl legame di uno ione ferrico nel sito di legame \u00e8 dipendente dalla sua associazione con uno ione carbonato (CO32-). La transferrina \u00e8 internalizzata da recettori per la transferrina, delle proteine di 90 KDa sulla membrana plasmatica di alcune cellule che legano transferrina semi-satura oppure, preferibilmente, satura in entrambi i siti di legame del ferro. Affinch\u00e9 la transferrina sia internalizzata, un complesso calmodulina-proteina chinasi C-Ca2+ deve fosforilare il recettore. Dopo la fosforilazione il complesso transferrina-recettore per la transferrina \u00e8 internalizzato in lisosomi, dove il ferro \u00e8 liberato sotto forma di Fe2+ a causa dell'ambiente acido. Il complesso transferrina-recettore per la transferrina \u00e8 poi riportato nella membrana plasmatica, quindi la transferrina, ora insatura, \u00e8 rilasciata nel plasma. \nInterpretazione valori.\nLa transferrina \u00e8 sintetizzata prevalentemente a livello epatico e i suoi valori di riferimento nel sangue sono 200-360 mg/dL. I livelli di transferrina aumentano durante l'uso della pillola anticoncezionale, durante la gravidanza e nei casi di livelli insufficienti di ferro. Diminuiscono invece per la sindrome nefrosica, malattie del fegato, malnutrizione, malattie infiammatorie croniche, neoplasie, terapie con ferro o con cortisonici."}
{"id": "691477", "revid": "1048993", "url": "https://it.wikipedia.org/wiki?curid=691477", "title": "Franco Merli", "text": "Biografia.\nEsistono poche informazioni fondate su Franco Merli, che recit\u00f2 in alcuni film italiani negli anni settanta del XX secolo.\nNel 1973 Merli venne scoperto dal poeta e regista Pier Paolo Pasolini. All'epoca il diciassettenne Merli lavorava in un distributore di benzina (come ricorda Ninetto Davoli, amico di Pasolini e attore di molti dei suoi film). Pasolini stava cercando un giovane per il ruolo principale del suo film successivo, \"Il fiore delle Mille e una notte\". Quando vide il ragazzo - basso di statura, snello, con un aspetto tipicamente mediterraneo e un sorriso canzonatorio sulle labbra - gli apparve come la perfetta incarnazione di Nur Er Din. In altri termini, come Pasolini stesso ebbe a dire \"(...) un giovane che unisce l'innocenza dei suoi sedici anni ad un corpo da diciottenne.\"\nIl film fu un successo internazionale, e Merli prese gusto all'ambiente del cinema. Dopo il debutto recit\u00f2 con i capelli tinti di biondo nel film \"La collegiale\", una commedia erotica all'italiana, che fece ben poco per la sua fama, a parte forse il dimostrare che era anche in grado di recitare nel ruolo di un personaggio decisamente antipatico.\nNel 1975 Pasolini lo chiam\u00f2 di nuovo per il ruolo di una delle vittime nel film \"Sal\u00f2 o le 120 giornate di Sodoma\". In questa pellicola Merli appariva con il suo vero nome, Franco, cos\u00ec come gli altri attori non professionisti. Pasolini non lo scelse solo per la perfetta corrispondenza al personaggio, ma anche perch\u00e9 il giovane aveva dimostrato nel film precedente di non aver nessuna remora nel mostrarsi nudo di fronte alla cinepresa. Quest'opera rese il volto di Merli immortale, poich\u00e9 l'immagine pi\u00f9 pubblicizzata del film mostrava il giovane nella scena finale della tortura, in cui gli viene mozzata la lingua. Un altro fotogramma molto noto riporta Merli nudo, vestito solo di un collare da cane. Queste immagini per\u00f2 non giovarono alla carriera del giovane.\nEzio Manni ricorda un episodio durante le riprese di Sal\u00f2 di Pasolini: \"Lo stesso con Franco Merli, il ragazzo scelto per il sedere pi\u00f9 bello. Quando per premiarlo gli puntano la pistola alla tempia, ha avuto uno scatto di ribellione, non \u00e8 riuscito a sopportare quel gesto. Poi, anche l\u00ec, \u00e8 arrivato l'aiuto regista e se l'\u00e8 abbracciato\".\nNel 1976 Merli apparve come Fernando, il figlio di Nino Manfredi che si guadagnava da vivere come ragazzo di vita travestito, nel film \"Brutti, sporchi e cattivi\". Questa brillante satira sociale del regista Ettore Scola segn\u00f2 il canto del cigno per l'attore Franco Merli, eccezion fatta per una piccola apparizione nel film \"Il malato immaginario\" del 1979."}
{"id": "691479", "revid": "599013", "url": "https://it.wikipedia.org/wiki?curid=691479", "title": "Ian Wright", "text": "Autore di 387 gol in 581 partite, vanta 33 presenze e 9 reti con la nazionale inglese.\nBiografia.\nNato a Woolwich nel 1963 da una famiglia d'immigrati giamaicani, da piccolo \u00e8 stato abbandonato dal padre ed \u00e8 cresciuto con la madre e un padrino che \u00e8 stato assai severo con lui e che talvolta ne ha abusato.\n\u00c8 padre di Bradley Wright-Phillips e genitore adottivo di Shaun Wright-Phillips, anch'essi calciatori.\nNel 1993 viene pubblicato il brano \"Do The Right Thing\", scritto da Chris Lowe dei Pet Shop Boys e cantato da Wright stesso.\nCaratteristiche tecniche.\nNonostante la bassa statura per il ruolo giocava come punta centrale, e si distingueva per la velocit\u00e0 e la resistenza ai contrasti avversari. Si distingueva anche per l'ottimo fiuto del goal che gli ha consentito di segnare spesso nel corso della sua carriera.\nCarriera.\nClub.\nHa legato i maggiori successi della sua carriera al Crystal Palace (1986-1991) e, soprattutto, all', con cui ha militato dal 1991 al 1998.\nCon i Gunners ha conquistato la FA Cup nel 1993 ed ha realizzato il double campionato-coppa nel 1998, oltre alla Coppa delle Coppe del 1994, battendo in finale il Parma, e alla Coppa di lega inglese del 1993.\nSi \u00e8 ritirato nel 2000.\nNazionale.\nIn nazionale ha giocato 33 partite e segnato 9 reti proprio nel suo periodo ai \"Gunners\". Ciononostante non ha mai partecipato ad alcun torneo con la selezione inglese, venendo per giunta scartato dalle liste finali per gli Europei nel 1992 e nel 1996 nonostante venisse in entrambi i casi da stagioni prolifiche con la maglia dell'Arsenal. Per quanto riguarda i Mondiali del 1998 non \u00e8 stato convocato per infortunio."}
{"id": "691483", "revid": "125773246", "url": "https://it.wikipedia.org/wiki?curid=691483", "title": "Nereidi", "text": "Le Nereidi (in greco: \u039d\u03b7\u03c1\u03b5\u03af\u03b4\u03b5\u03c2 o \u039d\u03b7\u03c1\u03b7\u03af\u03b4\u03b5\u03c2, al singolare \u039d\u03b7\u03c1\u03b5\u03af\u03c2) erano delle figure della mitologia greca, ninfe marine, figlie di Nereo e della Oceanina Doride.\nConsiderate creature immortali e di natura benevola, facevano parte del corteo del dio del mare Poseidone insieme ai Tritoni e venivano rappresentate come fanciulle con i capelli ornati di perle, a cavallo di delfini o cavalli marini. Le Nereidi pi\u00f9 note sono: Anfitrite, sposa di Poseidone, Galatea, amata dal pastore Aci e dal ciclope Polifemo, e Teti, madre dell'eroe Achille.\nEsiodo nella sua \"Teogonia\", riporta un elenco di 51 nomi, mentre Omero nell\"'Iliade\" cita 33 Nereidi che, con la loro sorella Teti, compiansero il dolore di Achille per la morte di Patroclo. Secondo entrambi erano tuttavia in numero di cinquanta. Lo Pseudo-Apollodoro, autore della \"Bibliotheca\" ci fornisce un elenco di 45 nomi mentre Igino, autore nel II secolo delle \"Fabulae\", una lista di 49 nomi (in realt\u00e0 48, se si tiene conto di un nome ripetuto).\nCuriosit\u00e0.\nNelle credenze della Calabria greca (Bovesia) la figura della Nereide subisce una modifica finendo per indicare una creatura mostruosa che si aggira nei boschi e conosciuta, nel dialetto greco-calabro, come anarada, termine che risulta essere una deformazione del greco classico \u03bd\u03b7\u03c1\u03b5\u03af\u03c2 -\u03b4\u03bf\u03c2. Secondo alcune descrizioni, le Nereidi hanno i capelli verdi o i piedi d'asina.\nI nomi delle Nereidi.\nLista comparata dei nomi delle Nereidi citati nelle fonti.\nUna traduzione romanizzata dei nomi si pu\u00f2 trovare nell'edizione delle opere di Apollodoro, pubblicata da Giuseppe Compagnoni nel 1826, in numero di 45, con probabili mancanti. E sono: Cimotoe, Speio, Glaucoloe, Nausitoe, Ali, Erato, Sao, Amfitrite, Eunice, Teli, Eulimene, \u00c0gave, Eudora, Doto, Ferusa, Galatea, Attea Protomedusa, Ippotoe, Lisianassa , \nCimoe, Pio, Alimede, Plesaura, Eucrate, Proto, Calipso, Panope, Cranto, Neomeri, Ipponoe, Dejanira, Polinoe, Autonoe, Melia, Dio, Isea, Dero, Evagore, Psamate, Eumolpe, Io, Dinamene, Ceto, Limnorea."}
{"id": "691484", "revid": "15756", "url": "https://it.wikipedia.org/wiki?curid=691484", "title": "IMAM Ro.37", "text": "LIMAM Ro.37 \"Lince\" era un monomotore da ricognizione biplano sviluppato dall'azienda aeronautica italiana IMAM nella prima met\u00e0 degli anni trenta e prodotto, oltre che dalla stessa, anche su licenza dalla Avio Industrie Stabiensi (AVIS) e dalla Caproni di Taliedo.\nRealizzato in due versioni, Ro.37 a motore V12 raffreddata a liquido e Ro.32bis a radiale raffreddato ad aria, venne utilizzato principalmente dalla Regia Aeronautica prestando servizio durante la guerra d'Etiopia, la guerra civile spagnola nei reparti dell'Aviazione Legionaria e nella prima fase del seconda guerra mondiale.\nI Ro.37 conobbero un discreto successo nell'esportazione, venendo impiegati anche dalle aeronautiche ungherese, afghana e da alcune nazioni del centro e sud America.\nStoria del progetto.\nAll'inizio degli anni trenta il Ministero dell'Aeronautica emise una specifica per la fornitura di un nuovo velivolo leggero da ricognizione terrestre; tra le caratteristiche richieste il raggiungimento di una velocit\u00e0 massima di 350\u00a0km/h, un'autonomia di 5 ore, la capacit\u00e0 di operare da campi d'aviazione improvvisati e la dotazione bellica di tre mitragliatrici e una spezzoniera.\nLa IMAM propose il Ro.30, un velivolo sostanzialmente derivato dal Ro.1, anch'esso derivato strettamente da un progetto dell'olandese Fokker, ma dopo le valutazioni la commissione esaminatrice non ne risult\u00f2 impressionata. Bench\u00e9 venne richiesta una piccola serie si decise di progettare un velivolo completamente nuovo, Il Ro.37.\nIl progetto venne affidato a Giovanni Galasso che realizz\u00f2 un velivolo di concezione tradizionale dalla configurazione alare sesquiplana, con rivestimento in alluminio e tela. Concepito per la ricognizione e l'appoggio ravvicinato, prevedeva una coppia di mitragliatrici anteriori pi\u00f9 una terza brandeggiabile nell'abitacolo dell'osservatore, che godeva di un'ampia visuale anche grazie alle vetrature in fusoliera. Il Ro.37 disponeva di attacchi subalari e in fusoliera per un carico di bombe di circa 150\u00a0kg.\nMolto curata era la parte aerodinamica, che vedeva il motore a V, un Fiat A.30 RA bis 12 cilindri (lo stesso dei caccia Fiat C.R.32), accuratamente profilato. Il motore azionava un'elica bipala in legno.\nComplessivamente il Ro.37 possedeva una notevole autonomia e una discreta velocit\u00e0 orizzontale e di salita, che permettevano evoluzioni acrobatiche.\nIl prototipo, immatricolato con marche militari MM. 220, venne realizzato negli stabilimenti IMAM di Capodichino e portato in volo dall'Aeroporto di Napoli-Capodichino il 6 novembre 1933, ai comandi del pilota collaudatore Nicol\u00f2 Lana.\nTecnica.\nIl Ro.37 era un velivolo dall'aspetto convenzionale per l'epoca; monomotore, biplano con carrello fisso.\nLa fusoliera era realizzata in tecnica mista, con la struttura in tubi d'acciaio al cromo-molibdeno ricoperta da pannelli in duralluminio fino alla postazione posteriore e, proseguendo, in tela; era caratterizzata da due abitacoli aperti in tandem, l'anteriore per il pilota ed il posteriore per l'osservatore e mitragliere, dotati di doppi comandi con barra posteriore amovibile protetti da parabrezza frangivento e, nella postazione posteriore, di una serie di finestrature laterali apribili a scorrimento. Posteriormente terminava in un impennaggio classico realizzato in tecnica mista a singola deriva e piani orizzontali controventati con montanti in tubo d'acciaio.\nLa configurazione alare era biplano-sesquiplana entrambe a pianta rettangolare con raccordi rastremati alle estremit\u00e0, con l'ala superiore, l'unica dotata di alettoni, posta alta a parasole e dall'apertura di 11,08 m contro i soli 9,39 m dell'inferiore, montata bassa sulla fusoliera. Erano realizzate in tecnica mista, trilongherone in duralluminio abbinati a centine in legno, rivestite in tela o in fogli di compensato. Le ali erano collegati tra loro tramite due robusti montanti integrati da tiranti in cavetto d'acciaio mentre il piano centrale superiore era collegato alla fusoliera con due terne di montanti e due crociere.\nIl carrello d'atterraggio era un semplice triciclo convenzionale, fisso, con elementi anteriori a ruote indipendenti, ammortizzato, dotato di freni pneumatici azionabili separatamente dalla pedaliera ed integrato da un ruotino d'appoggio orientabile e non carenato situato in coda.\nLa propulsione era affidata, nella versione Ro.37, ad un motore Fiat A.30 RA bis posizionato sul muso, un 12 cilindri a V a ciclo Otto raffreddato a liquido alimentato a benzina avio a basso numero di ottano, dotato di radiatore posto sulla parte inferiore, capace di erogare una potenza di 600 CV (441 kW) ed abbinato, tramite una riduzione, ad un'elica bipala in legno a passo variabile in volo. I serbatoi di combustibile erano quattro, posizionati due nella struttura della fusoliera e due nel pianetto posto tra le due semiali superiori, per una capacit\u00e0 complessiva di 724 litri.\nLa dotazione prevedeva un'apparecchiatura radio ricetrasmittente e una fotocamera aerofotoplanimetrica OMI tipo A.G.R.61 formato 13x18.\nL'armamento consisteva in una coppia di mitragliatrici Breda-SAFAT calibro 7,7 mm posizionate in caccia sul muso e dotate di caricatori da 500 colpi per arma ed integrate da un'altra Breda-SAFAT da 7,7\u00a0mm brandeggiabile in postazione dorsale azionabile dall'osservatore. Inoltre era equipaggiato con un carico bellico consistente in una coppia di bombe da 36\u00a0kg o, in alternativa, 72 spezzoni da 2\u00a0kg caricati nella spezzoniera ventrale.\nImpiego operativo.\nGuerra d'Etiopia.\nVennero utilizzati in 40 esemplari dalla 103\u00aa Squadriglia, 105\u00aa Squadriglia, 108\u00aa Squadriglia, 109\u00aa Squadriglia e 110\u00aa Squadriglia.\nGuerra civile spagnola.\nCome molti altri aerei italiani del periodo venne testato durante la Guerra civile spagnola, principalmente nel ruolo di ricognitore e per missioni di appoggio ravvicinato, come ad esempio nella 128\u00aa e 120\u00aa Squadriglia.\nSeconda guerra mondiale.\nAll'entrata in guerra dell'Italia i Ro.37 e Ro.37bis costituivano la spina dorsale dei reparti di osservazione, oltre ai 283 velivoli in Italia, diversi velivoli erano assegnati ai reparti nelle colonie. Africa settentrionale e Balcani i teatri che videro l'impiego del biplano. In quest'ultimo scacchiere, i Ro.37, inviati in volo senza scorta, erano facile preda dei Gloster Gladiator e - ancor pi\u00f9 - degli Hawker Hurricane britannici di supporto all'aeronautica militare ellenica. Come avvenne il 2 dicembre 1940. Quel giorno, alle 11, nell'area di Argyrokastron, l'asso sudafricano della RAF Marmaduke Pattle abbatt\u00e9 il Ro.37bis della 42\u00aa Squadriglia, 72\u00ba Gruppo O.A., uccidendo il Sergente Luigi Del Mancino (medaglia d'argento al valor militare) e il suo osservatore, Tenente Michele Milano (medaglia d'oro al valor militare). Alle 14.30 dello stesso giorno, Pattle avvistava altri due Ro.37bis, sempre del 72\u00ba Gruppo O.A., nei pressi di Permet. Pattle e il Pilot Officer Samuel George Cooper, senza farsi scorgere, si posizionavano in coda ai due Ro. e simultaneamente facevano fuoco, abbattendo i due ricognitori e uccidendo i membri degli equipaggi: i Capitani Gardella e Fuchs ed i Sergenti Leoni e Vescia.\nNei 6 mesi di operazioni del fronte greco albanese, gli Ro.37 hanno svolto 1.683 ore di volo delle quali 633 per ricognizione e 900 per appoggio tattico lanciando 99.000\u00a0kg di bombe.\nRimosso progressivamente dal servizio di prima linea, tutti i Ro.37 e Ro.37bis erano gi\u00e0 stati radiati prima dell'armistizio.\nUtilizzatori.\nNelle diverse versioni per l'esportazione i Ro.37 e Ro.37bis furono equipaggiati con motori diversi:\nVarianti e sviluppi.\nRo.37 bis.\nRo.37bis: Evoluzione del Ro.37 con radiale Piaggio P.IX RC.40, che consent\u00ec un complessivo miglioramento delle prestazioni. L'aereo adottava un'elica tripala.\nIMAM Ro.45.\nLIMAM Ro.45 era un'ulteriore evoluzione del Ro.37. Il prototipo, che vol\u00f2 per la prima volta nel dicembre 1935, manteneva la stessa configurazione del Ro.37, e si differenziava principalmente per il pi\u00f9 potente motore Isotta Fraschini Asso XI RC.40 da 835 CV. Il fatto che il miglioramento delle prestazioni non fosse particolarmente significativo, ne fece arrestare ben presto lo sviluppo.\nVelivoli attualmente esistenti.\nNel 2006 sono stati ritrovate in Afghanistan le carcasse di alcuni esemplari appartenuti all'Afghan Air Force dalle quali, con un'operazione di restauro effettuata congiuntamente dalle societ\u00e0 Celin Avio, Finmeccanica, Piaggio Aero Industries e Volandia, \u00e8 stato ricostruito l'esemplare MM11341 esposto a Volandia per alcuni mesi fino all'ottobre 2012. Attualmente il velivolo si trova nell'hangar Velo del Museo storico dell'Aeronautica Militare di Vigna di Valle."}
{"id": "691485", "revid": "767487", "url": "https://it.wikipedia.org/wiki?curid=691485", "title": "Sonic Youth (EP)", "text": "Sonic Youth \u00e8 l'EP di debutto del gruppo alternative/noise rock statunitense dei Sonic Youth, pubblicato nel 1982 dalla Neutral Records. \u00c8 anche l'unico album del gruppo a presentare la formazione originaria, con Richard Edson alla batteria, oltre ad essere anche l'unico lavoro che presenti gli strumenti con l'accordatura standard. Dal punto di vista musicale, il disco ha una registrazione in bassa fedelt\u00e0, e mostra i primi esperimenti \"sonici\" e noise del gruppo, che caratterizzeranno il resto della loro produzione discografica.\nL'album \u00e8 stato ristampato nel 2006 dalla Geffen Records, con l'aggiunta di 7 tracce registrate dal vivo il 18 settembre 1981, e la traccia \"Where The Red Fern Grows\" (gi\u00e0 presente nell'esibizione dal vivo) registrata in studio nell'ottobre del 1981.\nLa versione in cassetta dell'EP presenta sul primo lato le 5 tracce presenti anche sul vinile, e sul secondo lato le stesse 5 tracce registrate per\u00f2 al contrario. La stessa cosa la si pu\u00f2 notare anche sul supporto fisico, cio\u00e8 le tracce sono scritte al contrario, come se le si stia leggendo allo specchio."}
{"id": "691487", "revid": "123538481", "url": "https://it.wikipedia.org/wiki?curid=691487", "title": "Gino Romiti", "text": "Biografia.\nFu allievo di Guglielmo Micheli da cui apprese le accurate trame disegnative. La sua attivit\u00e0 di studio proseguir\u00e0 fino a tutto il 1902; in quel periodo la sua arte \u00e8 anche fortemente influenzata dal concittadino Giovanni Fattori con cui sono note le frequentazioni e con cui scambi\u00f2 un interessante epistolario. Nel primo periodo della sua attivit\u00e0 stringe una forte amicizia e una relazione professionale con Amedeo Modigliani. Nel 2010 una mostra intitolata \"'Modigliani e i suoi amici da Livorno a Parigi\" celebra proprio le relazioni professionali tra gli artisti con cui Modigliani si incontr\u00f2 professionalmente e umanamente. Nel 1920 insieme ad altri artisti livornesi fonda il Gruppo Labronico la cui istituzione avviene nel suo studio dopo la morte di Mario Puccini. Del Gruppo Labronico sar\u00e0 anche presidente dal 1943 al 1967.\nLa sua carriera artistica inizia con l'adesione alla scuola dei postmacchiaioli di cui fu un interessante esponente in seguito adott\u00f2 nelle sue opere i principi del movimento dei divisionisti con ben riuscite prove 'Andando in fabbrica', 'Ritorno all'ovile' e 'Sinfonia del mare'. Ma anche 'Verso la luce' (1913), 'Venere' (1913), 'Fondale marino' (1915). Ispirandosi a Grubicy e Nomellini e per 'Verso la luce' al belga Emile Claus. Ne' \u00e8 da trascurarsi in alcuni suoi dipinti la fase pi\u00f9 drammatica del simbolismo romitiano, quella cio\u00e8 delle marine di sapore boeckliniano con 'Sinfonia del mare'(1927) e sempre in questi anni due vicini alla pittura del maestro Grubicy 'Tramonto' e 'Plenilunio'. \nIn realt\u00e0 nella sua vita Gino Romiti si muover\u00e0 tra le correnti dell'epoca creando infine verso gli anni Trenta uno stile personale fatto di atmosfere distese e di accostamenti cromatici mai eccessivi con una precisa trama pittorica non dimenticando l'impostazione postmacchiaiola e le vibrazioni del colore divisionista. Il suo repertorio tematico \u00e8 costituito prevalentemente da soggetti ispirati alle pinete e alle tamerici dell'Ardenza, a giardini, strade di campagna e marine livornesi, in cui sono magistrali i vari riflessi di luce sulla superficie dell'acqua, e rappresentano la parte pi\u00f9 grande della sua produzione. \nL'interesse per il mare lo porta a realizzare, gi\u00e0 da giovane, opere dedicate, alcune con anticipazioni Futuristiche ( prefuturismo) con il capolavoro 'I giardini del mare' (1914) e 'Sinfonia del mare'(1909) che guarda al dipinto \"Agave sul mare' di Giacomo Balla (1908).\nNel 1953 fu tra i promotori del Premio Rotonda a Livorno e nel 1959 ricevette la medaglia d'oro tributatagli dalla sua citt\u00e0. Ha anche scritto e pubblicato due libri \"Amore nella gioia del sacrificio\" e \"Gocce nella luce dell'ombra\" di cui sono conservati molti documenti nel fondo Gino Romiti e nelle biblioteche.\nFu anche militare e nel corso della prima guerra mondiale ha combattuto in Albania, Durante la leva ha eseguito piccoli dipinti e disegni ispirati alla vita militare che in seguito saranno i soggetti di molte mostre. \nMuore a Livorno nel 1967. Il comune di Livorno ha intitolato una strada a suo nome.\nMostre.\nLa sua attivit\u00e0 espositiva \u00e8 notevole e di alto livello qui in elenco presentiamo solo le pi\u00f9 significative. A 17 anni nel 1898 partecipa alla mostra de La Permanente di Milano con il quadro \"il ruscello\", nel 1899 con \"Tristezza\", nel 1907 con \"Ricordi ed impressioni\" ,\"Tramonto d'Autunno\", \"Gli amori dei serpenti\" ,nel 1910 con \"Le rose nella villa\" e \"Gli oleandri\"; \u00e8 presente cinque volte alla Biennale di Venezia, in quella del 1903 con il quadro \"Armonia di suoni,\" di nuovo a quella del 1912 con \"Antica villa e Pomeriggio d'estate,\" nel 1924 con \"Strada solitaria,\" nel 1926 con \"Paese\" e nel 1952 con diverse opere. Nel 1904 partecipa all'Esposizione Secessionista di palazzo Corsini a Firenze, insieme a Galileo Chini, nel 1927 partecipa alla 80\u00aa mostra nazionale di Palazzo Pitti con il quadro \"Marina\", espone a Roma all'Internazionale del 1914 il dipinto \"Il sole nel giardino\" in seguito acquistato dal re Vittorio Emanuele III. Nel 1931 partecipa all\u2019Esposizione Internazionale di Atene, partecipa inoltre alle mostre del gruppo Labronico e alla V quadriennale di Roma del 1948.\nMusei e collezioni istituzionali.\nI suoi lavori sono presenti in molti musei italiani ed esteri, quali il Museo civico Giovanni Fattori di Livorno; altre sue opere sono conservate nella Pinacoteca Comunale \"S. Lega\" a Modigliana. 14 sue opere sono presenti nella collezione della cassa di Risparmio di Livorno diventata fondazione Livorno. Una sua opera \u00e8 presente nella pinacoteca Fondazione Cassa di Risparmio di Tortona, Il Comanducci riporta la notizia di un quadro, \"Rotonda dell'ardenza\" acquistato dalla galleria d'arte moderna e di un altro quadro \"Casolari a Livorno\" conservati presso la Galleria d'arte moderna (Firenze). Due sue opere \"Poesia della Sera\" e \"Riflessi Lunari sugli Scogli\" fanno parte del fondo cultura della banca Intesa Sanpaolo. Un suo lavoro divisionista si trova alla Manchester art Gallery. Esiste un Fondo Gino Romiti censito dalle soprintendenze archivistiche dove \u00e8 possibile leggere atti e documenti (oltre mille) che riguardano la corrispondenza e l'attivit\u00e0 del pittore."}
{"id": "691489", "revid": "30610", "url": "https://it.wikipedia.org/wiki?curid=691489", "title": "Crystal Palace Football Club", "text": "Il Crystal Palace Football Club, noto pi\u00f9 semplicemente come Crystal Palace, \u00e8 una societ\u00e0 calcistica inglese con sede a Londra, nel borgo di Croydon. Milita nella Premier League.\nIl club fu fondato il 10 settembre 1905 dai proprietari dello stadio dove si teneva la finale di FA Cup, che desideravano che nello stadio giocasse una loro squadra.\nLa scelta dei colori sociali originari \u00e8 stata ispirata dalla presenza nell'ambito societario di Edmund Goodman, ex impiegato dei \"Villans\" che si occup\u00f2 dell'aspetto organizzativo del nuovo club e che ne fu allenatore dal 1907 al 1925. Attualmente i colori adottati sono il rosso vermiglio e il blu.\nNella sua storia la squadra londinese ha raggiunto i migliori risultati all'inizio degli anni novanta, guidata in attacco da Ian Wright, con la finale di FA Cup del 1990 persa al replay e il terzo posto in campionato nel 1991. In quell'anno vinse anche la Full Members Cup, competizione per le squadre delle prime due divisioni, giocatasi fra il 1986 e il 1992.\nStoria.\nDalla nascita al 1920.\nIl club \u00e8 stato costituito da alcuni lavoratori della omonima struttura costruita per ospitare l'Esposizione Universale di Londra del 1851. \"Crystal Palace\" \u00e8 anche il nome del primo stadio che ha ospitato le gare casalinghe degli \"Eagles\". Il Palace fece richiesta di entrare in Football League al pari di altre due squadre londinesi, e Clapton Orient, ma la richiesta gli venne negata costringendo il club a ripiegare sulla Southern League, dove venne accettato e collocato in Second Division. La prima partita, giocata nell'impianto suddetto, termin\u00f2 4-3 per il Southampton riserve (era il 2 settembre, tuttavia la squadra riusc\u00ec in seguito a inanellare una serie di vittorie (e soprattutto, zero sconfitte) che risultarono nel titolo di campioni, garantendo l'accesso alla First Division della Southern League. Ne seguirono diverse stagioni in prima divisione, con piazzamento migliore il secondo posto ottenuto nel 1914. Da l\u00ec a poco sarebbe scoppiata in Europa la prima guerra mondiale, e lo scoppio della guerra port\u00f2, tra le altre cose, l'abbandono forzato dell'impianto adiacente al Crystal Palace che venne destinato a usi militari; il club dovette pertanto spostarsi in una nuova casa, che venne trovata all'Herne Hill, un impianto dedicato alla corsa, dopo aver rifiutato l'offerta di dividere il campo fatto dal Millwall Athletic e dal Croydon Common. Dopo la sospensione dei campionati nel periodo 1915-1918 il Crystal Palace subentr\u00f2 proprio al Croydon Common nello stadio in cui questi giocavano, chiamato \u201cThe Nest\u201d (il nido) e situato nella zona di Selhurst. Successe infatti che il Croydon venne dissolto (1917) e il Palace ne approfitt\u00f2 per prendere in affitto il terreno di The Nest dalla compagnia ferroviaria che lo possedeva, la London, Brighton and South Coast Railway Company.\nDagli anni '20 al dopoguerra.\nNel 1920 la Football League accolse tutte le squadre di Southern League con la formazione della Division Three. Il Crystal Palace, soprannome del tempo the Glaziers (i vetrai), ne entr\u00f2 quindi a far parte. Nuovamente, fu successo al primo tentativo: il Crystal Palace vinse la Division Three e venne cos\u00ec promosso in Division Two. Momento importante di questi anni la costruzione, decisa nel 1922 e portata a termine nel 1924, dello stadio che verr\u00e0 chiamato Selhurst Park. Il terreno su cui sorge lo stadio venne acquistato nel 1922 dalla Brighton Railway Company (come detto in apertura, ancora oggi lo stadio \u00e8 vicino a linee ferroviarie) per la cifra di 2.570 sterline; il progetto venne affidato ad Archibald Leitch, l'architetto di stadi pi\u00f9 famoso di sempre, e la costruzione venne portata a termine in tempo per la stagione 1924/25, sebbene al momento dell'inaugurazione (30 agosto 1924) risultasse ancora incompleto il settore corrispondente all'attuale Main Stand. Dopo quattro anni di Division Two, la squadra retrocesse in Division Three al termine della stagione 1925. Si apr\u00ec cos\u00ec un lungo periodo nelle serie minori, nonostante i goal di Peter Simpson, il marcatore record nella storia del Palace che nella stagione 1930/31 infil\u00f2 la palla in rete 46 volte in 42 partite, record per il club. Ma come detto non bast\u00f2, e allo scoppio della nuova Guerra Mondiale il Crystal Palace era ancora invischiato in Division Three South.\nIl dopoguerra inizi\u00f2 dunque con il Palace ancora in Division Three South, una situazione destinata a durare ancora per anni. Nel frattempo, nel 1948, fece l'esordio nel club il belga Marcel Gaillard, che \u00e8 stato il primo giocatore a vestire la casacca claret &amp; blue (perch\u00e9, ricordiamolo, il Crystal Palace adottava ancora i colori simil Aston Villa al tempo, anche se la maglia era prevalentemente bianca e solo i particolari colorati) a provenire al di fuori delle isole britanniche. Si giunge al 1958 senza grandi risultati, anno in cui la Football League si rif\u00e0 il trucco, e la Division Three South diventa Division Four, e ovviamente il Crystal Palace finisce cos\u00ec al quarto livello del calcio inglese. Nello stesso anno la presidenza viene assunta da Arthur Wait, presidente sotto il quale il club raggiunger\u00e0 i livelli pi\u00f9 alti fino ad allora toccati. Al termine della stagione 1960/1961 arriv\u00f2 la prima promozione, quella in Division Three; all'inizio della stagione successiva il Palace ha l'onore di vedere un suo giocatore, Johnny Byrne, convocato in Nazionale, una delle rare volte in cui un giocatore arriva a indossare la casacca dei tre leoni giocando al terzo livello delle gerarchie calcistiche inglesi; sar\u00e0 da l\u00ec a poco ceduto al . Un'altra tappa importante di quella stagione (1961/62) fu l'amichevole disputata a Selhurst Park contro il , celebrata in occasione dell'inaugurazione del nuovo impianto di illuminazione dello stadio.\nNuova promozione, stavolta in Division Two, nella stagione 1963/64, la stessa che vide per la prima volta adottata dai tifosi la canzone Glad All Over, dei Dave Clark Five, canzone che \u00e8 tuttora l'inno degli Eagles oltre ad esserlo diventata negli anni anche di altre squadre inglesi. Tra l'altro sul finale di stagione venne adottata anche per le gare casalinghe una divisa gialla, originariamente casacca da trasferta. Nel 1968/69, finalmente, arriv\u00f2 la promozione in First Division, il massimo livello del calcio inglese: il manager Bert Head condusse i suoi al secondo posto finale dietro al Derby County. Head rimarr\u00e0 al Palace fino al 1973, mantenendolo sempre al massimo livello (1969/70, 1970/71, 1971/72, 1972/73), salvo essere sostituito (e contestualmente promosso a general manager) da Malcolm Allison, la cui guida si concluse, nel giro di due stagioni segnate da altrettante retrocessioni, con il ritorno in Division Three. Allison rimase nonostante ci\u00f2 alla guida del club, che se in campionato fall\u00ec di poco il ritorno di Division Two in FA Cup raggiunse un traguardo in quel momento storico, le semifinali, dove per\u00f2 perse contro il , futuro vincitore del trofeo, a Stamford Bridge.\nGli anni '70 e '80.\nIl 1973, oltre all'avvicendamento in panchina tra Head e Allison, segna una svolta epocale per quanto riguarda l'iconografia e la natura stessa della squadra. Viene ridisegnato il logo, con un'aquila che in origine sarebbe dovuta essere una fenice (a simboleggiare la rinascita dalle ceneri del palazzo, raso al suolo da un incendio nel 1936) a svettare imperiosa e che dar\u00e0 alla squadra anche un nuovo soprannome, \"the Eagles\" appunto; anche i colori sociali mutarono, si abbandon\u00f2 il claret &amp; blue optando per il rosso-blu che ne fanno un unicum nel panorama calcistico inglese. \nPeter Taylor eguaglio4 il record di Byrne, giocando per la Nazionale nonostante militasse in una squadra di Division Three, segnando anche una rete, che fece di lui il primo giocatore degli Eagles a segnare con la maglia inglese. Nel 1976 venne nominato manager Terry Venables, allora era alla prima esperienza su una panchina; Venables port\u00f2 immediatamente la squadra in Division Two.\nUna stagione di consolidamente in seconda serie e fu di nuovo promozione, segnata anche dal record di presenze a Selhurst, quando 51.801 spettatori accorsero per la partita contro il . L'anno successivo, sempre sotto la guida di Venables, arriv\u00f2 il tredicesimo posto finale in First Division, dopo aver conquistato, livello massimo per il club, la prima piazza a fine settembre. Venables lasci\u00f2 il club l'ottobre successivo, per andare ad allenare il Queens Park Rangers in Second Division; le redini del Palace vennero nuovamente prese da Malcolm Allison, che, nuovamente, condusse il club alla retrocessione, sebbene fosse stato rimosso dall'incarico prima della fine della stagione, incarico affidato a Dario Gradi. Lo stesso Gradi venne anch'esso licenziato, sostituito nel ruolo di player-manager da Steve Kember, leggenda locale essendo nato a Croydon e avendo fatto tutta la trafila giovanile e la prima parte di carriera proprio nel Crystal Palace. Anch'egli venne licenziato a sua volta al termine della stagione. Il proprietario Ron Noades, che aveva assunto il controllo nel 1980, aveva cos\u00ec licenziato tre allenatori nel giro di pochi anni.\nAlan Mullery, rimpiazzo di Kember venne sostituito a sua volta da Dave Bassett, proveniente dal . Bassett dur\u00f2 solo quattro giorni, dopo i quali infatti decise di dimettersi per tornare ai Dons. Noades nomin\u00f2 quindi come manager un ventinovenne, ex giocatore la cui carriera venne bruscamente interrotta dagli infortuni e di nome Steve Coppell. Alla fine della stagione 1988/89 e dopo i playoff (1-3 e 3-0 contro il , sconfitto davanti ai 30.000 di Selhurst Park) il Palace torn\u00f2 finalmente in First Division, guidato in attacco da un giocatore da Ian Wright, che segner\u00e0 in quella stagionr trionfale 24 goal.\nDagli anni '90 ai giorni nostri.\nOltre alla salvezza ottenuta sul campo (nonostante una sconfitta record per 0-9 contro il ), la stagione 1989-1990 \u00e8 ricordata per la finale di FA Cup, raggiunta non prima di aver eliminato in semifinale lo stesso Liverpool, battuto 4-3 con un goal di Alan Pardew al 109\u00b0 che consegn\u00f2 l'incredibile vittoria ai south londoners. In finale si trovarono di fronte il Manchester United, che vinse la partita al replay, visto che il primo match fin\u00ec 2-2, con il pareggio dei Red Devils giunto negli ultimi minuti per opera di Mark Hughes dopo la doppietta di Ian Wright. Lo stesso Ian Wright che, ceduto nel frattempo all', condann\u00f2 gli Eagles alla retrocessione (avvenuta per differenza reti rispetto all'Oldham Athletic), con un goal nell'ultima partita di campionato ad Highbury. La squadra torn\u00f2 infatti immediatamente in Premier (Coppell, nel frattempo, si era dimesso), salvo retrocedere subito (1994-1995) nonostante il quart'ultimo posto finale, che a causa della decisione della Premier League di ridurre le squadre a 20 quella stagione, significava retrocessione. La stagione 1994-1995 vide anche il Palace raggiungere le semifinali sia di League Cup (eliminati dal Liverpool) sia di FA Cup (eliminati dal Manchester United).\nUna stagione di pausa (segnata dalla cessione di molti giocatori, tra cui Gareth Southgate) che vide dapprima il ritorno di Coppell, poi licenziato per far posto a Bassett che condusse il Palace ai play-off, dove persero in finale con il Leicester City. Bassett part\u00ec in direzione Nottingham Forest e Coppell torn\u00f2 nuovamente alla guida del Palace per la stagione 1996-1997, che termin\u00f2 nuovamente a Wembley per la finale dei play-off, stavolta vinta per 1-0 contro lo Sheffield United. La retrocessione in cadetteria fu immediata ma la stagione caratterizzata dall'ingaggio dell'italiano Attilio Lombardo, che la stagione successiva assumer\u00e0 un breve periodo il ruolo di player/manager. Noades cedette nel frattempo il club a Mark Goldberg, che giunse a Selhurst Park con proclami di \u201cEuropa entro cinque anni\u201d (Europa che il Palace conobbe per la prima volta in quella stagione giocando la Coppa Intertoto), che assunse nuovamente Venables promuovendo Coppell a director of football e trascin\u00f2 il club alla bancarotta, da cui il club si riprese solo nel 2001 con l'avvento di Simon Jordan.\nNel 2003-2004 gli Eagles conseguirono nuovamente, sotto la guida dell'ex giocatore Ian Dowie, tramite i play-off la promozione in massima serie, battendo dapprima il Sunderland e poi in finale i concittadini del West Ham. Si tratt\u00f2 di una fugace apparizione in Premier League, da cui la squadra retrocesse al termine della stagione 2004-2005.\nIl 27 maggio 2013, sotto la guida di Ian Holloway, subentrato nel novembre 2012, il Crystal Palace torna in Premier League dopo 8 anni in seconda serie, vincendo la finale dei play-off di Championship per 2-1 dopo i tempi supplementari contro il Watford.\nLa prima stagione in Premier League dopo otto anni inizia male, con una sconfitta in casa per 1-0 contro il Tottenham. Dopo aver ottenuto una sola vittoria nelle prime nove giornate, Holloway rescinde consensualmente il proprio contratto con il Crystal Palace il 23 ottobre 2013. Gli subentra temporaneamente Keith Millen, prima che le redini della squadra siano affidate a Tony Pulis. Il 19 aprile 2014 Pulis conduce il club alla salvezza, la prima dopo cinque retrocessioni immediate che il Palace aveva subito negli ultimi 21 anni. L'allenatore lascia pochi giorni prima dell'inizio della stagione 2014-2015. Al suo posto subentra Neil Warnock, esonerato a Natale a causa di una serie negativa di risultati. Il 2 gennaio 2015 Alan Pardew firma un contratto di tre anni e mezzo con il Palace. Il nuovo tecnico guida il club ad una tranquilla salvezza. Nel 2015-16 il Palace si classifica quindicesimo, ottenendo un'altra salvezza, e il 24 aprile 2016 guadagna l'accesso alla finale di FA Cup a 26 anni dall'ultima volta, di nuovo contro il Manchester United, che vince per 2-1 dopo i tempi supplementari. Nelle stagioni successive gli \"Eagles\" riescono a stabilizzarsi saldamente a met\u00e0 classifica.\nLa squadra del secolo.\nNel 2005, per celebrare il centenario della societ\u00e0, il Crystal Palace chiese ai suoi tifosi di votare per un \"Undici del Secolo\". L'11 del Secolo \u00e8 composto da quei giocatori che gli \"aficionados\" del Palace hanno deciso essere i loro preferiti nella storia del club.\nLa formazione, che rispecchiava il modulo di gioco 4-4-2 era composta da:\nMartyn fra i pali;\nSansom, Coleman, Cannon, Hinshelwood in difesa;\nSalako, Thomas, Gray, Lombardo a centrocampo;\nJohnson, Wright in attacco;\nSteve Coppell in panchina.\nCritiche al \"Centenary XI\".\nQuando la \"squadra del secolo\" venne rivelata ai sostenitori del Crystal Palace, divent\u00f2 il bersaglio di numerose critiche mosse da alcuni fans che credevano che alcuni giocatori non avrebbero dovuto essere nella formazione (ad esempio Johnson, Thomas, Gray e Hinshelwood) o che alcuni giocatori mancassero all'appello.\nI tifosi credevano infatti che il Centenary XI rappresentasse solamente l'ultima parte della centenaria storia della societ\u00e0, con i giocatori del passato rappresentati da Jim Cannon, che fece il suo debutto nella stagione 1972-1973.\nAltri nomi supportati dai tifosi erano Peter Simpson, il portiere John Jackson, Don Roger, Peter Taylor e Johnny Birne.\nOrganico.\nRosa 2021-2022.\n\"Aggiornata al 30 Agosto 2021.\"\nRivalit\u00e0.\nIl Crystal Palace ha tre principali formazioni rivali: il Millwall, il Brighton &amp; Hove Albion ed il Charlton.\nPalace vs. Millwall.\nIl Millwall \u00e8 la squadra con la sede pi\u00f9 vicina a quella del Palace (8\u00a0km). La rivalit\u00e0 si scaten\u00f2 gi\u00e0 dai primi anni ed \u00e8 ormai un confronto culturale tra la periferia (Palace) e i quartieri pi\u00f9 centrali (Millwall). Molte volte le dirigenze delle due squadre sono state vicine e molti giocatori e membri dello staff, nei cent'anni di storia del Palace, si sono trasferiti da un club all'altro.\nPalace vs. Brighton &amp; Hove Albion.\nIl Crystal Palace dista circa 40 miglia dal Brighton &amp; Hove Albion e la loro rivalit\u00e0 non si svilupp\u00f2 fino alla retrocessione dei rossoblu nella Terza Divisione avvenuta nel 1974. Entrambi i club avevano due delle tifoserie pi\u00f9 numerose della categoria e tra i tifosi non c'erano problemi di alcun genere. La rivalit\u00e0 scatt\u00f2 quando le due squadre vennero sorteggiate per il Primo Turno dell'FA Cup del 1976. La gara di andata si gioc\u00f2 il 20 novembre al Goldstone Ground e la partita fini pari col risultato di 2-2 grazie ai gol di Rachid Harkouk. La partita venne quindi rigiocata al Selhurst Park e fin\u00ec ancora una volta con un pareggio: 1-1 e gol di Rachid Harkouk. Questo significava un altro match, giocato allo Stamford Bridge. Il terzo match tra le due formazioni fin\u00ec con un risicato 1-0 per il Crystal Palace, con Phil Holder mattatore dell'incontro dopo l'errore dal dischetto di Brian Horton (Horton segn\u00f2 inizialmente il rigore, ma l'arbitro ne ordin\u00f2 la ripetizione e, al secondo tentativ\u00f2, il gol non riusc\u00ec). L'allenatore del Brighton, Alan Mullery, si rese protagonista di un gestaccio nei confronti della tifoseria del Palace, in un atto che sarebbe stato ricordato per molto tempo.\nLa rivalit\u00e0 tra le due squadre giace da un certo periodo nel dimenticatoio a causa dei rari incontri tra le formazioni e i tifosi londinesi accettano pi\u00f9 volentieri le rivalit\u00e0 contro il Millwall.\nPalace vs. Charlton Athletic F.C..\nAltra rivalit\u00e0 degna di nota \u00e8 quella con il Charlton Athletic F.C., con cui viene disputato il South London derby. Questa rivalit\u00e0 inizi\u00f2 dopo la retrocessione nel Championship del Palace ad opera del Charlton avvenuta nel 2005. In quell'occasione, il presidente rossoblu Simon Jordan si rifer\u00ec ai tifosi del Charlton chiamandoli \"morons\", a causa del loro comportamento dopo il pareggio della loro squadra, che condann\u00f2 il Palace alla retrocessione.\nBasket.\nIl Crystal Palace Football Club agli inizi dagli anni settanta ebbe una gloriosa sezione di Basket. Nel 1973 l'allora formazione del Sutton inizi\u00f2 una partnership (poi dimostratasi lunga e vittoriosa) con la fusione con Crystal Palace Football Club, formando la sezione di pallacanestro del club londinese. La squadra ha visto successi per tutti gli anni settanta con una serie di vittorie in campionato, la National Basketball League, ed in coppa nazionale. Il team rappresent\u00f2 il pionierismo della pallacanestro nel Regno Unito, con giocatori come \"Steve Stimpson\", \"Steve Pilgrim\" e \"Alton Byrd\". Dopo un lento declino con l'abbandono della lega maggiore formatasi negli anni novanta, la British Basketball League, il Crystal Palace si fuse nel 1998 con i London Towers, di fatto mettendo fine alla storia della societ\u00e0 di basket."}
{"id": "691496", "revid": "62244", "url": "https://it.wikipedia.org/wiki?curid=691496", "title": "Full Members Cup", "text": "La Full Members Cup \u00e8 stata una competizione calcistica inglese disputatasi fra il 1985 e il 1992, in seguito all'esclusione dalle competizione europee delle squadre inglesi a causa della strage dell'Heysel.\nStoria.\nDall'1987 al 1989 fu conosciuta come Simod Cup, in quanto sponsorizzata dall'azienda italiana Simod, e dal 1989 al 1992 come Zenith Data Systems Cup, in quanto sponsorizzata da una divisione dell'azienda statunitense Zenith Electronics.\nIl nome deriva dal fatto che erano ammessi solo i club delle prime due divisioni della Football League, che erano noti come \"Full Members\" perch\u00e9 membri a pieno titolo della lega, mentre quelli delle altre due divisioni erano chiamati \"Associate Members\", e non godevano pienamente del diritto di voto all'interno della lega. Per queste squadre si disputava la Associate Members Cup.\nLa competizione si concluse quando le squadre inglesi furono riammesse alle coppe europee."}
{"id": "691499", "revid": "1318658", "url": "https://it.wikipedia.org/wiki?curid=691499", "title": "Nicaragua", "text": "Il Nicaragua (: ), ufficialmente Repubblica del Nicaragua (in spagnolo \"Rep\u00fablica de Nicaragua\"), \u00e8 uno Stato dell'America centrale nonch\u00e9 il pi\u00f9 grande della regione dopo il Messico con una superficie di 130.373\u00a0chilometri quadrati. Confina con l'Honduras a nord e la Costa Rica a sud, \u00e8 bagnato dall'oceano Pacifico a ovest e dal mar dei Caraibi a est. Il Nicaragua si trova nell'emisfero boreale, a una latitudine compresa tra 11 e 14 gradi nord, nella zona tropicale. L'abbondanza nel Nicaragua di ecosistemi biologicamente significativi e unici contribuisce alla designazione della Mesoamerica come uno dei punti caldi di biodiversit\u00e0. La capitale del Nicaragua \u00e8 Managua. Circa un quarto della popolazione vive nella capitale.\nEtimologia.\nL'origine del nome \"Nicaragua\" non \u00e8 del tutto chiara. Secondo una teoria si tratta di una parola macedonia coniata dai coloni spagnoli sulla base del nome del capo locale Nicarao e della parola spagnola \"agua\", cio\u00e8 \"acqua\"; secondo un'altra teoria essa pu\u00f2 avere significato \"circondato da acqua\" in una lingua indigena. In entrambi i casi il nome sembra riferirsi o ai laghi d'acqua dolce di grandi dimensioni (il lago Nicaragua, diciottesimo pi\u00f9 grande del mondo, e il lago di Managua), o al fatto che il Paese si affaccia a est e ovest sul mare.\nStoria.\nLa scoperta occidentale.\nFu raggiunto per la prima volta dagli spagnoli nel 1523 e fra il 1524 e il 1529 venne invaso da conquistadores in lotta fra di loro, nonch\u00e9 contro i nativi americani. Nel 1529 fu diviso fra i conquistadores usciti vincitori.\nIndipendenza.\nNel 1538 divenne parte del Vicereame della Nuova Spagna. In seguito pass\u00f2 sotto il controllo del Primo Impero Messicano (1821), per poi conquistare l'indipendenza, dapprima come parte delle Province Unite dell'America Centrale (1823), pochi anni dopo come repubblica indipendente (1838). \nIl Nicaragua fu occupato nel 1912 dagli Stati Uniti d'America, che si ritirarono nel 1933 dopo il successo della rivoluzione guidata dal generale Augusto C\u00e9sar Sandino. Dopo l\u2019assassinio di Sandino si apr\u00ec la lunga dittatura di Anastasio Somoza e dei suoi figli (1936-79). \nIn seguito alla guerra civile, il potere pass\u00f2 al Fronte Sandinista di Liberazione Nazionale (FSLN); gli Stati Uniti reagirono sostenendo la guerriglia anticomunista (Contras) che si protrasse fino alla pace del 1988. Alle elezioni del 1990 si afferm\u00f2 una coalizione antisandinista guidata da Violeta Chamorro. Il FSLN perse anche le successive elezioni fino al 2006, quando torn\u00f2 al potere con Daniel Ortega; questi ha adottato una politica di rafforzamento dei poteri del capo dello stato, modificando in tal senso la Costituzione, eliminando il vincolo che limitava a due i mandati presidenziali consecutivi e dando una svolta conservatrice al suo regime.\nSecondo la Costituzione del 9 gennaio 1987, modificata pi\u00f9 volte, il Presidente della Repubblica \u00e8 eletto a suffragio diretto e dura in carica cinque anni come l\u2019Assemblea nazionale (novanta membri eletti pi\u00f9 il presidente uscente e il candidato alle elezioni presidenziali non eletto che ha ricevuto il maggior numero di voti).\nStoria contemporanea.\nNel 1900 incominci\u00f2 una lunga serie di occupazioni e interventi statunitensi, motivati dal rifiuto nicaraguense di concedere il beneplacito per la realizzazione del canale di collegamento tra i due oceani, Atlantico e Pacifico.\nFra il 1912 e il 1933 il Nicaragua fu nuovamente occupato militarmente dall'esercito statunitense, che fu costretto ad abbandonare il Paese a seguito delle conseguenze economiche della grande depressione e della guerriglia guidata da Augusto C\u00e9sar Sandino. Quest'ultimo divenne sia il precursore della guerriglia come strumento di liberazione dagli eserciti professionali sia uno dei simboli della resistenza antistatunitense (si veda la voce sandinismo), e governer\u00e0 poi il Paese insieme con il filo-statunitense Anastasio Somoza Garc\u00eda e Juan Bautista Sacasa. Dopo l'uccisione di Sandino da parte di membri della Guardia Nacional nel 1934, Anastasio Somoza Garc\u00eda divenne capo indiscusso dello Stato. Mor\u00ec il 21 settembre 1956, ucciso dal poeta Rigoberto L\u00f3pez P\u00e9rez, il quale venne a sua volta ucciso dai colpi che giunsero in risposta. Ad Anastasio Somoza Garc\u00eda succedette il figlio, Luis Somoza Debayle.\nA partire dal 1961 oper\u00f2 in Nicaragua il Fronte Sandinista di Liberazione Nazionale, movimento guerrigliero di ispirazione marxista che prendeva il suo nome da Augusto C\u00e9sar Sandino. Luis Somoza Debayle, sotto pressione, fu costretto ad annunciare libere elezioni per il 1963 e a vietare che membri della propria famiglia gli succedessero. Ciononostante, quando nel 1967 lui mor\u00ec, il suo posto fu preso dal fratello Anastasio Somoza Debayle, il dittatore la cui famiglia controllava il Paese da trent'anni. Dopo essere stata sconfitta grazie all'aiuto statunitense, la guerriglia sandinista riprese con pi\u00f9 vigore nel 1972, anche grazie al supporto cubano e sovietico. Fu dichiarata la legge marziale e il Nicaragua scivol\u00f2 poi nella guerra civile. Quando, nel 1979, gli Stati Uniti ritirarono il proprio appoggio, anche a causa delle atrocit\u00e0 commesse contro civili, i somozisti persero il potere.\nIl governo sandinista sta progettando una \"crociata nazionale per l'alfabetizzazione\" che sar\u00e0 senza dubbio il suo pi\u00f9 grande successo. Ispirandosi ai programmi sviluppati a Cuba dopo la rivoluzione, migliaia di pattuglie di alfabetizzazione sono inviate in tutto il Paese con notevoli risorse governative. Mentre il Paese \u00e8 precipitato nella guerra civile, il bilancio destinato all'istruzione \u00e8 pi\u00f9 che triplicato e il tasso di alfabetizzazione \u00e8 aumentato dal 50% all'87% durante gli anni ottanta. L'UNESCO assegna il Premio Nade\u017eda K. Krupskaja al Nicaragua in riconoscimento di questi sforzi. Il FSLN si concentra anche sul miglioramento del sistema sanitario nicaraguense, in particolare attraverso campagne di vaccinazione e la costruzione di ospedali pubblici, che riduce la mortalit\u00e0 infantile della met\u00e0, portandola al 40 per mille. Nell'ambito della riforma agraria, le propriet\u00e0 della famiglia Somoza e di alcuni dirigenti del regime caduto furono ridistribuite agli agricoltori o convertite in aziende agricole statali. Tuttavia, la portata della riforma rimane limitata in quanto riguardava solo i pi\u00f9 noti proprietari somozisti e non l'intera struttura agraria.\nIl 4 novembre 1984 si tennero elezioni giudicate regolari dagli osservatori internazionali, che vennero tuttavia contestate dall'amministrazione statunitense. Fra il 1980 e il 1989 furono attivi gruppi di militari denominati Contras, in Honduras ed El Salvador, in gran parte vecchi membri della Guardia Nacional fedele a Somoza; questi furono finanziati illegalmente dagli Stati Uniti, cosa che innesc\u00f2 lo scandalo Iran-Contras (detto anche \"Irangate\"). La loro principale attivit\u00e0 consisteva nel creare uno stato di agitazione nei confini, spesso uccidendo figure importanti del governo sandinista dando l'impressione alla stampa internazionale di una resistenza interna al governo. Nel 1989, dopo il cessate il fuoco fra governo e ribelli e la reintegrazione di questi ultimi nella societ\u00e0, furono indette nuove elezioni, che, contro ogni aspettativa, furono vinte di stretta misura da una coalizione di partiti finanziata dagli Stati Uniti.\nLe elezioni presidenziali del 2006, dopo sedici anni dalle elezioni che segnarono la fine della rivoluzione sandinista, sono state vinte da Daniel Ortega, l'ex guerrigliero che ora guida un'alleanza tra il Fronte Sandinista di Liberazione Nazionale (FSLN) e una parte della destra.\nNel corso del mese di ottobre 2010 si \u00e8 fortemente riacutizzata una latente controversia territoriale tra il Nicaragua e la confinante Repubblica di Costa Rica. La disputa ha come oggetto la sovranit\u00e0 dei due Stati sul fiume San Juan (R\u00edo San Juan) e si \u00e8 riaccesa a seguito delle opere di dragaggio di tale corso d'acqua, intraprese dal Nicaragua il 18 ottobre 2010. Il successivo 21 ottobre la Costa Rica ha inviato al Nicaragua una nota di protesta, in cui si asseriva che il dragaggio del fiume da parte nicaraguense costituirebbe una violazione alla sua sovranit\u00e0 territoriale. Il 27 ottobre il governo del Nicaragua, a sua volta, ha inviato una nota di protesta alla Costa Rica per denunciare ripetuti sconfinamenti da parte delle forze di polizia costaricane in territorio nicaraguense (la Costa Rica non dispone di un esercito ma solo di un corpo armato con compiti di polizia, controllo delle frontiere e mantenimento dell'ordine pubblico). Nei giorni successivi la Costa Rica ha sollecitato una riunione d'urgenza da parte dell'OSA (Organizzazione degli Stati Americani) per tentare di trovare una soluzione negoziale alla grave crisi diplomatica. Da parte sua, il Nicaragua ha annunciato di voler sottoporre la disputa al giudizio della Corte internazionale di giustizia dell'Aia.\nGeografia.\nIl Nicaragua ha una superficie di 129.494\u00a0km\u00b2, paragonabile a quella della Grecia. Quasi un quinto del territorio \u00e8 designato come area protetta, come parchi nazionali, riserve naturali e riserve biologiche.\nIl Nicaragua pu\u00f2 essere suddiviso in tre regioni geografiche: le pianure del Pacifico, le Montagne Amerrisque nel centro-nord, e la Costa dei Mosquito sull'Atlantico.\nPianure del Pacifico.\nSituate nella parte occidentale del Paese, queste pianure sono ampie, calde e fertili. La pianura \u00e8 punteggiata da diversi grandi vulcani della Cordillera Los Maribios, tra i quali il Mombacho appena fuori Granada, e il Momotombo vicino a Le\u00f3n. La piana si estende dal Golfo di Fonseca fino al confine del Nicaragua con la Costa Rica a sud del lago di Nicaragua.\nIl lago Nicaragua \u00e8 il pi\u00f9 grande lago d'acqua dolce in America Centrale (diciannovesimo nel mondo), ed \u00e8 habitat dell'unica specie di squali di acqua dolce del mondo, lo squalo toro o squalo del Nicaragua.\nQuesta regione \u00e8 la pi\u00f9 popolosa, con oltre la met\u00e0 della popolazione del Paese; vi si trova la capitale Managua, la citt\u00e0 pi\u00f9 popolosa e l'unica con pi\u00f9 di 1,5 milioni di abitanti.\nLe eruzioni dei vulcani del Nicaragua occidentale, molti dei quali sono ancora attivi, hanno devastato il territorio, ma lo hanno anche arricchito con strati di cenere fertile. L'attivit\u00e0 geologica che causa il vulcanismo genera anche forti terremoti, che si verificano regolarmente in tutta la zona del Pacifico; Managua stessa \u00e8 stata quasi distrutta pi\u00f9 volte dai terremoti.\nLa maggior parte della zona del Pacifico \u00e8 \"tierra caliente\", ovvero una regione dal clima marcatamente tropicale, ad altitudini minori di 600 metri. Le temperature rimangono pressoch\u00e9 costanti durante tutto l'anno, con temperature massime comprese tra 29\u00a0\u00b0C e 32\u00a0\u00b0C. Dopo una stagione secca che dura da novembre ad aprile, le piogge incominciano in maggio e continuano fino a ottobre, con precipitazioni tra 1.000 e 1.500\u00a0mm. I suoli fertili e il clima favorevole rendono il Nicaragua occidentale il centro economico e demografico del Paese. La sponda sud-occidentale del lago Nicaragua si trova a 25\u00a0km dall'oceano Pacifico; il lago e il fiume San Juan sono stati spesso proposti, nel XIX secolo, come la parte pi\u00f9 lunga di un canale attraverso l'istmo centroamericano. Queste proposte sono state avanzate periodicamente anche nel XX e nel XXI secolo.\nIn aggiunta alle spiagge e alle localit\u00e0 di villeggiatura, in questa regione si trova anche gran parte del patrimonio coloniale spagnolo. Citt\u00e0 come Le\u00f3n e Granada abbondano in architettura coloniale e artefatti..\nMontagne Amerrisque.\nLe montagne centrali sono una regione significativamente meno popolata ed economicamente sviluppata situata nel nord, ma che si estende verso sud-est, tra il lago Nicaragua e il mar dei Caraibi. La regione, ad altitudini tra i 600 e i 1500 metri, \u00e8 una \"tierra templada\", ha cio\u00e8 un clima con temperature pi\u00f9 fresche rispetto alle pianure del Pacifico, con valori massimi giornaliere di 24-27\u00a0\u00b0C; la stagione delle piogge \u00e8 pi\u00f9 lunga e umida rispetto alla regione sul Pacifico, e ci\u00f2 rende l'erosione un problema a causa dei pendii ripidi. Il terreno accidentato, i suoli poveri, e la bassa densit\u00e0 di popolazione caratterizzano l'area nel suo complesso, ma le valli nord-occidentali sono fertili e popolate. Circa un quarto del settore agricolo del Paese si svolge in questa regione, in particolare il caff\u00e8 \u00e8 coltivato sui pendii pi\u00f9 alti.\nQuerce, pini, muschi, felci e orchidee sono abbondanti nelle foreste della regione.\nTra gli uccelli si trovano quetzal splendenti, lucherini dorso nero, colibr\u00ec, ghiandaie e tucani.\nPianure atlantiche.\nQuesta grande regione coperta di foreste pluviali \u00e8 attraversata da numerosi grandi fiumi ed \u00e8 scarsamente popolata. Il R\u00edo Coco, che \u00e8 il fiume pi\u00f9 lungo dell'America Centrale, segna il confine con l'Honduras. La costa sul mar dei Caraibi \u00e8 resa irregolare da lagune e delta, ed \u00e8 molto pi\u00f9 sinuosa rispetto a quella del Pacifico.\nLa Riserva della Biosfera di Bosaw\u00e1s in Jinotega si trova nelle pianure atlantiche, e protegge 7.300\u00a0km\u00b2 della foresta di La Mosquitia (circa il sette per cento della superficie del Paese), il che la rende la pi\u00f9 grande foresta pluviale a nord dell'Amazzonia.\nLa costa orientale \u00e8 molto diversa dal resto del Paese. Il clima \u00e8 prevalentemente tropicale, con alte temperature e umidit\u00e0 elevata. Nei dintorni della citt\u00e0 principale della zona, Bluefields, l'inglese \u00e8 ampiamente parlato oltre alla lingua ufficiale, lo spagnolo. La popolazione assomiglia pi\u00f9 a quella dei Caraibi che a quella del resto del Nicaragua.\nIn questa regione si pu\u00f2 osservare una grande variet\u00e0 di uccelli, tra i quali aquile, tacchini, tucani, pappagalli e are. La fauna della regione comprende anche diverse specie di scimmie, formichieri, cervi dalla coda bianca e tapiri.\nBiodiversit\u00e0 e fauna.\nLa foresta pluviale in Nicaragua copre pi\u00f9 di 20.000\u00a0km\u00b2, in particolare sulle pianure atlantiche, ed \u00e8 protetta nella Riserva della Biosfera di Bosaw\u00e1s, Jinotega (nella parte nord) e nella Riserva Biologica Indio Ma\u00edz (nel sud), che protegge 2.500\u00a0km\u00b2 di foresta pluviale atlantica.\nQueste due aree sono molto ricche di biodiversit\u00e0. Ci sono cinque specie di felini, compresi giaguari e puma; tre specie di primati, scimmie ragno, scimmie urlatrici e scimmie cappuccine; una specie di tapiro (\"Tapirus bairdii\"), chiamato \"Danto\" dal nicaraguensi, tre specie di formichieri e molti altri.\nTimori legati al riscaldamento globale.\nIl 12 dicembre 2009, \"La Prensa\", un quotidiano nicaraguense, ha riferito che il Nicaragua \u00e8 tra i Paesi pi\u00f9 colpiti dai fenomeni legati al cambiamento climatico. Timori al riguardo sono sorti nel Paese, perch\u00e9 non vi sono state politiche specifiche, stabilite dal governo del Nicaragua, per far fronte al fenomeno. Tuttavia, diverse organizzazioni della societ\u00e0 civile e lo stesso governo sono stati pionieri in alcuni progetti per combattere gli effetti del cambiamento climatico.\nAlcune organizzazioni stanno lavorando per la prevenzione degli incendi boschivi, sia per ridurre la quantit\u00e0 di inquinanti atmosferici, sia per prevenire gli effetti negativi sulla biodiversit\u00e0 del Paese. Altri progetti riguardano la riduzione delle emissioni di gas serra dal letame di vacca e l'eventuale uso del lago Nicaragua come fonte d'acqua per l'irrigazione. Molti ambientalisti, tuttavia, sono ancora preoccupati per la possibilit\u00e0 di gravi alluvioni dovute agli uragani.\nMorfologia.\nLa zona del Nicaragua \u00e8 ricca di vulcani a causa della sua morfologia geologica. Il territorio, infatti, \u00e8 attraversato da una catena montuosa nata da un'intensissima attivit\u00e0 vulcanica che port\u00f2 alla separazione del Mar dei Caraibi dall'Oceano Pacifico. Qui si trovano i cosiddetti Marabios, circa una ventina di vulcani sorti in epoca neozoica.\nIl territorio del Nicaragua, quindi, a est \u00e8 ancora soggetto a un assestamento tettonico e a fenomeni eruttivi e sismici con un arco vulcanico che da Panam\u00e1 arriva al Messico.\nTra i vulcani ricordiamo:\nCasitas, viene ricordato per una valanga di fango che seppell\u00ec nell'ottobre 1998 la citt\u00e0 di Posoltega, gi\u00e0 colpita pesantemente dall'uragano Mitch;\nCerro Negro, 675\u00a0m, \u00e8 il vulcano pi\u00f9 recente (sorto nel 1850) e pi\u00f9 attivo, ha eruttato diverse volte negli ultimi anni (l'ultima nell'agosto 1999) e per questo \u00e8 particolarmente pericoloso;\nConcepci\u00f3n, 1576\u00a0m (vedi Maderas);\nConcho\nCosig\u00fcina ormai \u00e8 ridotto in una vasta caldera di circa un chilometro nel promontorio di Cosig\u00fcina, che chiude il golfo di Fonseca, ed \u00e8 ci\u00f2 che rimane di una spaventosa esplosione che nel 1835 provoc\u00f2 una scossa avvertita a migliaia di chilometri di distanza e piogge di ceneri per un raggio di 1200\u00a0km.\nHoyo\nMaderas, 1.329\u00a0m, vulcano gemello di Concepci\u00f3n a cui \u00e8 collegato mediante un istmo, e con cui forma l'isola di Ometepe nel lago Nicaragua;\nMasaya, conosciuto anche come Popogatepe, fa parte di un parco nazionale nato nel 1979, \u00e8 attualmente attivo con una caldera composta da 13 coni craterici e da un lago, con fenomeni gassosi e lavici nel suo interno. In passato era oggetto di venerazione sia per gli indigeni sia per i conquistadores che lo battezzarono \"Bocca dell'Inferno\";\nMombacho, si eleva sulle sponde del lago Nicaragua, sopra la citt\u00e0 di Granada e fa parte della Reserva Natural Volcan Mombacho. \u00c8 estinto oramai da molto tempo per cui \u00e8 completamente ricoperto di vegetazione che forma un particolare ecosistema;\nMomotombo, 1280\u00a0m, \u00e8 responsabile di violente eruzioni avvenute nel 1870 e nel 1886 che lo ridussero da oltre 1600\u00a0m all'attuale altezza, si trova a nord del lago di Managua;\nMomotombito, fiancheggia il Momotombo ed emerge dalle acque del lago di Managua;\nRota\nSan Crist\u00f3bal, detto anche El Viejo o Chinandega, \u00e8 alto 1745 metri ed il pi\u00f9 elevato vulcano del Nicaragua;\nTelica.\nIdrografia.\nLa zona orientale del Nicaragua \u00e8 ricca di laghi che si allungano alle pendici della catena dei Marabios, i vulcani attivi che si trovano lungo la catena montuosa del Paese.\nI due pi\u00f9 grandi laghi del Paese formano un bacino idrico unico in quanto, in passato, dovevano essere un'insenatura della costa dell'oceano Pacifico che si \u00e8 andata a separare in seguito alle eruzioni e al deposito di materiale lavico. A testimonianza di questa loro natura c'\u00e8 la fauna ittica che ospita specie marine adattatesi alle acque dolci come il tiburon, uno squalo lungo fino a 3 metri.\nI laghi pi\u00f9 importanti sono:\nlago di Nicaragua, detto anche Cocibolca, \u00e8 vasto 8.430\u00a0km\u00b2 (quasi quanto l'Umbria) e per questo \u00e8 il pi\u00f9 grande dell'America Centrale, ricco di isole di origine vulcaniche tra cui i due vulcani Maderas e Concepci\u00f3n sull'isola di Ometepe;\nlago di Managua, detto anche Xolotlan, \u00e8 vasto 1042\u00a0km\u00b2 e profondo fino a 30 metri, ha forma circolare per cui si pensa a un'origine vulcanica, comunica con il precedente mediante il fiume Titi-tapa, collegamento che si interruppe nel 1910 e che \u00e8 stato riattivato nel 1998 a causa dell'uragano Mitch;\nLaguna Apoyo, deve il nome alle sue acque salmastre (Alt-poyec), la sua forma circolare lascia supporre che si sia formata in un vecchio cratere vulcanico. Grazie a queste caratteristiche e alle sue acque limpide \u00e8 ricco di fauna ittica e meta turistica.\nClima.\nIl clima del Nicaragua varia notevolmente da una costa all'altra, e possono essere considerate tre diverse aree climatiche distinte:\nSociet\u00e0.\nDemografia.\nSecondo il CIA World Factbook la popolazione del Nicaragua ammonta a 5.891.199 abitanti, di cui il 69% sono meticci, 17% bianchi latino-americani, 5% amerindi e 9% afro-latino americani, ma questi dati sono destinati a variare in corrispondenza delle ondate migratorie. L'84% della popolazione \u00e8 urbanizzata.\nSempre secondo il \"World Factbook\", l'aspettativa di vita in Nicaragua \u00e8 di 71,5 anni (2009), un dato analogo a Paesi come Vietnam e Palau. La percentuale di mortalit\u00e0 infantile \u00e8 del 2,036%.\nPer quanto riguarda quest'ultimo dato, il Nicaragua occupa la 88\u00aa posizione nella classifica mondiale.\nLa citt\u00e0 pi\u00f9 popolosa del Nicaragua \u00e8 la capitale Managua, con 1,8 milioni di abitanti nel 2005 destinati ad arrivare a 2,2 milioni nel 2010, secondo una proiezione. Nel 2005, oltre 7 milioni di abitanti vivevano nella zona pacifico-centro-settentrionale, 5,5 milioni in quella pacifica mentre la regione caraibica accoglieva circa 700.000 persone.\nInoltre si sta formando una crescente comunit\u00e0 di immigrati, che trovano in Nicaragua migliori condizioni economiche di residenza o d'impresa; la maggior parte proviene dagli Stati Uniti, dal Canada, dall'Europa, da Taiwan e da altri Paesi, la maggior parte di questi risiedono nella capitale Managua, a Granada o a San Juan del Sur.\nMolti nicaraguensi vivono all'estero, in particolare negli Stati Uniti, in Messico, Costa Rica e Canada.\nLa percentuale di crescita demografica del Nicaragua era dell'1,8% nel 2008. Questo dato \u00e8 prodotto da uno dei maggiori tassi di natalit\u00e0 dell'emisfero occidentale: 24,9\u2030, secondo le stime dell'ONU per il periodo 2005-2010. Il tasso di mortalit\u00e0 era del 4,1\u2030 durante il medesimo arco di tempo.\nLingue.\nLa lingua ufficiale del Nicaragua \u00e8 lo spagnolo. \u00e8 stata approvata la legge costituzionale della lingua dei segni nicaraguense (\"ISN, Idioma de Se\u00f1as de Nicaragua\"), nel 1997 erano 3.000 i locutori.\nEtnie.\nLa maggior parte della popolazione del Nicaragua (5,9 milioni di persone, circa il 90%) \u00e8 meticcia o bianca: di questi il 69% sono meticci e il 17% bianchi, che provengono da Spagna, Germania, Italia, Inghilterra e Francia. Meticci e bianchi vivono prevalentemente nelle regioni occidentali del Paese.\nI neri sono circa il 9% della popolazione e risiedono in maggioranza nella regione caraibica o lungo la costa atlantica. La popolazione di colore \u00e8 composta, per la maggior parte, da creoli che parlano inglese, discendenti degli schiavi africani riusciti a fuggire, molti posseggono ancora il nome del colonizzatore scozzese che li ha comprati come schiavi (es. Campbell, Gordon, Downs, Hodgeson). Molti creoli appoggiarono i Somoza per allearsi con gli Stati Uniti d'America.\nIl rimanente 5% degli abitanti sono amerindi, di pura discendenza dagli abitanti indigeni della zona. La popolazione precolombiana era composta da molti gruppi indigeni.\nI Nicarao, che diedero il nome alla regione in cui si stanziarono, erano un gruppo legato culturalmente e dialetticamente alla civilt\u00e0 Maia. La costa caraibica era abitata da indigeni che parlavano la lingua chibcha, ovvero composta dalle trib\u00f9 provenienti dall'America del Sud, ovvero dagli odierni Colombia e Venezuela.\nQuesti gruppi includono i Miskito, i Rama e i Sumo.\nDiaspora.\nLa guerra civile ha costretto molti abitanti a espatriare per incominciare una nuova vita al di fuori del loro Paese. Anche dopo la fine della guerra, fra il 1990 e il 2000, molte persone continuarono a emigrare a causa della mancanza di opportunit\u00e0 di lavoro e della povert\u00e0. La maggior parte di loro \u00e8 emigrata in Costa Rica e negli Stati Uniti, che ospitano attualmente quasi un sesto dei cittadini del Nicaragua.\nReligione.\nLa religione ricopre un ruolo importante nella cultura del Nicaragua ed \u00e8 riconosciuta nella Costituzione. La libert\u00e0 religiosa \u00e8 garantita dal 1939.\nIl cattolicesimo si \u00e8 insediato in Nicaragua nel XVI secolo con la conquista spagnola. Sulla fascia costiera caraibica, data la presenza storica degli inglesi, la maggior parte della popolazione cristiana \u00e8 anglicana o protestante.\nIl censimento del 2005 ha evidenziato che la popolazione religiosa in Nicaragua \u00e8 cos\u00ec suddivisa:\nOrdinamento dello Stato.\nSuddivisione amministrativa.\nIl Nicaragua \u00e8 diviso in 15 dipartimenti (\"departamentos\") e due regioni autonome (\"regiones aut\u00f3nomas\"). Dipartimenti e regioni autonome sono ulteriormente divisi in 153 comuni (\"municipios\").\nCitt\u00e0 principali.\nL'agglomerazione principale del Nicaragua \u00e8 la citt\u00e0 di Managua che conta 1.630.031 abitanti (dato del 1\u00ba gennaio 2005) e concentra circa il 30% della popolazione dello Stato.\nIl Paese conta 153 comuni (\"municipios\") che hanno una superficie spesso molto estesa; il pi\u00f9 vasto \u00e8 il comune di Wasp\u00e1n che ha un'estensione di 9.341,71\u00a0km\u00b2. I comuni sono composti da pi\u00f9 insediamenti oltre a quello che d\u00e0 il nome al comune stesso.\nNella seguente tabella sono riportati i centri abitati con pi\u00f9 di 20.000 abitanti; i dati della popolazione sono desunti dai censimenti del 20 aprile 1971, 25 aprile 1995 e del 28 maggio 2005, \u00e8 inoltre indicato il dipartimento di appartenenza\nForze armate.\nLe forze armate del Nicaragua sono composte dall'Esercito, dalla Marina, e dall'Aeronautica. Ci sono circa 14.000 soldati in servizio attivo, un numero molto minore rispetto a quelli visti durante la Rivoluzione sandinista. Anche se l'esercito ha avuto una storia militare malfamata, una parte delle sue forze, conosciute come Guardia Nazionale venne integrata con quella che oggi \u00e8 la Polizia Nazionale del Nicaragua. In sostanza, la polizia \u00e8 diventata una gendarmeria. Tuttavia, la Polizia Nazionale del Nicaragua \u00e8 molto raramente etichettata come una gendarmeria. Le altre parti dell'esercito che non sono confluite nella polizia sono state destinate a formare il nuovo Esercito del Nicaragua.\nL'et\u00e0 per poter servire nelle forze armate \u00e8 di 17 anni e l'arruolamento non \u00e8 obbligatorio. A partire dal 2006, il bilancio militare era di circa 0,7% della spesa del Nicaragua.\nUniversit\u00e0.\nLa Universidad Nacional Aut\u00f3noma de Nicaragua (UNAN, Universit\u00e0 Nazionale Autonoma del Nicaragua) \u00e8 la pi\u00f9 antica universit\u00e0 del Nicaragua, fondata nel 1812.\nPolitica.\nLa politica del Nicaragua si svolge nell'ambito di un sistema presidenziale, in cui il presidente del Nicaragua \u00e8 sia capo di Stato sia capo del governo, e di un sistema multipartitico. Il potere esecutivo \u00e8 esercitato dal governo. Il potere legislativo \u00e8 esercitato sia dal governo sia dall'Assemblea nazionale. Il potere giudiziario \u00e8 indipendente dal potere esecutivo e legislativo. La Costituzione del Nicaragua risale al 1' gennaio 1987.\nAttualmente, i principali partiti politici hanno discusso la possibilit\u00e0 di passare da un sistema presidenziale a un sistema parlamentare. In questo modo, ci sarebbe una chiara differenziazione tra il capo del governo (primo ministro) e il capo di Stato (presidente).\nEconomia.\nIl Prodotto Interno Lordo (PIL) a parit\u00e0 di potere d'acquisto (PPA), nel 2012 \u00e8 stato stimato a 26,4 miliardi di USD. Il settore dei servizi \u00e8 la principale componente del PIL al 56,9%, seguito dal settore industriale al 26,1% (2006 est). L'agricoltura rappresenta il 17% del PIL, la pi\u00f9 alta percentuale in Centro America (2008 est). Le rimesse degli emigrati rappresentano oltre il 15% del prodotto nazionale lordo del Paese, per una quantit\u00e0 vicina al miliardo di dollari. La forza lavoro del Nicaragua \u00e8 stimata in 2,322 milioni di persone, di cui il 29% \u00e8 occupato in agricoltura, il 19% nel settore industriale e il 52% nel settore dei servizi (est. 2008).\nSecondo il PNUD, il 48% della popolazione in Nicaragua vive al di sotto della soglia di povert\u00e0. Il 79,9 % della popolazione vive con meno di 2 dollari al giorno. La disoccupazione \u00e8 pari al 3,9%, un altro 46,5% sono sottoccupati (stime 2008). Come in molti altri Paesi in via di sviluppo, una parte importante della popolazione povera in Nicaragua \u00e8 rappresentata da donne. Inoltre, una percentuale relativamente alta di nuclei famigliari ha una donna come capo famiglia: il 39% in aree urbane e il 28% in zone rurali. Secondo dati delle Nazioni Unite, l'80% degli indigeni (che costituiscono il 5% della popolazione) vive con meno di 1 dollaro al giorno. Secondo il FAO, il 27% dei nicaraguensi \u00e8 affetto da denutrizione, la pi\u00f9 alta percentuale in Centro America.\nIl tasso di povert\u00e0 \u00e8 sceso dal 42,5% al 30% tra il 2009 e il 2014.\nCultura.\nLetteratura.\nTipica opera teatrale \u00e8 rappresentata da El G\u00fceg\u00fcense, iscritta nel 2005 dall'UNESCO nella lista dei patrimoni immateriale dell'umanit\u00e0\nTra il XIX e il XX secolo si distinse la figura del poeta e diplomatico Rub\u00e9n Dar\u00edo (1867-1916), esponente del modernismo nella letteratura ispanoamericana (un testo rilevante del movimento viene considerato un suo scritto, \"Azul\" del 1888), e tra i pi\u00f9 importanti poeti della letteratura latinoamericana.\nMusica.\nStrumento nazionale del Nicaragua e di altri stati dell'America centrale \u00e8 la Marimba . Mentre tra i cantanti ricordiamo Katia Cardenal e Perrozompopo.\nPatrimoni dell'umanit\u00e0.\nDue siti del Nicaragua sono stati inseriti nella Lista dei patrimoni dell'umanit\u00e0 dell'UNESCO:\nGastronomia.\nPiatto tradizionale della cucina nicaraguense \u00e8 il Vigor\u00f3n. E ancora un tipo dolce di tortilla chiamato G\u00fcirila .\nSport.\nL'Istituto Nicaraguense degli Sport \u00e8 l'istituzione incaricata di promuovere, regolare, coordinare, promuovere e incoraggiare la pratica di attivit\u00e0 sportive, di educazione fisica e ricreative in tutto il Paese, nonch\u00e9 la costruzione e la manutenzione delle infrastrutture necessarie a tali scopi. Lo stesso per l'organizzazione e il corretto funzionamento delle associazioni e federazioni sportive e ricreative, con il sostegno della comunit\u00e0 nazionale e internazionale.\nBaseball.\nIl baseball \u00e8 lo sport pi\u00f9 popolare in Nicaragua e la sua squadra nazionale ha una forte tradizione nel campo del baseball dilettantistico mondiale con diversi secondi posti conquistati.\nPugilato.\nIl pugilato \u00e8 il secondo sport pi\u00f9 popolare del Paese. In questa disciplina sportiva, ottimi risultati per il Nicaragua sono stati raggiunti da Alexis Arg\u00fcello, pi\u00f9 volte campione mondiale in tre diverse categorie di peso.\nSurf.\nIl surf in Nicaragua sta attraversando un periodo di crescita e apparentemente sembra che crescita continuer\u00e0 per molto tempo.\nCalcio.\nDi recente, il calcio ha guadagnato popolarit\u00e0, specialmente tra la popolazione pi\u00f9 giovane. La Nazionale di calcio del Nicaragua che, al momento, non ha ottenuto importanti risultati in campo internazionale, ha come suo attuale capocannoniere Juan Barrera con 18 reti. Lo Stadio Stanley Cayasso \u00e8 stato sede di allenamenti e partite di pallabase e calcio, ma il primo stadio nazionale per questi sport \u00e8 attualmente in costruzione a Managua."}
{"id": "691508", "revid": "106229", "url": "https://it.wikipedia.org/wiki?curid=691508", "title": "Avernus", "text": ""}
{"id": "691512", "revid": "174925", "url": "https://it.wikipedia.org/wiki?curid=691512", "title": "Oreste (Euripide)", "text": "Oreste (\u1f48\u03c1\u03ad\u03c3\u03c4\u03b7\u03c2/Or\u00e9stes) \u00e8 una tragedia di Euripide, rappresentata nel 408 a.C. nel teatro di Dioniso.\nTrama.\nAd Argo, davanti alla reggia degli Atridi, Oreste ed Elettra, dopo aver ucciso la madre Clitemnestra, attendono la risoluzione del processo intentato contro di loro dagli Argivi. I fratelli confidano tuttavia nell'appoggio e nell'aiuto di Menelao, l\u00e0 giunto con Elena. In realt\u00e0 le loro speranze sono mal riposte, poich\u00e9 il re, debole e vile, non osa opporsi a Tindaro, padre di Clitemnestra. I due giovani vengono cos\u00ec condannati a suicidarsi, ma, prima di darsi la morte, decidono, con l'aiuto dell'amico Pilade, di vendicarsi su Menelao uccidendo Elena (che per\u00f2, come annuncia un servo, improvvisamente \u00e8 scomparsa) e prendendo in ostaggio Ermione, la figlia dell'Atride. Menelao, per punire gli assassini, assedia la reggia in cui si sono rinchiusi. Oreste, dopo aver cercato un compromesso con Menelao, inaspettatamente d\u00e0 fuoco al palazzo.\nLa vicenda giunge cos\u00ec a un punto tale di complessit\u00e0 che lo scioglimento finale pu\u00f2 giungere solo grazie al \"deus ex machina\", in questo caso Apollo, che annuncia l'assunzione al cielo di Elena e impone le nozze di Oreste con Ermione e di Pilade con Elettra."}
{"id": "691513", "revid": "68105", "url": "https://it.wikipedia.org/wiki?curid=691513", "title": "Schema AGIL", "text": ""}
{"id": "691519", "revid": "466539", "url": "https://it.wikipedia.org/wiki?curid=691519", "title": "Ifigenia in Tauride", "text": "Ifigenia in Tauride o Ifigenia fra i Tauri () \u00e8 una tragedia di Euripide. Alcuni pongono la sua prima rappresentazione nel 414 a.C., altri nel 411 a.C. o nel 409 a.C.\nTrama.\nIfigenia scamp\u00f2 per poco dall'essere immolata dal padre Agamennone come vittima sacrificale (vedi \"Ifigenia in Aulide\"): all'ultimo momento la dea Artemide (per la quale il sacrificio avrebbe dovuto essere fatto) intervenne sostituendola con un cervo, e portando la principessa in Tauride. Divenuta sacerdotessa al tempio di Artemide, si trov\u00f2 a dover forzatamente svolgere il crudo compito di eseguire il sacrificio rituale di ogni straniero che sbarcasse sulla penisola taurica.\nNel frattempo il fratello Oreste, aiutato dalla sorella Elettra e da Pilade, ha ucciso Clitennestra, sua madre, per vendicare l'uccisione del padre Agamennone. Tormentato dalle Erinni, Oreste \u00e8 spesso preda di attacchi di follia. \nIncaricato da Apollo di rubare una statua sacra di Artemide da portare ad Atene per essere liberato dal tormento, si reca con Pilade in Tauride, non sapendo della presenza della sorella, ma viene catturato insieme all'amico, e portato al tempio per essere ucciso, come di consueto. Ifigenia e Oreste si riconoscono, e architettano la fuga, portando con s\u00e9 la statua di Artemide. Atena compare nel finale per dare alcune istruzioni ai tre.\nCommento.\nSpicca su tutti il \"t\u00f2pos\" della morte apparente: tutta la Grecia pensava che Ifigenia fosse stata immolata dal padre Agamennone come vittima sacrificale, per permettere alle navi greche la spedizione contro Troia, invece la ragazza \u00e8 viva ed \u00e8 sacerdotessa in Tauride con in cuore l'odio verso i greci che, in nome di una guerra, non si sono opposti al suo sacrificio.\nIl mito sottolinea come un presunto sacrificio scateni un'infinita serie di morti: Clitennestra uccide il marito per vendicare la figlia e a sua volta la donna e il suo amante Egisto vengono uccisi dall'altro figlio Oreste per vendicare il padre. E qui subentra l'aspetto divino: Oreste \u00e8 perseguitato dalle Erinni e non trova pace; interviene Apollo che incarica il giovane di rubare una statua sacra ad Artemide e di portarla ad Atene per liberarsi per sempre da ogni tormento.\nInsomma, \u00e8 la sorte a governare la vita dell'uomo mitico: la stessa Ifigenia, parlando al fratello riconosciuto, si domanda \u201cQuale sorte mi toccher\u00e0?\u201d (v. 874) e parla sia di una sorte che salva sia di una sorte che condanna, quella sorte che ha salvato lei dalla morte sull'altare e che ha salvato il fratello dall'immolazione (buona sorte), ma anche quella sorte che ha scatenato omicidi e vendette apportando il male in famiglia (cattiva sorte). Parla di \"sorte\" anche Pilade, il migliore amico di Oreste, compagno di avventure (e sventure): \u201cIl saggio sa cogliere l'occasione propizia\u201d.\nViene quindi introdotto il motivo del \u201cmomento opportuno\u201d, l'\u201cattimo fatale\u201d che, se colto, porta fortuna (nel senso positivo) ed evita il dolore. Nella vita di ogni eroe o personaggio mitico appare evidente il ruolo della sorte: tutto \u00e8 sempre appeso ad un filo o dipendente da una decisione divina. Tutti gli eventi attorno ad una figura mitologica sono strettamente legati alla religione e soprattutto ai riti: in questo testo \u00e8 inevitabile comprendere il punto di vista euripideo in merito alla ritualit\u00e0 dei Greci; tra mondo umano e mondo divino Euripide individua un'inesistenza di comunicazione: secondo lui ha tutto in mano il singolo uomo che, a causa delle passioni mortali, cede al male. Secondo Euripide (sofista) le divinit\u00e0 esistono perch\u00e9 gli uomini ne hanno bisogno e lo stesso vale per il mito (verso cui lui stesso \u00e8 scettico).\nLa trama sottolinea l'inutilit\u00e0 degli oracoli o dei riti, infatti, nonostante Ifigenia sia ancora viva, le navi greche sono partite (e tornate) da Troia; la morte della fanciulla sembrava essere l'unica e inevitabile soluzione e invece non \u00e8 stato cos\u00ec. Da un altare, Ifigenia, rapita, si ritrova catapultata in una terra non sua a compiere riti sacrificali: da vittima a carnefice (ribaltamento dei ruoli). Tutti la credono morta e anche lei si sente morta (\u201cLa Grecia intera mi ha uccisa\u201d). Il fratello supera ostacoli, difficolt\u00e0 e avversioni divine per recarsi in questa terra barbara e inospitale (la Tauride) in cerca della pace dalle Erinni.\nPer arrivare in Tauride, la traversata dell'\u201cinospitale\u201d Mar Nero \u00e8 la metafora della vita di Oreste: un'esistenza complicata e \u201ccruda\u201d (il Mar Nero) per poi raggiungere la felicit\u00e0 (il ricongiungimento con la sorella). \u00c8 l'arrivo di Oreste (e dell'amico Pilade) in Tauride l'episodio iniziale della tragedia. Mandati da Apollo, i due cercano pace, ma incontrano una prospettiva di morte; catturati, vengono portati al tempio per essere sacrificati secondo l'usanza.\nLa sacerdotessa \u00e8 la sorella Ifigenia. Si apre una lunga sequenza fatta di momenti ambigui e che sfocia nel riconoscimento dei due consanguinei. Oreste spiega alla sorella che \u00e8 stato incaricato da Apollo per portare la statua di Artemide ad Atene per espiare le sue colpe. Inizia una sequenza in cui l'astuzia della donna elabora un piano che i tre attueranno poi con successo.\nIl testo.\nLa tragedia sembra essere divisa in due grandi parti separate dalla scena del riconoscimento: una prima parte (\u201clenta\u201d e \u201cpiatta\u201d), in cui due grandi monologhi drammatici aumentano il \"pathos\" alla narrazione, e una seconda parte (pi\u00f9 psicologica e brillante), in cui si assiste all'elaborazione del piano per raggiungere la salvezza e l'espiazione.\nLa vicenda \u00e8 tutta retta dagli dei e tutto ruota attorno a figure divine: lo scopo del viaggio \u00e8 dettato da Apollo, la meta \u00e8 una terra (e un tempio) di Artemide, e uno dei personaggi principali (Ifigenia) \u00e8 una sacerdotessa. Una tragedia cos\u00ec ricca di spunti religiosi era molto suggestiva e apprezzata: il pubblico si identificava in questi personaggi colpiti da sorte divina avversa e riuscivano a giustificare ogni male nella loro vita. Gli spettatori, vedendo tragedie come questa, elaboravano anche una buona opinione delle loro terra; infatti, Euripide descrive le terre lontane (popolate dai \u201cbarbari\u201d \u2013 non greci) come selvaggi, crudeli, primitivi luoghi di convivenza incivile.\nLa tragedia si apre con un monologo (lungo 66 versi) in cui Ifigenia, sola in scena, descrive la situazione e mette gli spettatori al corrente degli antefatti. Parla della sua storia, delle sue vicende, del passato e del presente. \nUna prima interessante immagine \u00e8 quella del sogno: la protagonista ricorda quando \u201cla notte \u00e8 venuta recando visioni strane\u201d e racconta il sogno interpretandolo univocamente come se le immagini evocate nella sua mente fossero corrette, certe, sicure. Il sogno \u00e8 un motivo drammaturgico importante e abbastanza ricorrente: consente raccordi temporali e spaziali con fatti remoti o fuori scena, e consente di filtrare la violenza attraverso allusioni moltiplicatrici degli eventi drammatici. In questo caso il sogno ha la funzione di legare la storia di Ifigenia e quella di Oreste, spiegando il polo taurico e quello greco (contrapposti).\nLa tragedia continua con l'ingresso in scena del coro che, \u201cdialogando\u201d con Ifigenia, annuncia l'arrivo di un mandriano: questo personaggio ricopre la figura del messaggero preposto all'annuncio di avvenimenti accaduti fuori scena; l'uomo descrive la cattura dei due giovani stranieri e, su ordine della donna li conduce al tempio. L'incontro tra i due fratelli \u00e8 l'inizio di un lungo processo di riconoscimento tipico della tragedia: lunghe sticomitie e monologhi brevi permettono il riconoscimento. Il dialogo, strutturato con un intenso botta e risposta (pi\u00f9 di cento versi alternati tra l'uno e l'altro personaggio), crea un'atmosfera frenetica e agitata che poi si risolver\u00e0 con l'agnizione dei due parenti. Tramite domande incrociate e verifiche accurate, i due si convincono della parentela e, da \"straniero\", Oreste entra nel cuore della sorella come \"amata\".\nIl riconoscimento permette l'inizio di una seconda parte della tragedia: finisce la sezione \u201creligiosa\" ed inizia la sezione pi\u00f9 vivace in cui lo scopo \u00e8 la fuga e il mezzo \u00e8 l'astuzia."}
{"id": "691521", "revid": "1573940", "url": "https://it.wikipedia.org/wiki?curid=691521", "title": "Rhynchotus rufescens", "text": "Il tinamo alirosse (Rhynchotus rufescens ()), volgarmente noto come \"pollo delle Pampas\", \u00e8 un uccello della famiglia Tinamidae.\nStoria.\nReperti fossili di questa specie animale - datati al Pleistocene - sono stati rinvenuti nello Stato di Minas Gerais.\nIn Europa \u00e8 stato allevato per la prima volta in Francia nel 1869. Successivi tentativi di allevamento europeo a fini venatori hanno dato scarsi risultati. Il \"Rhynchotus rufescens\" si adatta tuttavia alla cattivit\u00e0 tanto che \u00e8 possibile vederlo in molti zoo dell'America meridionale.\n\u00c8 animale protetto in Argentina secondo la legge nazionale 22421 per la conservazione della fauna.\nDescrizione.\nAnimale stanziale, \u00e8 lungo fra i 39 e i 42\u00a0cm. Il suo peso varia fra i 700 e i 920 grammi per i maschi e i 815 e 1.040 grammi per le femmine.\nDi grande struttura, ha becco solido e leggermente incurvato verso il basso con macchie nere sul vertice. Le punte delle penne remiganti primarie sono rosse. Negli adulti, il piumaggio avviene a circa tre settimane dalla nascita.\nLe parti inferiori sono di colore grigio-bruno pallido tendente al biancastro con leggera barratura nera sui fianchi. Ugualmente, barrature irregolari di vario colore sono presenti sul dorso, sulla coda e sulle ali, ad eccezione di quelle primarie.\nI piccoli sono di colore rosso, con parte inferiore bianca. Il corpo presenta estese striature di colore nero.\nBiologia.\nRiproduzione.\nPoco si sa sulla sua attivit\u00e0 riproduttiva. Il periodo di fecondazione \u00e8 comunque variabile in rapporto all'area e all'altitudine. Creando nidi nel terreno la femmina depone fino a cinque uova di colore rosso (ma talvolta anche di colore bianco). L'incubazione ha durata di una ventina di giorni.\nAlimentazione.\nLa sua alimentazione deriva principalmente, specie nel periodo estivo, da insetti che cattura compiendo agili salti. Nel periodo invernale si nutre prevalentemente di vegetali e cereali\nDistribuzione e habitat.\n\u00c8 diffuso in Brasile, Bolivia, Paraguay, Uruguay e Argentina settentrionale.\nVive dal livello del mare sino ad un'altitudine di oltre 2.500 metri, privilegiando per\u00f2 le terre basse tropicali ricche di prateria e savana erbosa.\nTassonomia.\n\"Rhynchotus rufescens\" \u00e8 suddiviso in tre sottospecie, la cui differenziazione \u00e8 prevalentemente evidenziata dalla colorazione e la forma della barratura dorsale. :\nLe sottospecie \"R. r. rufescens\" e \"R. r. pallescens\" sono iscritte nell'appendice II della CITES.\nIn precedenza era riconosciuta una quarta sottospecie (\"R. r. maculicollis\") oggi inquadrata come specie a s\u00e9 stante (\"Rhynchotus maculicollis\")."}
{"id": "691522", "revid": "174925", "url": "https://it.wikipedia.org/wiki?curid=691522", "title": "Chinine", "text": ""}
{"id": "691531", "revid": "2008079", "url": "https://it.wikipedia.org/wiki?curid=691531", "title": "Neonato", "text": "Il termine neonato, letteralmente \"nuovo nato\", a cui ci si riferisce occasionalmente con la parola beb\u00e8, \u00e8 un termine ibrido mutuato dal greco e dal latino. Si pu\u00f2 riferire a bambini e a cuccioli di tutti gli animali, nel periodo di tempo vario e proporzionale ai differenti sviluppi fisiologici nelle diverse specie, comunque compreso, per i mammiferi, entro il periodo dello svezzamento. Nel bambino questo periodo corrisponde ai primi ventotto giorni di vita. Dall'inizio del secondo mese allo svezzamento, riferendosi al regime alimentare dominante, il bambino viene definito \"lattante\".\nNella specie umana.\nNel corso dello sviluppo umano, il neonato \u00e8 la fase successiva a quella fetale, che termina quindi con il parto, e precede la fase definita infantile (bambino).\nNella specie umana, seconda dell'et\u00e0 gestazionale raggiunta al momento del parto si distingue tra:\nLa nascita.\nSubito dopo il parto il neonato viene sottoposto a un rapido esame, il test di Apgar, in base al quale viene assegnato un punteggio che fornisce una valutazione sintetica della transizione dalla vita uterina a quella extra-uterina e dello stato del bambino. Il test viene effettuato al 1\u00ba e al 5\u00ba minuto di vita, \u00e8 basato sull'osservazione di respirazione, battito cardiaco, colorito, tono muscolare e reattivit\u00e0 del bambino.\nIn un parto naturale con neonato fisiologico il bambino viene solitamente consegnato alla mamma, in seguito viene prelevato per essere pesato, misurato, sottoposto alla profilassi oculare, consistente nell'applicazione di gocce antibiotiche contro eventuali infezioni da batteri presenti nel canale del parto (gonococco e altri batteri) e gli viene iniettata una piccola quantit\u00e0 di vitamina K. In seguito il neonato viene riportato in area parto dove rimane con la mamma per tutto il tempo del secondamento e del post-parto.\nL'aspetto del neonato.\nL'aspetto del neonato \u00e8 caratterizzato da spalle e bacino stretti, addome sporgente, braccia e gambe corte e un cranio di dimensioni notevoli rispetto al resto del corpo. Alla nascita e nel periodo immediatamente successivo le ossa del cranio non sono ancora saldate, e sul cranio vi sono diversi punti \"morbidi\" chiamati fontanelle; quelle di dimensioni maggiori sono la fontanella anteriore e la fontanella posteriore, ed entrambe sono destinate a saldarsi nei primi mesi di vita.\nDurante il travaglio e nel passaggio nel canale del parto il cranio del neonato subisce delle compressioni, i neonati nati tramite parto naturale si caratterizzano spesso per la forma del cranio allungata, talvolta in modo asimmetrico, aspetto che normalmente si modifica entro pochi giorni dalla nascita.\nAl momento della nascita il peso di un neonato a termine \u00e8 solitamente compreso fra i 2,7 e i 4,6\u00a0kg, la lunghezza \u00e8 compresa fra i 48 e i 53 \u00a0cm anche se non sono rari neonati pi\u00f9 lunghi.\nAlcuni neonati presentano una sottile peluria, chiamata lanugine che pu\u00f2 essere pi\u00f9 evidente su spalle, schiena, fronte e anche sul viso destinata a sparire nel corso di pochi giorni. Anche aspetto e quantit\u00e0 di capelli presenti alla nascita differiscono da caso in caso, vi sono neonati che presentano capigliature folte mentre altri hanno solo pochi radi capelli corti e chiari.\nNegli immediati istanti successivi al parto il colore della pelle pu\u00f2 presentarsi scuro o addirittura bluastro; con l'inizio della respirazione il colore della pelle diviene roseo. Il neonato si presenta spesso ricoperto di una sostanza biancastra chiamata vernice caseosa; talvolta la pelle presenta screpolature, aree di secchezza cutanea, talvolta si hanno chiazze rosse sulle palpebre, nella zona della fronte o della nuca (detti nevus flammeus neonatorum e volgarmente chiamati \"morso della cicogna\") destinati, perlopi\u00f9, a scomparire entro poco tempo.\nI genitali del neonato sono ipertrofici e arrossati, spesso pu\u00f2 esservi un temporaneo ingrossamento delle mammelle, anche nei neonati di sesso maschile, dovuto a scambi ormonali tra madre e feto. Talvolta possono aversi fenomeni di lattazione da parte del neonato o di perdite ematiche dalla vagina, sono fenomeni fisiologici e destinati a sparire in breve periodo.\nIl cordone ombelicale di un neonato \u00e8 di colore bianco-bluastro e viene tagliato dopo il parto, solitamente quando cessa di pulsare, lasciando un moncone di pochi centimetri. Il moncone ombelicale \u00e8 destinato a seccarsi e si stacca da solo, di solito entro poche settimane dal parto.\nTalvolta possono aversi delle infezioni del moncone e dell'area circostante.\nI primi giorni di vita.\nNei primi giorni dopo la nascita i processi di adattamento alla vita extra-uterina portano a un calo di peso (calo fisiologico) spesso pari al 10% del peso iniziale. Il calo si interrompe solitamente intorno al 3\u00ba/4\u00ba giorno di vita e intorno al 10 giorno di vita il neonato raggiunge nuovamente il peso che aveva alla nascita.\nLe prime feci del neonato, chiamate meconio sono dense e molto scure, quasi nere. Nei giorni successivi cambiano di colore fino ad assumere la tipica consistenza semiliquida e un'intensa colorazione giallo-scura.\nNei primi giorni di vita, circa il 60% dei neonati tende ad assumere una colorazione giallastra: \u00e8 un sintomo del cosiddetto ittero neonatale causato da un eccesso di accumulo di bilirubina. Se il valore della bilirubina supera una soglia di rischio il neonato viene sottoposto, come prevenzione, a fototerapia.\nNei giorni di permanenza in ospedale, il neonato viene sottoposto ad altri esami di screening neonatale obbligatori tra i quali il test di Guthrie per escludere la fenilchetonuria, l'analisi per l'ipotiroidismo congenito e per la fibrosi cistica. I test vengono effettuati con il prelievo di alcune gocce di sangue dal tallone del neonato.\nIn taluni ospedali l'esame con otoemissioni viene effettuato prima delle dimissioni. In seguito, entro il terzo mese di vita \u00e8 prevista l'ecografia del bacino per individuare eventuali displasie congenite dell'anca.\nComportamento del neonato e dell'infante.\nSono fondamentalmente tre le categorie di comportamenti messi in atto dal neonato:\nDavanti a un nuovo stimolo nel neonato aumenta l'attenzione visiva, diminuisce il battito cardiaco e il respiro, in seguito alla ripetuta presentazione dello stesso stimolo subentra l'abituazione.\nSviluppo capacit\u00e0 percettive.\nCapacit\u00e0 tattili.\nVengono facilitate dai riflessi neonatali.\nQuando un bambino nasce lascia un intorno protetto per entrare in un mondo dove viene a contatto con una innumerevole quantit\u00e0 di stimoli sensoriali. Per poter sopravvivere a questo cambiamento dispone di un insieme di riflessi arcaici primari, chiamati riflessi neonatali, designati ad assicurare una risposta immediata al nuovo intorno. La presenza dei riflessi primari \u00e8 indispensabile per la sopravvivenza del nascituro. Altrettanto indispensabile per l'organizzazione della sua vita relazionale, sensoriale, affettiva e produttiva \u00e8 che questi riflessi si estinguano completamente entro i 6/12 mesi di vita. La permanenza attiva di questi riflessi pregiudica la maturazione dell'intera organizzazione neurologica dell'individuo.\nCapacit\u00e0 olfattive.\nUno stimolo olfattivo determina delle risposte stereotipate nell'infante che si possono osservare anche nella fase prenatale.\nCapacit\u00e0 uditive.\nIl bambino, anche prima di nascere, \u00e8 in grado di riconoscere la voce della madre, la melodia e ha una preferenza per la voce umana in generale. La variazione del battito cardiaco ha potuto dimostrare che egli \u00e8 in grado di distinguere tra sillabe gi\u00e0 presentate o meno.\nNei primi mesi di vita il bambino ha una soglia uditiva pi\u00f9 alta (10 db) e si volta in direzione del suono.\nCapacit\u00e0 visive.\nL'esperimento del baratro visivo ha dimostrato che le capacit\u00e0 visive vanno di pari passo con quelle motorie. La vista \u00e8 il senso pi\u00f9 importante nei primi mesi di vita e ha un'influenza su tutti gli altri. La vista del neonato \u00e8 molto limitata, manca la visione binoculare e i contorni non sono ben definiti ma gi\u00e0 dopo una settimana egli \u00e8 in grado di distinguere delle righe abbastanza grandi su di un foglio.\nIn seguito, da 1-3 mesi egli tender\u00e0 a preferire immagini complesse, a distinguere le ombre e a percepire la profondit\u00e0 e le forme che esplora nella loro configurazione, evolvendo ulteriormente col tempo.\nUn lattante riesce a distinguere forme differenti collocate a distanza non superiore ai 15\u201320\u00a0cm il neonato ha le capacit\u00e0 di soffermare lo sguardo su forme concentriche, di preferire le forme ai colori e di preferire le forme curve piuttosto a quelle rette.\nBower afferma che un bambino di qualche settimana prevede se un oggetto \u00e8 solido oppure no senza toccarlo. Egli crea un congegno, tramite un proiettore binoculare, che d\u00e0 l'illusione ottica di un oggetto. Esso viene proiettato a met\u00e0 strada tra il soggetto e uno schermo. Anche se l'oggetto sembra solido, quella \u00e8 solo un'illusione, l'oggetto non esiste, il bambino prova a toccarlo, non lo sente e si mette a piangere. Il lattante si aspettava che l'oggetto visto fosse anche solido. Se nel tentativo di toccarlo il neonato rimane sorpreso, era perch\u00e9 si aspettava che l'oggetto visto fosse solido. Ci\u00f2 dimostra che i neonati hanno delle competenze iniziali che vanno poi perfezionate.\nSviluppo motorio.\nIl bambino ha una rappresentazione innata del corpo e della sua simmetricit\u00e0 ma tende a osservare per un certo periodo anche bambole scrumbled, deformi.\nLa rappresentazione del corpo \u00e8 la prerogativa per lo sviluppo motorio.\nMotricit\u00e0 grossolana.\nLa motricit\u00e0 grossolana \u00e8 quella che riguarda l'intero corpo.\nNel primo mese di vita il bambino resta in posizione fetale, dal secondo cerca di sollevarsi, al terzo solleva il torace.\nMotricit\u00e0 fine.\nLa motricit\u00e0 fine riguarda l'utilizzo delle mani.\nCon lo sviluppo si evolve la prensione degli oggetti, si passa da cubito-palmare, a digito-palmare, a radio-digitale (pinza superiore), alla pinza inferiore fino alla presa digito-digitale.\nSviluppo sociale.\nIl primo rapporto del bambino con l'alterit\u00e0 \u00e8 quello con la madre che si sviluppa secondo le regole dell'attaccamento.\nIn ordine di importanza a questo rapporto primario seguiranno quelli con gli altri familiari.\nAspetti psicologici.\nIl mondo del neonato.\nQuando un bambino nasce si viene a trovare in una situazione particolarmente delicata, stressante, difficile. Intanto egli \u00e8 costretto ad adattarsi a un mondo molto diverso da quello nel quale si era trovato per nove mesi. Un mondo sicuramente pi\u00f9 rumoroso, con temperature molto pi\u00f9 fredde e variabili, investito da luci molto pi\u00f9 intense rispetto a quelle presenti nell'utero della madre. Un mondo nel quale egli \u00e8 costretto a una dipendenza assoluta dagli altri. Poich\u00e9 egli non pu\u00f2 camminare, parlare, scegliere, decidere, sono gli altri, ed \u00e8 soprattutto la madre che si adoperano per capire e soddisfare tutte le sue necessit\u00e0. \u00c8 la madre che deve capire e provvedere al suo benessere fisico e psicologico: alimentazione, pulizia, sonno, tenerezze, coccole, giochi. Pertanto questa figura assume, ai suoi occhi un'importanza totalizzante. La madre \u00e8 per il neonato il mondo intero: se lei \u00e8 presente egli non ha paura e si sente sicuro, se \u00e8 assente rischia di perdere la sua sicurezza. Se la mamma \u00e8 serena, questa serenit\u00e0 si trasmetter\u00e0 a lui, se lei \u00e8 soddisfatta comunicher\u00e0 a lui il senso dell'appagamento, se lei \u00e8 felice gli comunicher\u00e0 la sua gioia di vivere. Al contrario se la madre \u00e8 ansiosa, o peggio angosciata, questa sua tensione produrr\u00e0 angoscia nell'infante se \u00e8 turbata, triste, insoddisfatta, irritabile, non potr\u00e0 fare a meno di comunicare al figlio i suoi vissuti e le sue emozioni negative.\nPer tale motivo per il benessere del neonato e poi del bambino \u00e8 fondamentale che la madre abbia delle buone caratteristiche psicologiche. Altra capacit\u00e0 materna indispensabile \u00e8 quella di sapersi adattare ed essere attenta ai bisogni del figlio, sapendo nel contempo interpretare i segnali da lui emessi che gli servono per comunicare il suo benessere come il suo disagio, la sua serenit\u00e0 come la sua angoscia, il suo piacere come il suo dolore. Allo stesso modo \u00e8 importante che la donna-madre abbia la disponibilit\u00e0, possibilit\u00e0 e capacit\u00e0 di dare al proprio bambino ci\u00f2 di cui necessita in un determinato momento, cos\u00ec da vivere insieme a lui molti momenti di gioia e soddisfazione reciproca.\nI momenti pi\u00f9 importanti del neonato sono sicuramente quelli dedicato all'allattamento, durante i quali la madre d\u00e0 al figlio l'alimento indispensabile per la sua crescita non solo fisica ma anche psicologica. Questi momenti, nei quali dovrebbe essere massimo l'ascolto, la comunione e l'interazione, sono anche un ottimo strumento per la crescita e lo sviluppo psicologico del bambino, in quanto permettono all'Io del bambino di arricchirsi mediante i baci, le carezze e il caldo contatto materno. Non bisogna dimenticare, infatti, che \u00e8 la madre che permette all'Io del bambino di formarsi e svilupparsi correttamente. Come dice Tribulato E. \u201cLa madre si confonde con il figlio dal quale \u00e8 avvertita come parte di s\u00e9. Poppando egli assorbe la madre quasi perdendosi in lei. Amando le sensazioni gradevoli che la madre gli procura, egli ama se stesso e lei nel medesimo tempo\u201d. Poich\u00e9 il bambino a differenza dell'adulto non ha la possibilit\u00e0 di scegliersi l'ambiente pi\u00f9 idoneo o di modificarlo a suo piacimento, questo compito spetta ai genitori, i quali dovranno adoperarsi affinch\u00e9 il loro figlio cresca in un ambiente tranquillo, sereno, affettuoso e gioioso. Anche perch\u00e9 il bambino, avendo una scarsa maturit\u00e0 e scarse esperienze, ha anche inadeguate difese nei confronti degli stress e dei traumi, giacch\u00e9 non ha ancora sviluppato dei sistemi di difesa efficaci. Pertanto ogni cosa che esula dal normale contesto pu\u00f2 notevolmente allarmarlo e disturbarlo. Con la nascita, per Piaget, inizia una rivoluzione copernicana: \u201cMentre al punto di partenza di questo sviluppo il neonato riferisce ogni cosa a s\u00e9, o meglio al proprio corpo, al punto di arrivo, cio\u00e8 quando hanno inizio il pensiero ed il linguaggio, si colloca praticamente come elemento o corpo fra gli altri, in un universo che ha costruito a poco a poco, e che sente ormai come esterno a s\u00e9\u201d.\nLe emozioni del neonato.\nCon difficolt\u00e0 riusciamo a percepire la realt\u00e0 psicologica di un neonato e questo ci rende difficile la sua comprensione. Una delle sue caratteristiche \u00e8 la difficolt\u00e0 a controllare e gestire le emozioni che tendono a investire il suo animo come un fiume in piena. La sua psiche ha ancora scarsi elementi in memoria, pertanto \u00e8 dominata dal momento presente e poich\u00e9 il neonato ha un sistema nervoso non pienamente maturo e stabile, con facilit\u00e0 va incontro a emozioni contrastanti, per cui in pochi minuti e per motivi spesso incomprensibili, pu\u00f2 passare da una situazione di piena gioia e benessere a una situazione opposta nella quale prevalgono nettamente emozioni e sentimenti di tristezza, paura e ansia, e viceversa.\nIl pianto del neonato.\nIl pianto \u00e8 lo strumento principale di comunicazione del neonato. Mediante il pianto egli comunica il suo disagio e la propria sofferenza sia fisica sia psichica: la fame, la sete, la stanchezza, la paura, l'ansia i dolori fisici o comunque le situazioni organiche insolite o abnormi.\nIl pianto del neonato \u00e8 molto variabile. Alcuni bambini piangono moltissimo, altri molto meno. I bambini che piangono meno, a parte i motivi organici e genetici, sono quelli che hanno stabilito una migliore relazione con la madre e che si trovano a vivere in un ambiente sereno, gioioso e affettuoso. Tuttavia, complessivamente, il periodo nel quale il bambino piange di pi\u00f9 \u00e8 proprio il periodo neonatale e ci\u00f2 a causa dell'immaturit\u00e0 del sistema nervoso, per il suo fragile e precario equilibrio emotivo e per la necessit\u00e0 che avverte di dover affrontare molto nuove esperienze senza saperle ancora ben gestire. A ci\u00f2 sembrano fare eccezione alcuni bambini autistici i quali stranamente piangono molto poco. L'ipotesi che viene fatta in questi casi \u00e8 che il bambino che si \u00e8 chiuso in se stesso e che non ha fiducia nel mondo che lo circonda, non ha n\u00e9 voglia n\u00e9 desiderio di comunicare mediante il pianto le sue necessit\u00e0 ed i suoi problemi agli altri.\nIn ogni caso \u00e8 importante che la madre, il padre e gli altri familiari si attivino per consolare il bambino, poich\u00e9 quando la madre si prodiga per il suo piccolo con coccole e tenerezze, anche se non riesce a togliere la causa del suo pianto, ottiene lo scopo di diminuire l'angoscia del figlio\nL'ambiente pi\u00f9 idoneo.\nData la notevole delicatezza di questo periodo per la donna e per il suo bambino, in tutte le societ\u00e0 \u00e8 presente una particolare attenzione nei confronti di entrambi, con l'obiettivo di curare e proteggere il loro ambiente di vita. \u00c8 importante, infatti, che il neonato viva i primi giorni della nascita in un ambiente pulito, ordinato e caldo, cos\u00ec come \u00e8 fondamentale che la madre possa serenamente e gioiosamente accudire il suo bambino, aiutata e psicologicamente sostenuta sia dal padre del bambino che dagli altri familiari. L'impegno di tutti dovr\u00e0 allora essere teso a fare in modo che la donna sia protetta da ogni preoccupazione, stress o trauma che possa rendere difficoltoso l'assunzione del ruolo materno e la prima fondamentale relazione con il figlio."}
{"id": "691533", "revid": "2180477", "url": "https://it.wikipedia.org/wiki?curid=691533", "title": "Taoniscus nanus", "text": "Il tinamo nano (Taoniscus nanus ()) \u00e8 un uccello della famiglia dei Tinamidi. \u00c8 l'unica specie nota del genere Taoniscus.\nDescrizione.\nLungo circa 16\u00a0cm, ha una livrea grigio-marrone, con una macchia bianca sulla gola, con iride e zampe gialle.\nBiologia.\nSi nutre di semi, insetti ed artropodi\nDistribuzione e habitat.\nL'attuale areale di \"Taoniscus nanus\" sembra essere ristretto al \"cerrado\" del sud-est del Brasile (Distrito Federal, Goi\u00e1s, Minas Gerais, Mato Grosso do Sul, Tocantins, S\u00e3o Paulo e Paran\u00e1). In passato alcuni esemplari sono stati segnalati in localit\u00e0 del Paraguay e dell'Argentina, ma in epoca recente mancano segnalazioni al di fuori del Brasile."}
{"id": "691537", "revid": "834", "url": "https://it.wikipedia.org/wiki?curid=691537", "title": "La Capa Gira", "text": ""}
{"id": "691540", "revid": "135224", "url": "https://it.wikipedia.org/wiki?curid=691540", "title": "Nicola Abbagnano", "text": "Biografia.\nLaureatosi in filosofia nel 1922 a Napoli con Antonio Aliotta, insegna dapprima al Liceo Umberto I ed all'Istituto Superiore di Magistero \"Suor Orsola Benincasa\" del capoluogo campano, per poi trasferirsi all'Universit\u00e0 di Torino dove \u00e8 professore ordinario di Storia della filosofia prima presso la Facolt\u00e0 di Magistero (1936-1939), poi presso quella di Lettere e Filosofia (1939-1976).\nDal 1952 \u00e8 condirettore, a fianco di Norberto Bobbio, della \"Rivista di filosofia\".\nTra il 1953 e il 1962 \u00e8 stato ispiratore del gruppo di intellettuali e filosofi, comprendente, tra gli altri, lo stesso Bobbio e Ludovico Geymonat, che prende il nome di \"neoilluminismo italiano\", organizzando una serie di convegni rivolti alla costruzione di una filosofia \"laica\", aperta ai principali orientamenti del pensiero filosofico internazionale.\nDal 1964 al 1972 collabora con il quotidiano \"La Stampa\"; si trasferisce poi a Milano dove collabora con \"Il Giornale\" di Indro Montanelli e dove, nel 1985, viene eletto consigliere comunale nelle liste del Partito Liberale Italiano e assume per circa un anno la carica di assessore comunale alla Cultura.\nDal 21 maggio 1957 divenne socio dell'Accademia delle scienze di Torino.\n\u00c8 stato uno dei promotori del Centro di studi metodologici di Torino.\nPensiero filosofico.\nCome studioso di filosofia, \u00e8 tra i primi a diffondere in Italia, negli anni trenta e quaranta, la conoscenza delle correnti esistenzialistiche francesi e tedesche, in particolare Heidegger, Jaspers e Sartre.\nNell'opera giovanile \"Le sorgenti irrazionali del pensiero\", del 1923, Abbagnano esalta l'azione creativa, la volont\u00e0 e l'esperienza, attribuendo ad esse il compito di condurre alla verit\u00e0. Questi tre sono elementi che egli ricava sostanzialmente dalla filosofia attualista di Giovanni Gentile.\nFondamentale manifesto dell'evoluzione del suo pensiero \u00e8 l'opera \"La struttura dell'esistenza\", pubblicata nel 1939 a Torino, nella quale Abbagnano propose una terza alternativa alle due correnti appartenenti all'esistenzialismo tedesco, quella di Heidegger e quella di Jaspers.\nAbbagnano definisce la propria visione filosofica come \"esistenzialismo positivo\"; esso, pur non esplicitamente formulato in veste sistematica, individua la centralit\u00e0 dell'esistenza come momento ontologicamente fondativo, considerando la razionalit\u00e0 dell'uomo come lo strumento principe in grado di garantire a questo fondamento un valore positivo contro ogni possibile nichilismo.\nDiversamente rispetto all'impostazione di Heidegger e di Jaspers, Abbagnano evidenzia l'importanza della libert\u00e0 e dell'indeterminazione e quindi l'ineluttabilit\u00e0 del loro perseguimento.\nOltre a porre la ragione come unico mezzo per creare un legame tra l'uomo e il mondo che lo circonda, il pensiero di Abbagnano insiste molto su un chiarimento dell'orizzonte categoriale della possibilit\u00e0, in contrasto con quello della necessit\u00e0, tipico proprio dell'idealismo romantico e dell'esistenzialismo tedesco e francese, fatto che spiega la sua forte critica nei confronti queste due scuole filosofiche.\nNello scritto \"Possibilit\u00e0 e libert\u00e0\", distribuito nel 1956, l'autore chiar\u00ec il senso della sua filosofia, non incline n\u00e9 alla visione pessimistica dell'uomo imbrigliato e impedito in ogni suo progetto vitale, ma neppure ottimista al punto da concedere all'essere una realizzazione certa. \nIn quegli stessi anni prende vita il movimento filosofico da lui nominato \"neoilluminismo\", nel quale precisa il senso dell'esistenzialismo positivo in termini di empirismo radicale e di filosofia applicata alla realt\u00e0 del mondo sociale. Il movimento, che ha avuto sin dal principio una configurazione culturalmente e politicamente molto composita, avrebbe dovuto favorire l'elaborazione di una visione e di un uso della ragione filosofica alternativi tanto al marxismo che al pensiero cattolico.\nAbbagnano aveva del resto ripetutamente criticato l'idealismo e il neoidealismo italiano per la tendenza a sottostimare il valore della scienza, che lui invece considera una disciplina indispensabile per la ricerca della conoscenza, oltrech\u00e9 per l'utilizzo delle sue applicazioni. Quindi la scienza non \u00e8 una disciplina alternativa alla filosofia, ma di pari valore e ad essa complementare.\nAbbagnano insiste nei suoi lavori sui concetti di libert\u00e0 e di ragione; la prima intesa come la possibilit\u00e0 di scegliere, la seconda come facolt\u00e0 necessaria per regolare le azioni dell'uomo.\nAnche il positivismo di stampo ottocentesco fu oggetto di critica da parte di Abbagnano e messo in contrapposizione con le filosofie di Immanuel Kant e S\u00f8ren Kierkegaard.\nNel suo \"esistenzialismo positivo\", Abbagnano insiste molto sulla finitudine dell'uomo e sulla problematicit\u00e0 dell'esistenza, destinata per sua costituzione a operare nell'orizzonte del possibile. Egli vede kantianamente nel limite una caratteristica di fondo del nostro esistere e del nostro sapere. Negli ultimi anni questo lucido senso del limite e della problematicit\u00e0 esistenziale si \u00e8 accompagnato a un lucido senso del \"mistero ultimo delle cose\", inteso come un aspetto insopprimibile della nostra esperienza del reale. \n\u00abEd \u00e8 proprio questo senso del limite e del mistero, insieme alla rinuncia ad ogni (illusoria) \"infinitizzazione\" o \"divinizzazione\" dell'umano, a fondare \u2013 secondo l'ultimo Abbagnano \u2013 la possibilit\u00e0 di un incontro genuino fra credenti e non credenti. E ci\u00f2 all'insegna di quella \"umilt\u00e0 del pensiero\" \u2013 come la chiamava il filosofo \u2013 che rappresenta la condizione indispensabile di ogni etica del dialogo e del reciproco rispetto\u00bb.\nL'opera storiografica.\nOltre che autore di saggi su singoli filosofi (Aristotele, Ockham, Meyerson, ecc.), Abbagnano \u00e8 stato anche l'autore di una celebre \"Storia della filosofia\" su cui si sono formate intere generazioni di studenti e di docenti. Egli ha realizzato anche un \"Dizionario di filosofia\", considerato tra i migliori a livello internazionale. La \"Storia della filosofia\" (sia nella versione scolastica pubblicata dall'editore Paravia, sia nella versione universitaria pubblicata dalla Utet) \u00e8 stata poi aggiornata dal suo allievo Giovanni Fornero, in collaborazione con Dario Antiseri e Franco Restaino, in due volumi sulla filosofia contemporanea (1991, 1994). Lo stesso Fornero, insieme a un'\u00e9quipe di noti studiosi, ha curato anche l'aggiornamento e l'ampliamento del \"Dizionario di filosofia\" (1998)."}
{"id": "691547", "revid": "287204", "url": "https://it.wikipedia.org/wiki?curid=691547", "title": "Tarquinio Provini", "text": "Carriera.\nL'esordio da privato.\nFiglio di un provetto meccanico motociclista, trascorre l'infanzia nell'officina del padre, iniziando a cavalcare motociclette in giovanissima et\u00e0. A 16 anni, si iscrive a una gara locale sul circuito di Fiorenzuola d'Arda, in sella a un bicimotore Alpino 48. Vince la gara, ma viene squalificato a causa dell'et\u00e0. L'anno successivo ci riprova presentandosi al Circuito di Piacenza in sella a una MV Agusta 125 e con la licenza dello zio paterno Cesare, dimostrando quella testardaggine che caratterizzer\u00e0 tutta la sua vita e che gli varr\u00e0 il nomignolo \"Toro di Bologna\", assegnatogli da stampa e tifosi. Vince nuovamente, ma viene poi smascherato e squalificato. Nelle gare successive riesce a farla franca, \"aggiudicando allo zio\" il titolo di campione provinciale 1949 e 1950.\nNel 1952 il padre Dante acquista e mette a punto per Tarquinio una Mondial 125 Monoalbero, con la quale partecipa ad alcune gare, senza ottenere risultati di rilievo.\nQuella del 1953 \u00e8 la prima stagione importante per Provini che, con la Mondial 125 preparata dal padre, vince sui circuiti Castellanza, Copparo, Varese, Pistoia, Bondeno, Pescara, Cingoli, Vicenza, Foligno, Piazzola e Parma, aggiudicandosi il campionato italiano di 3\u00aa categoria nella classe 125. Partecipa inoltre alla Milano-Taranto classificandosi al 2\u00ba posto.\nLa FB Mondial.\nLa sorprendente facilit\u00e0 con cui ha dominato, vincendo quasi tutte le gare, non sfugge agli occhi esperti di Omer Melotti, capo meccanico del reparto corse FB Mondial che segnala Provini al conte Giuseppe Boselli, procurandogli un ingaggio da pilota ufficiale per la stagione 1954, nella quale si aggiudica il Motogiro d'Italia e conquista la classe 125 del campionato italiano di 2\u00aa categoria, vincendo sui circuiti di Padova, L'Aquila, Foligno, Marina di Pisa, Cavarzere e Gradisca d'Isonzo. Partecipa anche alla classe 175, finendo al 3\u00ba posto dopo aver vinto le salite Doria-Creto, Recco-Uscio e Bobbio-Penice. Ma la soddisfazione pi\u00f9 importante per Provini \u00e8 costituita dalla vittoria nel campionato \"125\" che lo promuove di diritto tra i piloti \"seniores\" e gli consente, a fine stagione, di poter partecipare alle ultime due gare del campionato mondiale \"125\". Debutta a Monza nel Gran premio delle Nazioni, in sella alla Mondial 125 Bialbero, classificandosi 2\u00ba e conquista il Gran Premio di Spagna, sul Circuito del Montju\u00efc. Da segnalare che in quest'ultima gara, Provini rinunci\u00f2 alla \"Bialbero\", sulla quale non aveva esperienza, preferendo utilizzare una \"Monoalbero\" di serie, casualmente portata a Barcellona per essere consegnata al locale concessionario Mondial.\nNel 1955 vince la Coppa d'oro Shell a Imola con la \"250\", il circuito di Perugia con la \"175\", e il Circuito di Napoli con la \"125\". In quest'ultima classe trionfa anche sul circuito svedese di Hedemora e debutta al Tourist Trophy, finendo incastrato con la moto in una cabina telefonica, durante il primo giro di prova. In questa stagione e nella successiva, il suo esasperato senso dell'agonismo viene frenato dagli ordini di scuderia del conte Boselli, che vuole una guida meno spericolata e strategicamente pi\u00f9 improntata alla conquista del Campionato Italiano, all'epoca promozionalmente pi\u00f9 importante del mondiale per le case nazionali. In effetti, nonostante le poche vittorie, Provini si aggiudica nuovamente il campionato di 2\u00aa categoria, con una lunga serie di ottimi piazzamenti.\nAnche quella del 1956 \u00e8 per Provini una stagione con pochi \"exploit\", ma piena di buoni piazzamenti che si riveleranno piuttosto fruttuosi. Nella classe \"175\" vince sui circuiti di Modena e Cesena, aggiudicandosi il titolo di campione italiano seniores. Partecipa anche al Giro d'Italia, cogliendo l'unica vittoria alla 3\u00aa tappa.\nIl 1957 \u00e8 l'anno pi\u00f9 importante nella carriera sportiva di Provini che, ormai ritenuto pilota sufficientemente maturo, viene fatto gareggiare nel mondiale e nel nazionale seniores sia nella classe 125 che nella 250. In quest'ultima agguanta il titolo seniores, ma gli sfugge il mondiale, a causa di quattro ritiri che non riescono a bilanciare le due vittorie ottenute. Nella classe 125, invece, si aggiudica il titolo nazionale e il suo primo titolo mondiale. Il triplice alloro \u00e8 anche allietato dalla vittoria al prestigioso Tourist Trophy e, soprattutto, dal matrimonio con Gelmina Loca, della quale \u00e8 innamorato sin dalle elementari. Al termine della stagione, per\u00f2, la Mondial aderisce al Patto di astensione, ponendosi al di fuori delle competizioni e lasciando Provini senza un mezzo con cui gareggiare. Inoltre, con la grande difficolt\u00e0 a trovarne un altro, visto che al \"patto\" avevano aderito anche Moto Guzzi, Gilera e MV Agusta.\nLa MV Agusta.\nDopo qualche settimana, poco prima della pubblicazione del comunicato ufficiale, la MV Agusta ritira la sua adesione e ingaggia Provini per le gare nelle classi 125 e 250, affiancandolo al suo acerrimo avversario Carlo Ubbiali, con il quale il pilota piacentino ha sostenuto accaniti duelli in pista, seguiti da roventi polemiche sulla stampa sportiva.\nL'antagonismo esasperato tra i due campioni caratterizza fortemente le due stagioni di Provini alla MV Agusta che, tuttavia, risultano fruttuose di risultati. Nel 1958 si laurea campione mondiale e seniores nella classe 250, oltre ad aggiudicarsi la Coppa d'Oro Shell. Nel 1959 si aggiudica il titolo seniores della \"250\", ma giunge al secondo posto nel mondiale sia nella \"125\", sia nella \"250\", i cui titoli vengono conquistati entrambi da Ubbiali. La rivalit\u00e0 tra \"la Volpe\" e il \"Toro di Bologna\" viene continuamente sottolineata e rinfocolata dalla stampa, tanto che in occasione delle gare le opposte tifoserie arrivano spesso alle mani.\nLa Moto Morini.\nLa coabitazione diviene insostenibile per Provini che preferisce accettare l'offerta d'ingaggio di Alfonso Morini. La stagione 1960 \u00e8 dedicata allo sviluppo della nuova Moto Morini 250 Bialbero con la quale Provini coglie un significativo 3\u00ba posto al Tourist Trophy. Ma \u00e8 l'unico risultato ottenuto, seguito dalla caduta in piena velocit\u00e0 sul circuito di Spa-Francorchamps, nella quale si salva infilandosi fortunosamente nello spazio libero tra due guard-rail. Inoltre, per la Moto Morini il campionato principale da disputare \u00e8 quello italiano, mentre sono previste saltuarie partecipazioni alle gare del motomondiale, peraltro divenuto mira delle case motociclistiche giapponesi, dopo la defezione di quelle italiane.\nNel 1961, ristabilitosi dall'incidente, Provini conquista ancora il titolo seniores nella \"250\", appagando le aspirazioni sportive di Alfonso Morini.\nPer la stagione 1962 Provini insiste per un impegno nella classe 250 del motomondiale, ormai dominata dalla Honda RC162, e viene accontentato facendogli disputare alcune gare. Giunge terzo ad Assen e secondo a Monza, ma ripaga la fiducia con il suo ottavo titolo nazionale.\nNel 1963 le insistenze di Provini per le competizioni iridate si fanno pi\u00f9 pressanti e Alfonso Morini decide un impegno \"massiccio\" per la piccola casa bolognese, pianificando la partecipazione a 7 delle 11 gare previste per la classe 250. Morini decide di escludere il Tourist Trophy per la pericolosit\u00e0 del tracciato e le difficolt\u00e0 nei trasporti, il Sachsenring per l'inutilit\u00e0 di promuovere l'azienda in Germania Est, oltre alle gare finali in Argentina e Giappone i cui costi di trasferta sono insostenibili per la Moto Morini.\nLa Benelli.\nNel 1964 alla Benelli.\nSi ritira in seguito a un gravissimo incidente durante le prove del Tourist Trophy del 1966, in seguito al quale resta paralizzato agli arti inferiori. Tra l'altro proprio di questa corsa che si aggiudic\u00f2 in quattro edizioni, detiene anche il record sul giro nella configurazione \"Clypse Course\", stabilito nel motomondiale 1959 prima che quella particolare configurazione venisse abbandonata.\nFonda successivamente a Casalecchio di Reno la Protar, una delle pi\u00f9 importanti aziende italiane di modellismo.\nMuore nella sua casa di Bologna il 6 gennaio 2005."}
{"id": "691548", "revid": "339392", "url": "https://it.wikipedia.org/wiki?curid=691548", "title": "Maigret et le corp sans t\u00eat", "text": ""}
{"id": "691575", "revid": "287204", "url": "https://it.wikipedia.org/wiki?curid=691575", "title": "Elettra (Euripide)", "text": "Elettra () \u00e8 una tragedia di Euripide, rappresentata nel 413 a.C. circa.\nIl mito di Elettra \u00e8 trattato anche da altre due tragedie greche:\nQuest'ultima fu rappresentata quasi contemporaneamente alla tragedia euripidea, non sappiamo ancora quale delle due sia stata messa in scena per prima.\nEntrambe narrano le vicende conclusive della Saga degli Atridi, cominciate con le nozze di Pelope, re dell'Argolide, conquistatore del Peloponneso e bisnonno di Elettra stessa.\nL'Antefatto.\nLa maledizione di Pelope.\n&lt;br&gt;\nLa stirpe di Pelope dal padre Tantalo ai figli di Agamennone\n&lt;br&gt;\n&lt;br&gt;\nSui pelopidi, discendenti del grande re Pelope grava una maledizione. Due dei suoi figli Tieste ed Atreo, infatti, con l'aiuto della loro madre Ippodamia, avevano assassinato il fratellastro Crisippo temendo che fosse il prediletto del padre e per questo destinato ad ereditare il trono di Micene.\nPer questo motivo Pelope li aveva maledetti e cacciati dal regno; cos\u00ec essi vissero da esuli fino alla morte del padre. Da quel momento nacque tra i due fratelli, un'ostilit\u00e0 sempre crescente che port\u00f2 a crimini efferati dall'una e dall'altra parte con il conseguente perpetuarsi della maledizione che andr\u00e0 a colpire anche i loro discendenti. \nQuesta si rivers\u00f2 sui figli di Tieste, Orcomeno, Aglao e Callileonte, che Atreo uccise sull'altare di Zeus per servirli a mensa al loro stesso padre; si rivers\u00f2 su Pelopia, anch'essa figlia di Tieste, stuprata dal proprio padre su suggerimento dell'oracolo di Delfi, che vaticinava come da quell'unione sarebbe nato un figlio vendicatore: Egisto; ed Egisto metter\u00e0 in atto la vendetta, ma anch'egli si trasformer\u00e0 in vittima del flagello abbattutosi sui pelopidi ed ereditato dagli Atridi.\nTieste e Atreo.\nAl culmine delle ostilit\u00e0, al tempo della contesa per il trono, Atreo aveva richiamato a Micene il fratello, promettendogli la riappacificazione e la spartizione del regno. Gli serv\u00ec, invece, a banchetto, la carne dei figli che gli aveva ucciso. Quando Tieste cap\u00ec, il sole si oscur\u00f2 ed egli, privato anche della vendetta sui nipoti (Agamennone e Menelao, infatti, erano fuggiti a Sparta con l'aiuto di un vecchio servo), lasci\u00f2 furioso il palazzo e volle consultare l'oracolo di Delfi. Questo gli svel\u00f2 che avrebbe ottenuto vendetta solo se avesse generato un bambino con la propria figlia, Pelopia, quel bambino avrebbe ucciso il cugino Agamennone, figlio maggiore di Atreo. Accecato dalla brama di vendetta, Tieste si rifugi\u00f2 presso il re Tesproto a Sicione, dove Pelopia, era sacerdotessa di Atena.\nUna notte, la spi\u00f2 mentre compiva per Atena Colocasia il sacrificio di una pecora nera. Durante il rituale, Pelopia scivol\u00f2 sul sangue sgorgato dalla gola della vittima e volle lavare la propria tunica, imbrattata dal sangue dell'animale ucciso, ad una fonte vicina. Qui il padre, mascherato, la violent\u00f2, ma la fanciulla riusc\u00ec a sfilargli la spada dal fodero e a nasconderla. Tieste lasci\u00f2 Sicione e ripar\u00f2 in Lidia, terra dei suoi padri.&lt;br&gt;\nNel contempo anche Atreo viveva nel tormento dei suoi abominevoli misfatti e temendo la punizione divina. Anch'egli si rivolse all'oracolo delfico, che gli vaticin\u00f2 che per evitare la collera degli dei avrebbe dovuto far tornare Tieste a Micene. And\u00f2 dunque a Sicione, ma il fratello era gi\u00e0 partito\nEgisto.\nA Sicione, Atreo conobbe Pelopia, che credette figlia del re Tesproto, e la spos\u00f2, conducendola con s\u00e9 a Micene, qui nacque Egisto ed Atreo lo credette suo figlio. Ma Pelopia abbandon\u00f2 il neonato sulle montagne dove fu rinvenuto da alcuni pastori che si presero cura di lui e lo nutrirono con il latte di capra. Saputolo, Atreo cerc\u00f2 il bambino e, ritrovatolo, lo allev\u00f2 come proprio figlio credendo che Pelopia avesse abbandonato il figlio tra i monti perch\u00e9 colta da quella \"pazzia momentanea che affligge alcune donne dopo il parto\". Egisto crebbe al palazzo con i cugini Agamennone e Menelao, mentre Atreo continuava a covare l'odio per il proprio fratello.&lt;br&gt;\nAdulti, Agamennone e Menelao, si trovavano a Delfi, per interrogare l'oracolo sulla grande carestia che devastava il regno del padre. Qui videro Tieste, lo catturarono e lo condussero a Micene dove fu rinchiuso in una cella per ordine di Atreo &lt;&gt;&lt;&gt;.&lt;br&gt;\nFu Egisto che il re incaric\u00f2 di uccidere Tieste, consegnandogli la stessa spada che Pelopia gli aveva sottratto portandola poi con s\u00e9 da Sicione. Egisto, ancora giovinetto impugn\u00f2 la spada e si diresse nella cella in cui Tieste era stato segregato. Ma l'uomo si dest\u00f2 al suo arrivo, evit\u00f2 il colpo mortale, si impadron\u00ec dell'arma e la riconobbe. Allora interrog\u00f2 Egisto e seppe che quella spada apparteneva alla madre Pelopia, Tieste cap\u00ec. E si svel\u00f2 al figlio con cui tram\u00f2 ed esegu\u00ec la sua vendetta finale su Atreo.\nElettra.\nEgisto, ha dato in sposa Elettra ad un contadino, perch\u00e9 non vuole che i figli che partorir\u00e0 in futuro possano legittimamente pretendere il trono di cui si \u00e8 impadronito. Tuttavia il contadino \u00e8 di animo nobile, e rispetta i figli di colui che era stato il suo re; rispetta la donna di condizione superiore alla sua e il diritto di Oreste ad ereditare il trono e a decidere le sorti della sorella.&lt;br&gt; \nOreste, bambino di dieci anni ma erede del regno, era scampato alla furia di Egisto e portato in salvo a Creta presso il re Strofio, antico alleato di Atreo.\nIl ritorno di Oreste.\nSette anni pi\u00f9 tardi torna a Micene: Apollo gli aveva ordinato di uccidere la madre per vendicare il padre. A Micene sbarca con Pilade, suo fedele amico, e sotto mentite spoglie.&lt;br&gt;\nDopo un lungo dialogo con Elettra viene riconosciuto dal vecchio pedagogo di suo padre. Il pedagogo espone ad Elettra i motivi per cui riconosce Oreste. Ma lei non vuol credere: il ricciolo che qualcuno ha lasciato sulla tomba di Agamennone potrebbe essere uguale a uno dei suoi, ma due uomini anche senza vincoli di parentela possono avere gli stessi capelli e l'orma presso il sepolcro potrebbe coincidere con la sua, ma, anche se qualcuno fosse riuscito a lasciare un'impronta su quella roccia, essa potrebbe appartenere ad altri. Lei saprebbe, per\u00f2, riconoscere il fratello da una veste che lei stessa ha tessuto prima della separazione. A convincere Elettra sar\u00e0 invece la cicatrice che Oreste si era procurato da bambino mentre insieme inseguivano un cervo. Elettra riconosce il fratello ed assieme preparano la vendetta per la morte del padre, con l'uccisione di Egisto e Clitemnestra. Il piano \u00e8 bipartito; Oreste, che odia principalmente Egisto, deve occuparsi di lui, mentre \u00e8 Elettra stessa a occuparsi della madre.\nL'inganno e la vendetta.\nEgisto viene ucciso mentre si trova fuori dalla reggia per compiere con alcuni servi un sacrificio alle Ninfe: su consiglio del pedagogo, Oreste e Pilade si fingono T\u00e8ssali, celeberrimi per la loro bravura nello squartare bestie da sacrificare, e Oreste, dopo che Egisto li ha invitati a partecipare al sacrificio e al banchetto, lo uccide assalendolo alle spalle.&lt;br&gt;\nPi\u00f9 sottile e crudele \u00e8 il piano di Elettra, che invia il pedagogo da Clitennestra perch\u00e9 le dica che sua figlia ha appena partorito. La madre accorre, per aiutare Elettra con il bambino, ed \u00e8 allora che la figlia compie il matricidio.\nEntrambi gli omicidi sono molto crudeli, Egisto viene assassinato nel momento in cui dimostra la massima ospitalit\u00e0 verso gli ospiti, diventando di fatto la vera vittima del suo stesso sacrificio, mentre Clitennestra viene uccisa in un momento in cui, spoglia dell'odio che l'aveva animata, \u00e8 solo una madre che accorre in aiuto della figlia che ha appena partorito. &lt;br&gt;\nOreste porta poi a Elettra il cadavere di Egisto, dicendole di farne ci\u00f2 che vuole, dal momento che non \u00e8 pi\u00f9 sua schiava. \nI Dioscuri, Castore e Polluce, appaiono attraverso il meccanismo del Deus ex machina dopo l'assassinio di Clitennestra e annunciano che, per volere di Zeus, Elettra dovr\u00e0 sposare il fedele Pilade, mentre Oreste dovr\u00e0 fuggire incalzato dalle Erinni in preda alla follia, raggiungendo poi Atene, dove subir\u00e0 un processo da parte dei cittadini. In caso di esito positivo, Oreste dovr\u00e0 stabilirsi in Arcadia, dove una citt\u00e0 prender\u00e0 il suo nome. I Dioscuri annunciano inoltre che non fu la vera Elena a unirsi a Paride scatenando la guerra tra i Troiani e i Greci, bens\u00ec solo un'ombra di lei, voluta da Zeus per seminare discordia tra gli uomini.&lt;br&gt;"}
{"id": "691579", "revid": "74801", "url": "https://it.wikipedia.org/wiki?curid=691579", "title": "Tebe (citt\u00e0 moderna)", "text": "Tebe () \u00e8 un Comune della Grecia, situato nella periferia della Grecia Centrale (unit\u00e0 periferica della Beozia) con 36.086 abitanti secondo i dati del censimento 2001.\nA seguito della riforma amministrativa detta Programma Callicrate in vigore dal gennaio 2011, che ha abolito le prefetture e accorpato numerosi comuni, la superficie del comune \u00e8 ora di e la popolazione \u00e8 passata da a abitanti.\nLa citt\u00e0 moderna \u00e8 un mercato agricolo. Possiede industrie chimiche e tessili, queste ultime dedicate soprattutto alla lavorazione della seta (che inizi\u00f2 a fiorire nella zona a partire dall'XI secolo) e della lana.\nStoria.\nIn et\u00e0 antica, Tebe () fu una delle pi\u00f9 importanti \"poleis\" del mondo greco. Uno dei principali centri politici gi\u00e0 nell'VIII secolo a.C., nel VII fu a capo della Lega beotica. Durante le guerre persiane (V secolo a.C.), fu alleata dei Persiani. Durante la Guerra del Peloponneso, fu alleata di Sparta contro Atene. Nel 371 a.C. sconfisse Sparta nella battaglia di Leuttra. L'egemonia tebana termin\u00f2 con la battaglia di Mantinea, dove trov\u00f2 la morte il condottiero Epaminonda. Dopo la battaglia di Cheronea (338 a.C.), dovette ospitare una guarnigione macedone. Fu distrutta da Alessandro Magno e poi ricostruita nel 316 a.C. Sotto Roma, fece parte della provincia di Acaia. Dal I secolo a.C. decadde fino a ridursi ad un villaggio. Nell'XI secolo vi fior\u00ec l'industria della seta e nel 1205 fu capitale del Ducato di Atene. A partire dal 1460, con la conquista turca, torn\u00f2 a decadere.\nLa citt\u00e0 fu ricostruita dopo il terremoto del 1893. Oggi ospita un Museo archeologico. A dominare il centro vi \u00e8 l'antica Rocca Cadmea."}
{"id": "691587", "revid": "125295751", "url": "https://it.wikipedia.org/wiki?curid=691587", "title": "Le metamorfosi (Ovidio)", "text": "Le metamorfosi () \u00e8 un poema epico-mitologico di Publio Ovidio Nasone (43 a.C. - 17 d.C.) incentrato sul fenomeno della metamorfosi. Attraverso quest'opera, ultimata poco prima dell'esilio dell'8 d.C., Ovidio ha reso celebri e trasmesso ai posteri numerosissime storie e racconti mitologici della classicit\u00e0 greca e romana.\nDatazione.\nNell'ultima sua opera (\"Tristia\") composta quando gi\u00e0 era esule a Tomi, Ovidio scrisse che le \"Metamorfosi\" non erano ancora state ultimate e che dunque le copie esistenti altro non erano che abbozzi da bruciare. Non ci sono dubbi in realt\u00e0 che il suo lavoro ci sia pervenuto completo. Come ha scritto Elaine Fantham, la sua affermazione altro non era che il tentativo ironico di porsi sullo stesso piano di Virgilio, il quale \u2013 come narrava una storia che non sappiamo se essere veritiera o leggendaria \u2013 prima della morte chiese che venisse bruciata l\"Eneide\" poich\u00e9 non era ancora stata completata. Solo grazie all'intervento del principe stesso, Augusto, il poema si conserv\u00f2. L'affermazione di Ovidio dunque \u00e8 da intendersi come un'amara constatazione: lo stesso imperatore che aveva salvato l'opera virgiliana, garantendo di conseguenza la fama eterna dello scrittore, ora aveva distrutto la vita di un altro poeta allontanandolo da Roma e da tutti i suoi affetti.\nGli studiosi sono concordi nel datare la composizione dell'opera in un periodo compreso tra il 2 e l'8 d.C. Ovidio aveva gi\u00e0 scritto gli \"Amores\", la \"Medea\", le \"Eroidi\", l\"Ars amatoria\", i \"Medicamina faciei femineae\" e i \"Remedia amoris\", distinguendosi nella corte augustea come scrittore di tematiche prevalentemente amorose e licenziose. Contemporaneamente alle \"Metamorfosi\", Ovidio lavorava anche ai \"Fasti\".\nFonti e modelli.\nLa scelta ovidiana di usare il \"mito\" come materia principale dell'opera deriva dalla poesia alessandrina. Infatti gi\u00e0 in essa si trovano rappresentati d\u00e8i che si fanno promotori di azioni \"galanti e perverse nei confronti degli uomini\". Se per\u00f2 nella poesia alessandrina il mito rappresenta uno spunto di riflessione che doveva avere effetti moralistici, in Ovidio diventa \"il soggetto dell'opera e un ingegnoso artificio\". Come infatti ha sottolineato il critico e storico statunitense Karl Galinsky \u201cIl rapporto tra Ovidio e i poeti ellenistici \u00e8 simile a quello che gli stessi poeti ellenistici avevano con i loro predecessori: dimostrava di aver letto e assimilato le loro versioni, ma di saper rimodellare i miti in maniera molto personale\u201d.\nProbabilmente, esisteva una vera e propria tradizione di testi il cui argomento principale doveva riguardare le metamorfosi, tanto da presupporre l'esistenza di un genere a s\u00e9. Sappiamo ad esempio che Boeus, un grammatico greco di epoca ellenistica, scrisse l\"Ornithogonia\", un poema andato perduto che raccoglieva una serie di miti sulle trasformazioni di esseri umani in uccelli; che Eratostene di Cirene stil\u00f2 i \"Catasterismi\", una prosa alessandrina che \u00e8 giunta sino a noi in forma ridotta e che racconta l'origine mitica delle stelle e delle costellazioni; che Nicandro di Colofone elabor\u00f2 delle \"Metamorfosi\" in cinque libri su miti di eroi ed eroine trasformati dagli dei in piante o in animali; che Partenio di Nicea scrisse gli \"Erotik\u00e0 Path\u00e9mata\" (\"Le pene d'amore\"), raccolta di 36 storie d'amore dalla conclusione infelice; e che un contemporaneo e amico di Ovidio, Emilio Macro, scrisse anch'egli una \"Ornithogonia\", della quale per\u00f2 \u00e8 rimasto solo il titolo.\nD'altronde, sebbene non come tema principale, anche nei poemi omerici ci sono esempi di metamorfosi: nell\"Iliade\" assistiamo a numerose mutazioni di divinit\u00e0, mentre nell'Odissea celebre \u00e8 l'episodio presentato nel libro XI della trasformazione dei compagni di Ulisse in porci per opera della maga Circe. Non meno importanti dovettero essere la lettura delle due principali opere di Esiodo: la \"Teogonia\" insieme a \"Le opere e i giorni\" in cui sono narrati rispettivamente la creazione del mondo e le tappe della storia dell'umanit\u00e0; e degli \"Aitia\" di Callimaco che oltre a essere affini per argomento alle \"Metamorfosi\", presentano una costruzione narrativa a incastro e a concatenazione simile.\nSe queste sono le fonti di cui riusciamo ad avere notizia e a cui si rifece Ovidio, \u00e8 vero per\u00f2 che questi modific\u00f2 e personalizz\u00f2 moltissimo questi modelli. Infatti oltre a essere il poema pi\u00f9 lungo conosciuto tra quelli sopra elencati che affronta come tema principale le \"metamorfosi\", l'opera segue un ordinamento cronologico nuovo ed \u00e8 inserito in un contesto storico preciso: l'et\u00e0 augustea.\nContenuti.\nLe Metamorfosi, che in 11\u00a0995 versi raccolgono e rielaborano pi\u00f9 di 250 miti greci, sono state definite pi\u00f9 volte una \"enciclopedia della mitologia classica\". La narrazione copre un arco temporale che inizia con il Chaos (\u00e8 lo stato primordiale di esistenza da cui emersero gli dei) e che culmina con la morte di Gaio Giulio Cesare e il suo catasterismo.\nLa creazione dell'universo: modelli filosofici e letterari.\nElaine Fantham ha provato a rintracciare i modelli filosofici e letterari a cui Ovidio si \u00e8 rifatto per la sua descrizione dell'origine dell'universo. Tenendo conto che gran parte del pensiero filosofico latino derivava direttamente da quello greco, la Fantham ha introdotto prima di tutto i tre modelli fondamentali descritti da filosofi greci da cui Ovidio poteva pescare: alcuni lo rappresentavano come un organismo vivente, altri come un artificio creato da un essere divino, e altri ancora in termini di una entit\u00e0 politica e sociale. Particolare importanza in questo senso dovette avere ad esempio il \"Timeo\" di Platone. Secondo Fantham, infatti, in \"Tim\". 30a e 30b Platone unisce i primi due modelli. Le teorie platoniche vennero poi riprese da Aristotele e dai Sofisti e si svilupp\u00f2 una vera e propria corrente filosofica che concepiva l'universo come il prodotto di un disegno, antropocentrico e geocentrico (ovvero creato solo ed esclusivamente per il bene dell'uomo e con i corpi celesti \u2013 Sole compreso \u2013 che giravano attorno alla Terra). A questa corrente si opponeva quella atomistica di Leucippo e Democrito. Quest'ultimo non credeva all'ipotesi dell'unicit\u00e0 e dell'immortalit\u00e0 del cosmo, anzi, credeva che esistessero pi\u00f9 mondi, ognuno dei quali corruttibile e quindi \u201cmortale\u201d. Democrito, infatti, considerava la creazione dell'universo non come il prodotto di un disegno, ma come una interazione meccanica tra atomi che dovevano riempire un vuoto.\nPer quanto riguarda i modelli letterari, invece, n\u00e9 Omero n\u00e9 Esiodo concepirono argomenti cos\u00ec complessi: per entrambi il cosmo consisteva soltanto di acqua, terra, aria e di sfere celesti. Solo Esiodo ha ipotizzato l'esistenza di un caos originario antecedente a un'era di equilibrio e stabilit\u00e0 in cui \u00e8 venuto formandosi l'universo.\nA Roma molta importanza ebbe il pensiero democriteo che - con la mediazione di Epicuro - fu diffuso da Lucrezio tramite il suo De Rerum Natura quasi cinquanta anni prima la nascita di Ovidio. Anche Virgilio ne fu influenzato e nella celebre canzone del Sileno scrive:\nOvidio conosceva molto bene questo scritto di Virgilio e allo stesso modo quelli di Lucrezio, di Esiodo e di Omero. Ma secondo la Fantham Ovidio si \u00e8 avvicinato al tema in maniera differente: ha elaborato una versione che ha riunito i diversi modelli filosofici e letterari che abbiamo descritto. Infatti se da una parte inizia a descrivere la creazione del mondo con la triade omerica del mare, della terra e del cielo, dall'altra si getta all'indietro nel caos originario, combinando l'idea del vuoto esiodeo con lo spazio atomistico della tradizione democritea e lucreziana. Descrivendo quindi l'origine dell'universo come qualcosa in continuo movimento, in cui la terra non offriva punti dove poter sostare, n\u00e9 l'acqua dove poter nuotare, Ovidio, spiega la Fantham, introduceva cos\u00ec anche il tema della metamorfosi e delle continue trasformazioni che la natura subisce.\nL'uomo: creazione, distruzione, rinascita.\nDopo gli uccelli, le bestie e i pesci, con tre parole Ovidio descrive la nascita dell'uomo: \"natus homo est\". Ma il poeta sembra non sapersi decidere su quale sia il vero creatore dell'essere umano. Scrive infatti:\nLa Fantham scrive che Ovidio sembrerebbe preferire la seconda interpretazione e il racconto - insieme all'uso di alcune specifiche parole come \"rudis\" (nel senso di \u201cmateria grezza\u201d), \"finxit in effigiem deorum\" (a immagine degli dei, col verbo fingo che pu\u00f2 assumere proprio il significato di \u201cmodellare\u201d \u201cscolpire\u201d \u201cforgiare\u201d) e \"figuras\" (che in latino poteva avere anche il significato di \u201cstatua\u201d) - suggerisce l'idea che Prometeo abbia agito come un artigiano. Il mito sembrerebbe la mescolanza di due versioni precedenti: quella narrata da Protagora nell'omonimo dialogo platoniano (nella quale l'uomo \u00e8 forgiato dai due fratelli Prometeo ed Epimeteo) e quella pi\u00f9 parodica di Callimaco (nella quale l'uomo viene modellato dal fango).\nSe dalla Teogonia Ovidio si era lasciato influenzare per spiegare una parte della sua cosmogonia, un'altra opera esiodea s'intromette nel I libro delle Metamorfosi, Le Opere e i Giorni in cui vengono descritte le diverse et\u00e0 dell'uomo: da quella dell'oro a quella del ferro, passando da quella argentea e del bronzo. L'et\u00e0 del ferro \u00e8 caratterizzata da \u201cogni empiet\u00e0; fuggirono il pudore e la sincerit\u00e0 e la lealt\u00e0, e al loro posto subentrarono le frodi e gli inganni e le insidie e la violenza e il gusto sciagurato di possedere\u201d (I.128-31), si scoprirono i metalli preziosi nascosti sottoterra e gli uomini iniziarono a farsi guerra tra loro. Fu in quest'epoca che dal sangue dei Giganti (i quali avevano osato aspirare al regno del cielo ed erano stati annientati da Giove) sparso ovunque, la Terra dette vita a un'altra schiera di esseri umani, ma \u201canche questa schiatta fu spregiatrice degli d\u00e8i, e assetatissima di strage crudele, e violenta. Si capiva che era nata dal sangue\u201d (I.160-2). Da questi esseri aveva origine anche Licaone, il famoso re dell'Arcadia che fu trasformato in lupo per aver servito a Giove come pasto suo figlio Arcade. Fu questo il principale motivo che caus\u00f2 la convocazione dell'assemblea divina nella quale venne deliberata la distruzione del genere umano. Molti critici credono che dietro al piano letterale descritto da Ovidio per l'assemblea, se ne nasconda uno metaforico: in realt\u00e0 Giove altri non sarebbe che lo stesso Augusto e gli dei minori rappresenterebbero il senato. D'altronde \u00e8 lo stesso Ovidio a suggerire questa lettura, paragonando la decisione di Giove con quella che a sua volta fece Augusto nel cancellare tutti i traditori e assassini di Cesare (I, 200-5): \u201cCos\u00ec, quando un'empia schiera infier\u00ec per estinguere il nome di Roma nel sangue di Cesare, il genere umano rest\u00f2 sbigottito di fronte a tanto spaventosa e improvvisa sciagura, e un brivido d'orrore percorse il mondo intero; e la devozione dei tuoi non \u00e8 meno gradita a te, Augusto, di quanto quella degli d\u00e8i fu gradita a Giove\u201d (I.200-5).\nUn diluvio quindi ha annientato non solo il genere umano, ma ogni essere vivente. Tuttavia Giove - che durante l'assemblea divina promise che \u201cuna stirpe diversa dalla prima, una stirpe di origine prodigiosa\u201d (I.251-2) sarebbe ricomparsa sulla Terra \u2013 salv\u00f2 dal diluvio gli unici due esseri umani che erano stati giudicati \u201cinnocuos ambo, cultores numinis ambo\u201d - \"entrambi innocenti, entrambi devoti agli d\u00e8i\"- (I.327): Deucalione con la cugina e moglie Pirra, rispettivamente figli dei fratelli Prometeo e Epimeteo. Furono loro che ripopolarono la Terra del genere umano: lanciandosi alle spalle dei sassi (le ossa della terra), i sassi stessi si trasformavano in esseri umani. Ecco dunque che si compiva una delle \u201cpi\u00f9 sorprendenti metamorfosi\u201d del libro, in cui l'intera natura viene \u201cparagonata a un scultore\u201d. Per quanto riguarda gli altri animali, essi furono generati dalla terra spontaneamente. In questo caso Ovidio si rif\u00e0 a una teoria di Lucrezio secondo cui \u201cl'umidit\u00e0 e il calore, se si temperano a vicenda, concepiscono, e dalla loro fusione nascono tutte le cose. Il fuoco, \u00e8 vero, fa a pugni con l'acqua, ma la vampa umida crea tutto: discorde concordia feconda. Quando dunque la terra, tutta fangosa per il recente diluvio, si riasciug\u00f2 al benefico calore dell'astro celeste, partor\u00ec un'infinit\u00e0 di specie e in parte riprodusse le forme di una volta, in parte cre\u00f2 mostri sconosciuti\u201d(I.430-37).\nIl ciclo tebano.\nQuello che viene definito come \u201cciclo tebano\u201d riguarda alcune storie presenti nel III e nel IV libro delle \"Metamorfosi\" che coinvolgono una intera dinastia che ha avuto origine da Cadmo. Questi, figlio di Agenore e fratello di Europa, viene costretto dal padre a partire di casa in cerca della sorella rapita da Giove. Dopo aver errato per il mondo come un esule senza alcun risultato, si rivolge all'Oracolo di Delfi supplicando Apollo di dirgli dove fermarsi, allora il dio rispose \u201cin una campagna deserta incontrerai una vacca che non ha mai conosciuto il giogo, non ha mai tirato l'aratro ricurvo. Seguila per dove ti guider\u00e0, e nella pianura in cui si adager\u00e0 costruisci delle mura e chiama Beozia quella regione\u201d (III.10-3). Cadmo riesce nell'impresa, ma in una sorgente vicina al luogo prescelto dimora un enorme e mostruoso serpente che uccide alcuni dei suoi compagni di viaggio. Il futuro re di Tebe riuscir\u00e0, dopo un eroico duello, a sconfiggere il mostro, ma non far\u00e0 in tempo a godere della vittoria che immediatamente una voce misteriosa che \u201cnon era chiaro da dove venisse, ma udita fu\u201d disse \u201cche stai a guardare il serpente ucciso, o figlio di Ag\u00e8nore? Anche tu sarai guardato serpente\u201d (III.97-8). Solo la dea P\u00e0llade, protettrice dell'eroe, riesce a distogliere Cadmo dal terrore che lo aveva colpito dopo aver ascoltato quella voce. La dea gli ordina di seminare i denti del serpente \u201cgermi di un futuro popolo\u201d (III.103). Allora dal terreno nascono dei guerrieri che si combattono tra loro in una \u201cguerra civile\u201d, solo cinque rimangono in vita - tra questi vi \u00e8 anche Echione \u2013 e accordandosi con loro, Cadmo fonder\u00e0 la sua nuova citt\u00e0, Tebe. Ma l'origine violenta della citt\u00e0 e l'inimicizia di alcune divinit\u00e0 come Giunone (che odiava tutta la stirpe di Cadmo, essendo questi il fratello di Europa e padre di S\u00e8mele, entrambi amanti di Giove) e Diana, provocheranno la rovina se non della citt\u00e0 stessa, di tutta la dinastia di Cadmo: Atteone, Ino, Agave, Autonoe, Semele e infine Penteo. Tutte le storie di questi personaggi infatti si concludono tragicamente e Cadmo:\nE cos\u00ec la profezia dettata da quella misteriosa voce si avvera e Cadmo mentre sta subendo la trasformazione guardando la moglie Armonia, le dice: (IV.583-89)\nDisperata, anche la moglie supplica gli d\u00e8i di trasformare anche lei in serpente: \"Tutti i presenti \u2013 presente \u00e8 il loro seguito \u2013 guardano atterriti. Ma lei accarezza il viscido collo del serpente crestato [di Cadmo], e improvvisamente sono in due a serpeggiare con spire congiunte, finch\u00e9 non si ritirano nel folto di un bosco vicino. Ancora oggi non fuggono l'uomo n\u00e9 lo aggrediscono per ferirlo. Serpenti pacifici, non hanno dimenticato che cosa furono un tempo.\" (IV.598-603)\nSecondo Anderson il discorso retorico di Penteo \u00e8 malfatto (non nel senso stilistico del termine, ma nel senso di identificazione emotiva tra lettore e personaggio), e non ha niente a che fare ad esempio con gli appelli fatti da Enea agli anziani quando ricorda il viaggio pieno di pericoli per mare o ai Penati. Cadmo non aveva dei Penati quando part\u00ec in cerca della sorella; il suo obiettivo non era mai stato quello di fondare una citt\u00e0 su basi patriottiche e religiose, come invece doveva fare l'eroe troiano. Inoltre, Virgilio non avrebbe mai attribuito il patetico aggettivo \u201cprofugos\u201d a delle divinit\u00e0 romane cos\u00ec importanti come i Penati: Enea era un \u201cprofugos\u201d (E.I.2), ma i suoi d\u00e8i non sono mai stati descritti come \u201cdeboli\u201d. Ovidio fa di Penteo un personaggio caratterizzato da un eccessivo patriottismo che oltretutto si rivela sciocco nel momento in cui, ad esempio, sprona i suoi uomini a rifarsi al coraggio e all'eroismo del mostruoso serpente originariamente ucciso da Cadmo. Tutto questo per\u00f2 secondo Anderson non significa che Ovidio abbia voluto creare un anti-Enea, bens\u00ec l'esempio pi\u00f9 razionale di un essere umano.\nL'arte.\nNelle \"Metamorfosi\" la gelosia, l'invidia, la vendicativit\u00e0 degli d\u00e8i non si riversano solo in amore, ma anche nell'arte: se un mortale osa gareggiare con un dio nel canto, nella poesia, nell'arte, non importa quanto sia bravo o quanto possa essere migliore del dio stesso: subir\u00e0 una punizione.\nNon poteva rimanere impunito un mortale che osasse tanto contro gli d\u00e8i. Contrariamente la tela di Atena raffigura esempi di mortali puniti dagli dei:\nCommentando questa gara Calvino scrisse:\nL'amore.\nSono stati molti i critici che hanno individuato come tema principale delle \"Metamorfosi\" l'amore, e non c'\u00e8 dubbio che quello che Brooks Otis nel 1970 ha definito \u201cthe patos of love\u201d (la passione d'amore) sia il cuore dell'opera che si sviluppa a partire dall'episodio di Tireo del libro VI e si conclude al libro XI con i racconti d'amore cantati da Orfeo.\nGli amori proibiti.\nIl suo amore per lo straniero \u00e8 avvertito come azione proibita e la maga \u00e8 consapevole del suo possibile sviluppo nefasto. Cos\u00ec, nonostante la storia di Ovidio si concentri principalmente sull'esercizio della magia da parte di Medea per salvare il padre di Giasone e distruggere il suo nemico Pelia, i lettori del primo monologo sentono la drammatica ironia generata dalle prospettive di Medea, dai tragici eventi che verranno a svilupparsi in seguito e da come un futuro immaginato riesca a innescare una serie di pensieri e desideri pieni di speranza. La voce della ragione fa costantemente parlare Medea in seconda persona singolare (17-8, 21-4, 69-71). Nel monologo comprendiamo che il dovere e la castit\u00e0 hanno trionfato fino a quando non hanno incontrato Giasone, poi l'amore ha preso il controllo e il dovere \u00e8 stato dimenticato. Da questo punto di vista, Medea anticipa gli amori incestuosi e proibiti di Scilla, di Biblide e Mirra che seguiranno nei libri successivi.\nL'amore coniugale.\nAura, viene cos\u00ec scambiata per una donna. Ovidio ha cambiato e semplificato i tratti tradizionali del racconto che si basava su molti pi\u00f9 fraintendimenti. La Procri di Ovidio \u00e8 innocente. Nicandro e altri scrittori greci avevano invece scritto che alcune infedelt\u00e0 sia da parte di Cefalo sia da parte di Procri erano avvenute sul serio. In una versione, Cefalo era stato lontano da sua moglie per otto anni solo per verificare la sua fedelt\u00e0, prima di tornarsene travestito sul malevolo consiglio dell'Aurora. In un'altra, Procris era fuggita dal Re Minosse di Creta, diventandone la sua padrona e curandolo da una ripugnante malattia. In cambio di tale servizio Minosse, non Diana (come vuole invece la versione di Ovidio), le regal\u00f2 la lancia magica. Lei stessa poi si travest\u00ec da giovane uomo, cercando l'amicizia di Cefalo e offrendogli la lancia in cambio di una relazione omosessuale (e dato che Cefalo prese la lancia, dobbiamo dedurne che accett\u00f2). Ovidio ha poi potuto giocare sulla somiglianza delle due parole latine Aurora e Aura (impossibile invece in greco), basando su quello tutto il fraintendimento del racconto. La Fantham, paragonando questa storia d'amore coniugale alle altre (in particolar modo a quella di Cadmo e Armonia, di Filemone e Bauci e a quella, come vedremo, di Alcione e Ceice), crede che in realt\u00e0 i due coniugi non si amassero veramente o almeno che Cefalo non amasse cos\u00ec tanto Procri, per quale ragione altrimenti non si sono trasformati insieme? La risposta rimane incerta, nel racconto che Cefalo fa a Foco comunque non sembrerebbero esserci dubbi sull'amore che prova lui nei confronti della moglie scomparsa.\nGli eroi.\nLe \"Metamorfosi\" traggono molta della loro vitalit\u00e0 dai racconti delle imprese degli eroi, in particolar modo quelli pre-Omerici, che erano scelti per affrontare avventurose missioni o vagavano per il mondo greco quando ancora era disabitato, affrontando mostri, briganti, popolazioni selvagge e piaghe di ogni tipo. Cadmo affront\u00f2 il serpente per fondare Tebe nella Beozia, Cefalo la volpe di Teumesso, Peleo il lupo in Tessaglia, e i migliori e pi\u00f9 brillanti eroi greci dovettero cacciare il cianghiale inviato da Diana nella Calidone. \nMentre col il termine di eroe si intende generalmente figlio di un dio e un mortale, non tutti gli eroi ebbero genitori divini. Ovidio dedica molto spazio in particolare a questi quattro eroi: Perseo, figlio di Giove e Danae; Teseo, figlio di Nettuno e di Etra; Giasone, figlio di genitori mortali; e Ercole, figlio di Giove e Alcmena. Mentre il pubblico greco e romano poteva appassionarsi ad esempio al racconto pieno di suspense del combattimento tra Cadmo e il serpente, Ovidio ha voluto prendere da queste storie solo ci\u00f2 che offriva una occasione nuova e una soddisfacente messa in scena della virtus, \u201cvirilit\u00e0\u201d, mostrata sia attraverso il coraggio, ma anche con l'ingenuit\u00e0.\nD'altronde Ovidio presenter\u00e0 tutti gli eroi pi\u00f9 famosi della tradizione greco-romana (non solo quelli pre-omerici quindi, ma anche quelli omerici e romani) trascurando le loro imprese pi\u00f9 note, non volendosi probabilmente mettere sullo stesso piano di Omero e di Virgilio. Si concentrer\u00e0 invece su avventure poco conosciute e soprattutto sulle metamorfosi che con gli eroi assumono la connotazione di una vera e propria apoteosi.\nGli eroi pre-omerici.\nLa Fantham ha notato che ci sono due affermazioni particolarmente rilevanti in questa descrizione della deificazione, evidenziate in corsivo nel testo. \"Parte meliore\" \u00e8 il sintagma con cui Ovidio si riferisce a s\u00e9 stesso negli ultimi versi del poema (XV.875) quando eterna il proprio poema; \"augusta gravitate verendus\" era un omaggio ad Augusto stesso. D'altronde i romani non distinguevano propriamente i nomi propri dagli aggettivi con la lettera maiuscola e Ovidio scelse la parola \"augusta verendus\" proprio come riferimento al proprio imperatore. Il poeta sta invitando i suoi lettori a vedere nella deificazione di Ercole una premonizione di quel che succeder\u00e0 successivamente a Ottaviano - conosciuto appunto come Augusto dal 27 a.C., in greco come \"Sebastos\", in latino come \"verendus\"- .\nEnea e gli eroi romani.\nMa come comprendiamo seguitando nella lettura, anche Augusto seguir\u00e0 il destino del padre, \nIl discorso di Pitagora: vegetarianismo e metempsicosi.\nNell'ultimo libro delle \"Metamorfosi\" Pitagora \u00e8 il protagonista di un discorso di pi\u00f9 di quattrocento versi (vv.60-478). Il tema centrale \u00e8 il mutare del Tutto. Introdotto nel poema come maestro di Numa a Crotone, Pitagora apre la sua \u201clezione\u201d con un appassionato invito, in nome della piet\u00e0, a non cibarsi di carne ma dei soli prodotti della terra, parla quindi dell'immortalit\u00e0 dell'anima e della metempsicosi, e dicendo di ricordarsi di essere personalmente stato, in una vita anteriore, il troiano Euforbo, spiega come tutto si trasformi e nulla si distrugga; come tutto scorre, e come le anime trasmigrano da un corpo in un altro, cos\u00ec il tempo al pari del fiume e il cielo e gli astri continuamente mutano, e l'anno e la vita hanno pi\u00f9 fasi; e gli elementi trapassano l'uno nell'altro, e le figure cambiano perpetuamente, ogni cosa rinnova il proprio aspetto; si nasce e si muore, cambiano le et\u00e0 del mondo, la terraferma pu\u00f2 cedere il posto al mare e viceversa, fiumi fonti laghi hanno acque con propriet\u00e0 diverse, isole citt\u00e0 monti sorgono e scompaiono, l'Etna non sempre butter\u00e0 fuoco, esseri nuovi possono nascere da corpi di animali defunti, gli animali si riproducono e la crescita \u00e8 cambiamento, la fenice rigenera s\u00e9 stessa, la natura offre insomma infiniti esempi di trasformazioni; e anche la storia (popoli e paesi) \u00e8 mutamento continuo, e mutamento sar\u00e0 anche, un giorno, lo sviluppo della potenza di Roma. La chiusa \u00e8 un nuovo invito al vegetarianismo.\nAllo stesso modo sembra poi che anche il vegetarianismo dei pitagorici sia stato oggetto di particolare scherno nella letteratura romana. I divieti alimentari, naturalmente, potevano essere ammirati perch\u00e9 contribuivano a una vita sana e semplice, ma pi\u00f9 spesso venivano satireggiati per la loro vacuit\u00e0, come si nota in Orazio (\"Satire\". II, VI, LXIII) e in Giovenale (III, 229). Queste restrizioni dietetiche hanno inoltre una lunga storia di dileggio letterario: erano una barzelletta corrente, ad esempio, tra i poeti comici dell'Atene del IV secolo. Pertanto, quando Ovidio fa del vegetarianismo il punto focale del discorso di Pitagora, la seriet\u00e0 dell'intero episodio \u00e8 almeno dubbia.In ultimo Segal afferma che la metempsicosi descritta da Ovidio, non rassomiglia molto a quella teorizzata dal Pitagora storico: l'anima \u00e8 immortale, certamente, ma invece di essere infine purificata dalle impurit\u00e0 terrene e raggiungere il divino come dovrebbe essere nelle teorie pitagoree, sembra attraversare una serie infinita di cambiamenti di domicilio senza che questo comporti necessariamente una trasformazione in una forma migliore. Il processo cui Pitagora si riferisce \u00e8 ciclico piuttosto che progressivo. L'anima non migliora, e Pitagora \u00e8 infatti molto esplicito a proposito della sua immutabilit\u00e0: \"cos\u00ec io dico che l'anima rimane s\u00ec sempre la stessa / ma va trasmigrando in nuove, diverse figure\" (XV.171-2).\nLa dottrina del filosofo, dunque, sostiene e dichiara il tono immorale e amorale delle trasformazioni puramente mitiche precedenti, e non le eleva.\nLa questione dell'augusteismo.\nLa critica letteraria del Novecento ha dibattuto non poco su quanto l'opera ovidiana rientrasse nei canoni dell'augusteismo. Per quanto non siano stati definiti con chiarezza che cosa siano questi canoni e quali siano i criteri che sottintendono alla parola \u201caugusteismo\u201d, generalmente come esempio di \u201copera augustea\u201d si fa riferimento all'Eneide virgiliana. Essa, secondo certi critici, coincide perfettamente con alcune strategie politiche augustee: la finalit\u00e0 morale, l'eternazione di Roma, il rispetto sacrale delle divinit\u00e0. Prendendo tutti questi criteri come modello, la critica letteraria, ha messo in dubbio l'\u201caugusteismo\u201d di Ovidio arrivando anche a delle conclusioni estreme, come quella di Brooks Otis secondo cui Ovidio fall\u00ec miseramente nelle sue intenzioni di scrivere un poema epico e come quella di Charles Segal, secondo cui la stesura delle \"Metamorfosi\" pot\u00e9 essere una delle possibili cause del successivo esilio del poeta sulmonese.\nL'antiaugusteismo di Ovidio per Segal e Otis.\nIl problema dell'augusteismo o antiaugusteismo delle \"Metamorfosi\" si risolve in due questione tra loro collegate. Innanzitutto: quanto sul serio dobbiamo prendere la struttura filosofica che circonda gli episodi puramente mitici del poema? E, in secondo luogo, come dobbiamo considerare il materiale quasi storico del libro 11 (dal verso 194 alla fine), cio\u00e8 lo spostamento da Troia a Roma, e che rapporto ha questo materiale con il poema nel suo complesso? Nella seconda edizione di \"Ovid as an Epic Poet Otis\", Brooks Otis, abbandonando la sua precedente convinzione che le \"Metamorfosi\" \u201cpossono essere un deliberato tentativo da parte del poeta di migliorare la propria posizione nei confronti di Augusto\u201d, \u00e8 giunto a sottolineare le tensioni presenti in Ovidio stesso: Ovidio desidera da un lato usare gli artifici tecnici, il vocabolario e perfino le nozioni morali dei suoi contemporanei augustei, ma, d'altra parte, l'inclinazione del suo talento poetico \u00e8 antiaugustea. Da questo punto di vista Ovidio voleva creare un'epica augustea, ma era incapace di farlo. Ne deriva un'incongruenza di stile e di materia che si rivela con maggior forza nei libri conclusivi del poema.\nPer Segal la coloritura filosofica dell'introduzione del poema presenta una visione essenzialmente stoica dell'uomo come \"sanctius animal\" formato a immagine degli dei onnipotenti, che ha una posizione eretta e osserva i cieli e le stelle (1.76-88). Tuttavia la successiva narrazione delle Quattro Et\u00e0 si sofferma non sull'affinit\u00e0 dell'uomo con la divinit\u00e0, quanto piuttosto sulla sua inclinazione alla violenza e al male. D'altronde la prima metamorfosi del poema \u00e8 proprio un racconto dell'impenitente malvagit\u00e0 umana: Licaone, per la sua perfidia \u00e8 trasformato in un lupo. Nella storia seguente, quella di Deucalione e Pirra, l'idea dell'origine divina dell'uomo (divino semine, I.78) \u00e8 abbandonata a favore di una seconda creazione dalla terra e dalla pietra (I.400-15) e si scopre che questa seconda creazione \u00e8 singolarmente consona alla natura umana (I.414-5). Nonostante l'idea dell'origine divina dunque, l'uomo incomincia ad apparire in una luce meno favorevole non appena Ovidio si addentra nella narrazione. Presto l'uomo diventa la parte malata e cattiva del creato, un maleficio che Giove deve distruggere allo scopo di preservare ci\u00f2 che resta (I.190-3).\nNon si deve dunque pensare che questa introduzione implichi una qualche visione filosofica pi\u00f9 alta, che sar\u00e0 ripresa nella conclusione. \u00c8 anzi interpretabile come una preparazione per le narrazioni successive di amore passione e violenza. Bench\u00e9 sembri iniziare con un linguaggio e un atteggiamento verso la natura umana che sono lontani dalla giocosa sensualit\u00e0 e amoralit\u00e0 delle storie immediatamente seguenti, essa giunge ben presto a una posizione coerente con l'impostazione della maggior parte del poema: la natura umana \u00e8 incline a passione malvagie, ed esiste, accanto all'uomo una classe privilegiata di potenze semidivine che appartengono a una concezione del mondo pi\u00f9 mitica che filosofica.\nLe storie di Licaone, del diluvio e di Pitone sono abbastanza augustee nella loro enfasi sul potere ordinatore e sul carattere morale degli dei. Ma i racconti che presto definiscono il vero tono del poema disperdono nettamente questa impressione positiva. Nelle storie immediatamente seguenti di Dafne e Io, i protagonisti sono le divinit\u00e0 preferite di Augusto, Apollo e Giove. Quest'ultimo ha appena sconvolto l'equilibrio degli elementi allo scopo di purificare la terra dall'influenza corrutrice dell'uomo. Ma gli dei ora appaiono in atteggiamento tutt'altro che edificante. Il contrasto cancella l'immagine degli dei onnipotenti costruito nella prima parte del libro.\nUn passo molto noto sar\u00e0 sufficiente a mostrare in che modo la divinit\u00e0 responsabile e giusta degli episodi di Licaone e Deucalione ceda di fronte a una visione meno nobile. Giove (I.595-7) invita Io a condividere con lui l'intimit\u00e0 di un pergolato ombroso, assicurandole: \u201c\"-nec de plebe deo, sed qui caelestia magna/ sceptra manu teneo, sed qui vaga fulmina mitto. / Ne fuge me-. Fugiebat enim\"\" (\u201c \"-non un dio comune: io sono il dio che tiene nella mano lo scettro del cielo e lancia i fulmini vaganti. Non fuggirmi!-. S\u00ec, perch\u00e9 lei fuggiva\"\u201d).\nQuesto \u00e8 l'effetto di cui Ovidio \u00e8 consumato maestro, la riduzione del sublime al ridicolo. L'ironica semplicit\u00e0 dell'eco, \"fugiebat enim\", sottolinea l'imbarazzo amoroso e l'impotenza del re degli dei, nel momento in cui l'oggetto del desiderio preferisce fuggire. Questo \u00e8 lo spirito che domina l'intero poema: una sicura, arguta, ironica padronanza della realt\u00e0 delle passioni e delle follie umane, perfino quando esse appaiono in veste divina.\nNel poema manca un'immagine unitaria dell'umano e del divino. Il ritratto che ne consegue \u00e8 incoerente e, nella migliore delle ipotesi, amorale. Manca anche una chiara definizione dell'ordine della natura; e vi \u00e8 corrispondentemente una mancanza di definizione dell'uomo e degli dei. Il libro I per esempio presenta da un lato il malvagio Licaone e il pio Deucalione dall'altro; questa giustapposizione \u00e8 ripetuta nel libro 8, con Filemone e Bauci che sono premiati per la loro sincera piet\u00e0, e il superbo e violento Erisittone che \u00e8 orrendamente punito per la sua empiet\u00e0. Ma tali esempi non fanno parte di nessuno schema coerente, n\u00e9 toccano realmente l'essenza del poema.\nIn un mondo in costante cambiamento fra un ordine di creature pi\u00f9 alto e uno pi\u00f9 basso, la differenza fra il divino e il bestiale pu\u00f2 talvolta sembrare davvero molto sottile: la storia di Europa \u00e8 una drammatica riprova di quanto sia trascurabile questa differenza. Se gli uomini diventano animali o piante e se gli dei diventano animali o uomini, ogni prospettiva morale unitaria si dissolve. La metamorfosi pu\u00f2 anche eliminare una vera soluzione ai problemi morali sollevati dai miti, poich\u00e9 spesso distrugge l'integrit\u00e0 interna e l'unit\u00e0 della persona di fronte al dilemma morale. Nel mondo di Ovidio passione e lussuria sono raramente vinte o contrastate, raramente affrontate in un autentico conflitto morale tale da essere risolto solo in termini morali. Invece le passioni lavorano sulla personalit\u00e0 dell'individuo coinvolto finch\u00e9 questi \u00e8 trasformato nell'equivalente bestiale o elementare di quella passione: il crudele Licaone in lupo, il lussurioso Giove in toro, Aracne dall'efficienza meccanica e sciocca, in un ragno, Tereo in un'upupa dal becco lungo, gli impetuosi Ippomene e Atalanta in leoni, e cos\u00ec via.\nL'augusteismo dell'ultimo libro.\n Cos\u00ec \u00e8 solo l'opera del poeta a essere eterna, non Roma, e la \u201cpotenza di Roma\u201d \u00e8 solo la cornice e il veicolo della fama del poeta. \u00c8 importante considerare anche il contesto immediato di questo passo. I 125 versi precedenti (XV.745-870) sono stati dedicati all'apoteosi dei Cesari, Giulio e Augusto. Secondo Segal, passare alla deificazione dell'imperatore a un autoencomio in prima persone \u00e8, da un punto di vista augusteo, un anticlimax molto brusco. Dal momento che Ovidio sta scrivendo una lunga narrazione, un carme \"perpetuum\" modellato almeno in parte su di un'epica impersonale, l'effetto \u00e8 di gran lunga pi\u00f9 violento di quanto lo sarebbe nel caso della conclusione di un poema pi\u00f9 personale. Qui dunque, nel punto cruciale della conclusione del poema, Ovidio fa seguire all'adulazione convenzionale dell'imperatore una sottile affermazione del trionfo finale del poeta sui fasti dei governanti e dei governi e sui loro programmi, culturali e ideologici. Questa ironia sembra proprio dello stile di Ovidio, bench\u00e9 nella sua finezza sia forse pi\u00f9 coraggiosa e sferzante di quanto ci si potrebbe aspettare. Secondo Segal quindi, \u00e8 probabile che Ovidio sentisse necessaria o utile la presenza di un augusteismo di facciata alla fine della sua opera. Ma queste sezioni del poema rimangono, appunto, solo una facciata, un educato assenso alle direttive ufficiali al di sopra dell'amoralit\u00e0 che resiste nei racconti, che dopo tutto costituiscono il nerbo del poema. Un esame pi\u00f9 attento degli ultimi libri rivela che la seriet\u00e0 augustea \u00e8 rovesciata almeno in parte dalla vivacit\u00e0 non augustea della passione di Circe e da tocchi esagerati che sfiorano la parodia nel discorso di Pitagora. Quest'ultima \u2013 poi \u2013 non contiene una dottrina filosofica positiva capace di fornie una giustificazione morale e spirituale al poema nel suo complesso, ma si limita a riaffermare il principio del cambiamento senza fine e senza uno scopo definito. Questi caratteri della narrazione per il critico statunitense, suggeriscono che l'assenso di Ovidio agli ideali augustei \u00e8, pi\u00f9 che solamente formale, deliberatamente ironico.\nGalinsky e la conciliazione delle teorie.\nGalinsky nel saggio \"Ovid's Metamorphoses and Augustan cultural thematics\" (1999) crede che sia importante mettere in chiaro tre concetti prima di poter parlare di \u201caugusteismo\u201d o \u201cantiaugusteismo\u201d di Ovidio:\n1) Gi\u00e0 il titolo dell'opera \"Metamorfosi\", rappresenta di per s\u00e9 un elemento costitutivo dell'epoca augustea: il cambiamento. Dopo la battaglia di Azio, ogni cosa stava cambiando. Nell'incipit del poema \"In nova fert animus mutatas dicere formas / corpora\", la parola \"forma\", come Lothar Spahlinger ha recentemente notato, connota l'\u201cessenza psichica\u201d, mentre \"corpora\" riguarda la presenza fisica, l'apparenza concreta (Spahlinger 1996 28-29). Questo \u00e8 un concetto molto presente all'interno dell'opera ed \u00e8 sottolineato in gran parte di tutte le metamorfosi: la forma cambia, ma l'essenza \u00e8 preservata. Questo avrebbe potuto offendere un Augusto che stava cambiando ogni cosa? Secondo Galinsky no. Anzi lo storico statunitense prosegue la sua analisi apportando una serie di esempi che dimostrano quanto lo stesso Augusto si facesse promotore di un cambiamento che comunque si fondava sull'antico e questa convergenza di cambiamento e conservazione dell'originaria essenza era un concetto fondamentale per la politica augustea. In questo senso anche il concetto di \"Roma aeterna\", tante volte usato dai critici per dimostrare l'anti-augusteismo di Ovidio, perde di significato perch\u00e9 lo stesso Augusto predicava il cambiamento.\n2) Anche nelle riforme augustee della religiose era molto palpabile questo concetto tra cambiamento e conservazione. Galinsky fa molti esempi, basti quello del tempio di Castore e Saturno ricostruito splendidamente sulle vecchie fondamenta.\n3) Un altro carattere distintivo della cultura augustea rintracciabile nelle \"Metamorfosi\" era l'inclusione e l'unione di tutte le precedenti tradizioni e modelli. Augusto stesso, come subito \u00e8 reso chiaro dalle prime parole delle Res geastae (ma anche tramite altre fonti), si considerava non l'erede o di Cesare o di Pompeo o di Alessandro o di Scipione o di Romolo o di Numa, ma di tutti loro insieme. E abbiamo visto quanto sia appunto importante questa commistione di stili, generi, tradizioni diverse anche nelle \"Metamorfosi\".\nGalinsky conclude affermando quindi che \u00e8 inutile parlare di \u201caugusteismo\u201d o di \u201cantiaugusteismo\u201d ovidiano. Quando guardiamo alle \"Metamorfosi\" dovremmo allargare i nostri orizzonti invece di rimanere legati a una prospettiva che, a suo modo di vedere, limita la comprensione del genio artistico ovidiano. Le \"Metamorfosi\", come ha dimostrato il critico statunitense con gli esempio precedenti, non sono n\u00e9 augustee n\u00e9 antiaugustee, ma sono semplicemente un prodotto della cultura augustea. Nel periodo successivo alle guerre civili, Virgilio scrisse, nella prima decade della politica augustea, un \u201cmonumento poetico\u201d al desiderio di stabilit\u00e0 e conservazione. Le \"Metamorfosi\", invece si sono concentrate sull'altro aspetto della cultura augustea, pi\u00f9 caratteristico della decade successiva: il cambiamento.\nLa questione del genere.\nA lungo si \u00e8 discusso a quale genere appartenesse un'opera tanto innovativa come quella ovidiana. Per gli studiosi \u00e8 stato subito chiaro che l'intenzione di Ovidio fosse quella di scrivere un poema epico. D'altronde l'utilizzo dell'esametro, il tipico metro della tradizione epica usato da Omero e da Virgilio, presupponeva proprio questo, che ci trovassimo di fronte a un altro poema epico. Quello che per\u00f2 non ha convinto - e su cui i critici hanno dibattuto per tutto l'inizio del XX secolo - \u00e8 stata la scelta tematica fatta da Ovidio: non l'epopea di un unico eroe, ma un'infinit\u00e0 di storie legate insieme da un unico elemento, le metamorfosi. D'altronde non dobbiamo scordare che Ovidio, prima di scrivere il poema, era considerato il pi\u00f9 famoso poeta elegiaco della corte augustea insieme a Properzio. Anderson ha notato che proprio i primi due versi delle \"Metamorfosi\" sono in un certo senso esemplificative del passaggio da poeta elegiaco a epico:\nTenendo presente che un distico elegiaco \u00e8 formato da un esametro e da un pentametro, il critico statunitense scrive che l'uso delle parentesi nel secondo verso trasformava quello che il pubblico augusteo si aspettava essere un pentametro, in esametro. La cesura del verso infatti cade proprio l\u00ec, sulla parola \"coeptis\", ovvero al punto in cui un poeta elegiaco sarebbe andato a capo per comporre di seguito un altro esametro e poi un altro pentametro e cos\u00ec via. Detto questo Anderson crede che confinare l'opera ovidiana in un'etichetta come quella di \"poema epico\" solo per il fatto che sia stata scritta in esametri non abbia nessun senso. Brooks Otis prima di lui in un saggio che ebbe molta fortuna, \"Ovid as an Epic Poet\", afferm\u00f2 che Ovidio avesse s\u00ec, l'intenzione di scrivere un poema epico in linea con la tradizione virgiliana, ma che alla fine riusc\u00ec soltanto a scriverne una parodia, una copia inferiore, naufragando disastrosamente nel suo iniziale obiettivo: questo perch\u00e9 in realt\u00e0 Ovidio non riusc\u00ec mai a liberarsi della sua vera natura di poeta elegiaco, una natura che mal si addice ad essere combinata con l'epica. Gli esempi che Brooks portava a convalidamento della sua teoria erano moltissimi: si concentravano soprattutto sul ciclo di Cadmo e su quello della guerra di Troia, nei quali il tipico eroismo omerico-virgiliano viene ridotto, secondo il critico statunitense, a pura parodia. Brooks ripudi\u00f2 poi, con l'edizione successiva dello stesso saggio, la sua interpretazione, scrivendo infatti:\n\"Io avevo parlato di due Ovidio, di uno augusteo e di uno, se cos\u00ec si pu\u00f2 dire, comico-amoroso, che continuamente si influenzavano a vicenda. Ho anche affermato che l'Ovidio augusteo impediva all'Ovidio comico-amoroso di realizzare in pieno i suoi propositi e alla fine l'ho condannato, constatando che aveva composto un buon lavoro di poesia inferiore. Quello che ho scritto, ora lo ripudio totalmente.\"\nEppure Brooks, anche nella seconda edizione, persisteva nel voler inserire l'opera ovidiana in un genere preciso, commettendo, secondo Anderson, un errore perch\u00e9 spesso questa problematica appartiene pi\u00f9 al critico moderno che non alle reali intenzioni dell'autore. D'altronde nella letteratura latina si trovano esempi di satire e di poemi didascalici composti in esametri e che nulla hanno a che fare con il poema epico. \nSecondo Anderson, dunque, e secondo la critica pi\u00f9 recente che comprende anche gli scritti di Segal e di Bernardini, l'opera ovidiana non si pu\u00f2 etichettare in un genere preciso, potremmo dire semplicemente che le \"Metamorfosi\" sono un poema in esametri che abbraccia tutta una serie di generi letterari esistenti fino a quel momento a Roma: dal parodico al satirico comprendendo anche, ovviamente, l'epico.\nDifferenze con i poemi epico-tradizionali: la teoria di Segal sulla deeroizzazione.\nCome scrive Charles Segal \u201cquale che sia la legittimit\u00e0 con cui possono aspirare allo status di poema epico, le Metamorfosi si inseriscono senz'altro in questa tradizione e la reinterpretano per la letteratura occidentale. In questa reinterpretazione Ovidio utilizza soprattutto due tecniche: la soppressione o la svalutazione dell'elemento eroico grazie allo spostamento del centro del racconto e alla leggerezza dei toni; e la combinazione con altri generi e stili, in special modo con i temi erotici dell'elegia e i caratteri intellettualistici, eruditi ed eleganti della narrativa e della poesia didascalica ellenistiche (in primis callimachee)\".\nGli esempi che Segal porta a compimento della sua tesi si concentrano soprattutto sui tipici eroi della tradizione epica omerica e virgiliana e pi\u00f9 in generale della mitografia greca (Achille, Ulisse ed Enea, ma anche Peleo o Perseo). Peleo e Achille nel poema ovidiano sfuggono continuamente al combattimento o al duello e non vengono connotati dai tratti eroici tipici della tradizione che li ha tramandati a Ovidio.\nPeleo, innamorato di Teti, cerca di accoppiarvisi: lei, spaventata si trasforma per ben due volte, prima in un uccello, poi in un albero, eppure \u201cPeleo continua a insistere\u201d solo \u201cquando la dea si trasforma in una tigre striata, egli, ben poco eroicamente, rimane atterrito e \u201clascia la stretta\u201d (11\u00a0246)\u201d. Quando invece, ormai sposato con Teti, Peleo dovr\u00e0 affrontare un lupo mostruoso che distrugge gli armenti di Ceice, non ci sar\u00e0 nessun combattimento eroico, perch\u00e9 la stessa Teti trasformer\u00e0 quel lupo in roccia (11\u00a0397-406).\nAllo stesso modo Achille, quando compare per la prima volta nel poema ovidiano, ci viene presentato come \u201cun giovane deluso la cui iniziale spavalderia si trasforma in un'angosciante mancanza di fiducia in s\u00e9 stesso, non appena il corpo di Cigno [la cui pelle era invulnerabile al ferro] piega la sua spada (12, 86 -113). Anche in questo caso, come nell'episodio precedente, la metamorfosi si sostituisce alla dura necessit\u00e0 di una battaglia omerica\u201d. Achille infatti riuscir\u00e0 a battere (strozzandolo) Cigno solo perch\u00e9 questi inciamper\u00e0 sbadatamente su un sasso, ma non far\u00e0 neppure in tempo a godere della vittoria che guarder\u00e0 lo sconfitto volare via dall'armatura in forma di cigno, trasformato cos\u00ec dal padre Nettuno: \u201cun improvviso finale a sorpresa ritrae l'eroe in un atteggiamento piuttosto realistico: perplesso, deluso, disorientato, e inerme\u201d.\nCome si capisce dunque, \u201cla negazione dell'attivismo eroico - di cui l'Iliade e l'Eneide sono insieme simbolo e modello - costituisce uno dei motivi conduttori del poema.\u201d D'altronde la metamorfosi \u00e8 in s\u00e9 stessa una modalit\u00e0 di ridimensionamento dell'eroismo epico-tradizionale. Proprio scegliendo questo tema Ovidio si poneva in un rapporto ambiguo con quella tradizione. \nSegal individua quattro modi in cui il tema delle metamorfosi ridimensiona l'eroismo epico tradizionale:\nStile.\nLe metamorfosi possiedono una struttura ipotattica: l'autore, consapevole della sua bravura, articola i periodi attraverso l'utilizzo di molte proposizioni subordinate. Ne deriva una struttura articolata e sfarzosa. L'autore predilige aggiungere piuttosto che eliminare: abbondano, ad esempio, gli aggettivi che ricorrono nelle descrizioni dei personaggi.\nStruttura.\nTutti gli episodi cantati nel poema hanno come origine una delle cinque grandi forze motrici del mondo antico: Amore, Ira, Invidia, Paura e Sete di conoscenza; non esistono azioni, n\u00e9 di dei n\u00e9 di uomini, non riconducibili a questi motori invisibili. I racconti delle metamorfosi presentano una struttura fissa; sono quattro le tipologie di miti presenti:\nNei primi dieci libri i miti vengono raccontati senza rispettare un preciso ordine cronologico, molte volte Ovidio utilizza i suoi personaggi per raccontare miti che sono antecedenti al periodo in cui vivono i protagonisti, Orfeo, Nestore dopo la morte di Cigno, sono solo alcuni degli svariati episodi in cui l'autore utilizza questo espediente.\nDopo il decimo libro, con la trattazione della guerra di Troia, le storie iniziano a essere raccontate con una successione cronologica ben scandita. La scelta non \u00e8 casuale: con Omero i miti, che prima erano confusamente tramandati per via orale, vengono riordinati e scritti per la prima volta, allo stesso modo Ovidio inizia a raccontare i miti con una scansione temporale ordinata solo dopo aver trattato i racconti che furono cantati dal sommo poeta greco.\nIn tutto il poema ricorrono anche numerosi elogi ad Augusto molte sono le lodi che Ovidio compie, le pi\u00f9 articolate sono presenti nell'episodio di Apollo e Dafne e negli ultimi versi del XV libro.\nTradizione manoscritta.\nCome annota Bernardini: \u201cIn \"Storia della tradizione e critica del testo \"(1934), Giorgio Pasquali scriveva che nel caso delle \"Metamorfosi\" la recensione rimane, almeno sin qui, tipicamente aperta: cio\u00e8 essendo escluso che i codici a noi pervenuti discendano da un unico archetipo, e dovendosi invece pensare che essi continuino una pluralit\u00e0 di edizioni antiche, non \u00e8 possibile fissare una lezione meccanicamente, in base al criterio genealogico; si deve ricorrere al \"iudicium\", fondandosi di volta in volta su criteri interni.\u201d Infatti, nonostante la grande popolarit\u00e0 che le \"Metamorfosi\" ebbero sin da quando vennero composte - intorno quindi all'anno dell'esilio (8 d.C.) - nessun manoscritto ci \u00e8 pervenuto di quell'epoca. D'altronde il poema venne bollato come \"opera pericolosamente pagana\" e probabilmente molti manoscritti vennero distrutti o andarono persi soprattutto durante il periodo della cristianizzazione dell'Impero. Esistono dei frammenti risalenti al IX e al X secolo; ma i primi veri manoscritti che siamo in grado di utilizzare per la ricostruzione testuale, sono databili intorno all'XI secolo. Vi sono due editiones principes: quella bolognese del 1471 e quella romana del 1471-72. Tra le edizioni successive, notevole \u00e8 quella di Daniel Heinsius (Leida, 1629), ma un primo fondamentale lavoro di \"collatio\" venne svolto dall'olandese Nikolaes Heinsius che tra il 1640-52 riusc\u00ec a collazionare pi\u00f9 di cento manoscritti e a pubblicare poi l'edizione critica dell'opera (Amsterdam, 1652). Con i criteri della filologia moderna, sono da segnalare l'importante edizione del Merkel (Lipsia, 1851) sulla quale si fonda la recentio dell'attuale testo teubneriano e quella di Von Hugo Magnus (Berlino, 1914). A oggi si conoscono pi\u00f9 di 400 manoscritti registrati da Franco Munari nel suo \u201c\"Catalogue\"\u201d (London, 1957). Ma per quanto il numero dei manoscritti disponibili sia notevolemente aumentato durante il XX secolo (il filologo Lafaye nel 1928 segnalava che se conoscevano poco pi\u00f9 di 150), la situazione non \u00e8 cambiata da come la descrisse Pasquali nel 1934. \u201cAnzi\u201d come annota ancora Bernardini \u201csi \u00e8 in un certo senso aggravata, essendo ormai chiaro che codici prima considerati deteriori rispetto alla classe battezzata \"O\" da Magnus presentano in molti luoghi lezioni buone."}
{"id": "691592", "revid": "30610", "url": "https://it.wikipedia.org/wiki?curid=691592", "title": "Stefano Landi", "text": "Fu tra i principali compositori romani di melodramma del primo Seicento.\nBiografia.\nBattezzato il 26 febbraio 1587, Stefano Landi nel 1595 entr\u00f2 come putto soprano al Collegio Germanico, forse sotto il magistero di Asprilio Pacelli.\nRicevette gli ordini minori nel 1599 e fu ammesso al Seminario Romano nel 1602. Negli \"Annali del Seminario\" di Girolamo Nappi \u00e8 ricordato come compositore di una pastorale nel Carnevale nel 1607; nel 1611 il suo nome appare anche tra gli organisti e tra i cantori. In quegli stessi anni Agostino Agazzari era maestro di cappella al Seminario, ed \u00e8 probabile che sia stato tra gli insegnanti di Landi. Nel 1614 e sino al 1617 Stefano Landi divenne maestro di cappella nella chiesa di Santa Maria della Consolazione.\nNel 1618 si trasfer\u00ec e fu al servizio come maestro di cappella dell'arcivescovo di Padova, Marco Corner (poi cardinale), a cui dedic\u00f2 una raccolta di madrigali a cinque voci pubblicata a Venezia nel 1619. Nello stesso anno stamp\u00f2 anche la sua prima opera, \"La morte d'Orfeo\", musicalmente debitrice, almeno in parte, all\"'Eumelio\" di Agostino Agazzari, quest'ultima rappresentata a Roma nel carnevale del 1606 proprio al Seminario Romano.\nNel 1620 ritorn\u00f2 a Roma, dove trascorse il resto della vita. Tra i suoi mecenati si ha notizia del principe Paolo Savelli, del cardinale Ludovico Ludovisi, del cardinale Maurizio di Savoia e dei Barberini. Questi ultimi saranno i suoi contributori pi\u00f9 importanti tra la fine degli anni 1620 e 1630. Il 29 novembre 1629 entrer\u00e0 nel coro della cappella musicale pontificia come contralto.\nPer la famiglia Barberini compose la sua opera pi\u00f9 celebre, il \"Sant'Alessio\", scritta su testo di Giulio Rospigliosi e rappresentata il 2 marzo 1631 con Marc'Antonio Pasqualini nel Palazzo Barberini.\nStefano Landi fu compositore attivo anche in campo sacro; pubblic\u00f2 la raccolta \"salmi integri\" (1624) e una \"Missa in benedictione nuptiarum\" (1627) a 6 voci nello stile a cappella, composta per le nozze tra Taddeo Barberini e Anna Colonna. Pubblic\u00f2 anche otto raccolte di arie tipiche dello stile concertato.\nAlla sua brillante carriera contribu\u00ec, oltre che l'originalit\u00e0 compositiva, la capacit\u00e0 di intessere e mantenere ottime relazioni con esponenti delle maggiori famiglie aristocratiche al mutare delle situazioni politiche della corte di Roma.\nNel marzo 1636 cominci\u00f2 a manifestare problemi di salute ed abbandona il servizio come maestro di cappella del cardinale Maurizio di Savoia a Roma. \nIl 26 ottobre 1639, due giorni prima di morire, Landi dett\u00f2 le sue ultime volont\u00e0. Fu il primo a essere seppellito nella tomba comune dei cantori pontifici nella Chiesa Nuova. Nell'inventario dei beni ereditari \u00e8 registrata una notevole quantit\u00e0 di musica, sia manoscritta sia stampata, oltre che diversi strumenti musicali.\n\"Il Sant'Alessio\" ha avuto la prima al Festival di Salisburgo nel 1977 diretta da Peter Maag con Edita Gruberov\u00e1, Claudio Desderi, Raffaele Ari\u00e9 ed il Coro del Wiener Staatsoper.\nPersonalit\u00e0 artistica.\nIl primo libro di madrigali a cinque voci e basso continuo \u00e8 rispettoso del linguaggio musicale del tardo XVI secolo, dal quale si distingue essenzialmente per l'adozione del basso continuo, del resto ormai largamente utilizzato dai compositori.\nLa \"Missa in benedictione nuptiarum\", scritta per i cantori pontifici, pur presentandosi nel consueto organico senza strumenti \u2013 all'epoca peculiare di quella cappella \u2013 non ricalca lo stile arcaico del passato, evidenziando un linguaggio compositivo ricco di elementi esornativi.\n\"La morte d'Orfeo\" \u00e8 tra i primi importanti melodrammi italiani, e anche il primo su soggetto profano, a essere rappresentato a Roma.\nAttribuzione spuria del brano \"Passacaglia della vita\".\nIl suo nome \u00e8 spesso associato, in modo improprio, alla composizione classica \"Passacaglia della vita\", ma nessuna attribuzione a Landi appare plausibile n\u00e9 possibile, essendo priva di qualunque fondamento scientifico. \nTale brano, infatti, compare come opera anonima nella raccolta \"Canzonette/ Spirituali e Morali, /che si cantano nell'Oratorio di/ Chiavenna, eretto sotto la/ Prottezione di S. Filippo Neri./ Accomodate per cantar \u00e0 1.2.3. voci come/ pi\u00f9 piace, con lettere dellaChitarra/ sopra Arte communi, e nuove date in/ luce per trattenimento Spirituale/ d'ogni persona. IN MILANO, Per Carlo Francesco/ Rolla Stampatore vicino al Verzaro,/ con licenza de' superiori./ 1657.\"\nL'equivoco nasce dal fatto che la composizione \u00e8 stato inserita in un compact disc monografico \"Landi: Homo fugit velut umbra...\", dedicato allo stesso musicista, registrato dal complesso \"L'Arpeggiata\" di Cristina Pluhar (Chandos Records, agosto 2014, numero di catalogo: ALPHA 020). Tuttavia, nel sommario dell'incisione, il brano \u00e8 correttamente indicato come opera di autore anonimo, e non di Stefano Landi (\"Homo fugit velut umbra\" (anonyme) 4\u201913 - \"Passacaglia della Vita\" - \"Passacaille de la vie\" - \"Passacaglia of Life\"). \nCiononostante, l'inserimento in un disco monografico dedicato ha favorito l'erronea attribuzione al musicista.\nHa ispirato il brano \"Passacaglia\", quinta traccia, e singolo di lancio, dell'album \"Apriti Sesamo\" (2012) del cantautore Franco Battiato, scritto insieme al filosofo Manlio Sgalambro."}
{"id": "691594", "revid": "79227", "url": "https://it.wikipedia.org/wiki?curid=691594", "title": "Edipo a Colono", "text": "Edipo a Colono () \u00e8 una tragedia scritta da Sofocle e rappresentata postuma nel 401 a.C. L'opera viene a volte indicata anche come \"Edipo coloneo\" o \"Edipo secondo\", in quanto costituisce la prosecuzione della vicenda raccontata dallo stesso Sofocle nell\"Edipo re\". La storia collettiva della famiglia di Edipo viene chiamata saga dei Labdacidi.\nTrama.\nEdipo, ormai mendico e cieco, nel suo vagabondare insieme alla figlia Antigone, arriva a Colono, un sobborgo nei pressi di Atene, in obbedienza ad un'antica profezia che diceva che l\u00ec sarebbero terminati i suoi giorni. Gli abitanti del luogo, conosciuta la sua identit\u00e0, vorrebbero allontanarlo, ma il re di Atene, Teseo, gli accorda ospitalit\u00e0 e protezione. A questo punto Edipo rivela a Teseo che quando i Tebani diverranno nemici degli Ateniesi la sua tomba preserver\u00e0 i confini dell'Attica.\nL'altra figlia, Ismene, li raggiunge portando la notizia dello scontro fra i fratelli Eteocle e Polinice, anch'essi figli di Edipo. Secondo un oracolo la vittoria sarebbe arrisa a quello dei fratelli che fosse riuscito ad assicurarsi l'appoggio paterno. Arriva anche Creonte, re di Tebe, per convincere Edipo a tornare in patria ma, visto il rifiuto di quest'ultimo, Creonte prende in ostaggio le figlie, che vengono per\u00f2 messe in salvo da Teseo. Giunge poi Polinice nel tentativo di ingraziarsi le simpatie del padre, ma, dopo un litigio nel quale maledice lui e il fratello Eteocle (i due moriranno l'uno per mano dell'altro, come viene raccontato nei Sette contro Tebe di Eschilo), viene scacciato da Edipo. Infine si manifestano una serie di prodigi divini che fanno capire ad Edipo che la sua fine \u00e8 vicina.\nEgli viene accompagnato da Teseo in un boschetto sacro alle Eumenidi e l\u00ec sparisce per volont\u00e0 degli dei, dopo aver predetto al re di Atene lunga prosperit\u00e0 per la sua citt\u00e0. Antigone e Ismene vorrebbero correre a vedere il luogo in cui il loro padre ora riposa ma Teseo le ferma: a nessuno \u00e8 lecito accostarsi a quel luogo. Le due sorelle si preparano allora a fare rientro a Tebe.\nCommento.\nLa riabilitazione di Edipo.\nGiunge a conclusione la vicenda umana di Edipo, un re che aveva conosciuto grandi glorie e ancor pi\u00f9 grandi sventure. Aveva ottenuto il trono grazie ad un'impresa mai riuscita ad altre persone: aveva risposto correttamente all'enigma posto dalla Sfinge. Edipo era dunque un re carismatico, illuminato e rispettato, ma senza sua colpa perse tutto quanto aveva ottenuto, perch\u00e9 si seppe che, sia pure senza saperlo, aveva ucciso il proprio padre Laio, per poi procreare figli con Giocasta, la propria madre. Edipo divent\u00f2 dunque in breve tempo un mendicante in esilio, cieco e disprezzato da tutti. Con l\"Edipo a Colono\" quel cieco, che aveva subito le peggiori sventure senza averne colpa, viene alla fine riabilitato, poich\u00e9 la sua sparizione nel boschetto di Colono significa \"in primis\" la sua trasformazione in un prescelto, un eroe protettore della citt\u00e0.\nUna riflessione sulla morte.\nSofocle, che era nativo proprio di Colono, scrisse questa tragedia quando aveva novant'anni, pochi mesi prima di morire. Non pu\u00f2 essere quindi un caso che l'autore ormai anziano abbia scelto di trattare proprio il tema della morte di Edipo, intrecciando quindi il mito con aspetti chiaramente autobiografici. Un esempio \u00e8 il primo stasimo dell'opera, un commosso inno alle bellezze di Colono, alle sue piante, ai suoi cavalli e al mare, che nasconde probabilmente il nostalgico ricordo della giovinezza dell'autore nel suo paese natale. Verso la fine dell'opera, poi, quando Edipo \u00e8 prossimo a recarsi nel boschetto dove incontrer\u00e0 il suo destino, il coro si lancia in una riflessione sulla morte che indubbiamente riflette le convinzioni degli antichi greci sul punto, nonch\u00e9, forse, dello stesso autore. La vita umana \u00e8 un mistero, pieno di sofferenze ed apparentemente insensato, su cui infine si distende la morte come una forma di liberazione."}
{"id": "691596", "revid": "1272592", "url": "https://it.wikipedia.org/wiki?curid=691596", "title": "Ifigenia in Aulide", "text": "Ifigen\u00eca in \u00c0ulide () \u00e8 una tragedia di Euripide, scritta tra il 407 ed il 406 a.C., nel periodo che l'autore pass\u00f2 alla corte di Archelao, re di Macedonia, dove mor\u00ec. L'opera reca alcuni segni di incompiutezza e non fu mai messa in scena dall'autore.\nLa prima rappresentazione avvenne nel 403 a.C., ad opera del figlio (o nipote) dell'autore, chiamato anch'egli Euripide. La tragedia venne messa in scena nell'ambito di una trilogia che comprendeva anche \"Le Baccanti\" e \"Alcmeone a Corinto\" (oggi perduta), con le quali l'autore ottenne una vittoria postuma alle Grandi Dionisie di quell'anno.\nTrama.\nLa scena \u00e8 ambientata nell'accampamento greco, in Aulide, sulla costa della Beozia, dove le navi dirette verso Troia sono bloccate a causa di una bonaccia. Nel prologo si racconta che l'indovino Calcante ha affermato che solo sacrificando alla dea Artemide una figlia di Agamennone, Ifigenia, i venti torneranno a spirare: egli, infatti, aveva offeso la dea e doveva rimediare per poter riprendere il viaggio. Ifigenia per\u00f2 non \u00e8 con loro, \u00e8 rimasta a casa, cos\u00ec Agamennone, persuaso da Odisseo, le scrive una lettera in cui le prospetta un matrimonio con Achille, chiedendole quindi di raggiungerli in Aulide. In seguito per\u00f2, pentito di questo inganno, cerca di avvertire la figlia di non mettersi in viaggio, scrivendole un altro messaggio.\nLa seconda lettera viene intercettata da Menelao, che la toglie di mano al vecchio che la portava con s\u00e9, e rimprovera severamente Agamennone per il suo tentativo di tradimento. Arrivano quindi in Aulide Ifigenia e la madre Clitennestra, con il piccolo Oreste, per le nozze. A quel punto viene a galla la verit\u00e0, sicch\u00e9 le due donne si ribellano furiosamente: Clitennestra biasimando aspramente il marito, Ifigenia chiedendo piet\u00e0 con parole toccanti. Anche Achille, nello scoprire che il suo nome era stato usato per un atto tanto infame, minaccia vendetta.\nIfigenia per\u00f2, nel vedere l'importanza che la spedizione ricopre per tutti i greci, cambia atteggiamento e offre la propria vita, calmando la madre e respingendo l'aiuto di Achille. Al momento del sacrificio, per\u00f2, la ragazza scompare ed al suo posto la dea Artemide invia una cerva, tra lo stupore e la felicit\u00e0 dei presenti, che in tal modo capiscono che la ragazza \u00e8 stata salvata dagli dei ed ora dimora presso di loro. Il vento torna a spirare e la flotta pu\u00f2 finalmente salpare verso Troia.\nCommento.\nLa prima parte: una commedia degli equivoci.\nL'opera si pu\u00f2 fondamentalmente suddividere in due parti. La prima \u00e8 basata su una sorta di commedia degli equivoci (gi\u00e0 sperimentata da Euripide nell\"Elena\"), in cui ognuno dei personaggi ha una diversa visione delle cose: Agamennone e Menelao sanno che deve essere fatto un sacrificio, Clitennestra ed Ifigenia credono invece che si tratti di un matrimonio, mentre Achille \u00e8 all'oscuro di entrambe le cose. Questo crea una serie di malintesi (Ifigenia non sa spiegarsi come mai il padre nel vederla non appaia felice ma pianga, cos\u00ec come Clitennestra fatica a capire come mai Achille sia cos\u00ec disorientato quando lei gli parla di matrimonio), che per\u00f2 troveranno una loro drammatica chiarificazione poco oltre la met\u00e0 dell'opera.\nLa seconda parte: le lusinghe del potere.\nLa seconda parte dell'opera \u00e8 dedicata all'analisi della psicologia dei personaggi, i quali hanno tutti una caratteristica fondamentale: pur essendo alcuni tra i pi\u00f9 grandi eroi della mitologia greca, essi appaiono impotenti ed incapaci di intervenire in maniera fattiva nella vicenda. Agamennone si dispera per l'imminente sacrificio della figlia, ma non sembra in grado di fare nulla per impedirlo, e lo stesso vale per Achille, pi\u00f9 preoccupato di salvaguardare il proprio buon nome che la vita della ragazza. Il punto fondamentale \u00e8 che tutti questi eroi cercano innanzitutto di mantenere il proprio potere: Agamennone non vuole rinunciare a comandare la spedizione verso Troia, n\u00e9 Menelao ed Achille vogliono rinunciare a parteciparvi. Di fronte alle lusinghe del potere ogni scrupolo etico scompare ed i personaggi si comportano da veri pusillanimi, accettando che una ragazza innocente dia la propria vita per i loro interessi. In questo senso, Ifigenia, che accetta di morire quando vede quanto importante \u00e8 per tutti la spedizione, compie un atto di grande generosit\u00e0, qualificandosi come l'unico personaggio dall'animo nobile di tutta la tragedia. L\"Ifigenia in Aulide\" \u00e8 dunque un'opera che smaschera i meccanismi del potere, mostrando fino a quali bassezze \u00e8 possibile arrivare pur di ottenerlo ed esercitarlo.\nIl personaggio di Ifigenia.\nIl personaggio di Ifigenia nell'opera \u00e8 caratterizzato da un repentino cambiamento nel comportamento, passando nel breve volgere di pochi versi da ragazzina terrorizzata per il sacrificio, a persona che sceglie consapevolmente di morire. Tale mutamento, a partire da Aristotele, \u00e8 stato spesso giudicato troppo improvviso e di conseguenza non realistico, ma vale a mettere in luce con ancora maggiore evidenza la nobilt\u00e0 ed il coraggio della ragazza, a fronte della vile impotenza degli eroi che comandano la spedizione verso Troia.\nL'incompiutezza dell'opera.\nNonostante la \"Ifigenia in Aulide\" non contenga lacune particolarmente ampie, e sia quindi da considerarsi un'opera drammaturgicamente completa, essa reca alcuni segni di incompiutezza. Si ritiene che la morte dell'autore abbia impedito la revisione (o addirittura il completamento) dell'opera, favorendo quindi nel tempo modifiche ed interpolazioni varie al testo euripideo. Due, in particolare, sono i punti pi\u00f9 problematici:"}
{"id": "691598", "revid": "123330054", "url": "https://it.wikipedia.org/wiki?curid=691598", "title": "Ecuba (Euripide)", "text": "Ecuba (/\"Hek\u00e0be\" in lingua originale) \u00e8 una tragedia di Euripide rappresentata in una data incerta attorno al 424 a.C., ispirata alla figura di Ecuba, moglie di Priamo.\nTrama.\nLa scena si svolge in una spiaggia del Chersoneso tracico, dove la flotta di greci che ha espugnato Troia si \u00e8 accampata, bloccata da venti contrari che le impediscono il rientro. Le donne troiane ed Ecuba, in qualit\u00e0 di regina di Troia, sono prigioniere di guerra. Per garantire il ritorno in patria dei greci vincitori, il fantasma di Achille richiede il sacrificio sulla propria tomba di Polissena, figlia di Ecuba. Questi eventi sono narrati nel prologo dal fantasma di Polidoro, il pi\u00f9 giovane dei figli di Ecuba, che era stato mandato in protezione con una ricca dote presso il re tracio Polimestore, il quale lo aveva invece ucciso per impadronirsi delle sue ricchezze.\nEcuba \u00e8 all'oscuro della morte di Polidoro e della richiesta di sacrificio di Polissena. Nel pieno della notte esce turbata dalla tenda di Agamennone, vittima di un oscuro presagio che le fa temere per la sorte dei figli. Sopraggiunge un coro di prigioniere troiane che la informa della richiesta del fantasma di Achille, accolta dai greci per volere di Odisseo. Ecuba \u00e8 disperata. Sopraggiunge Polissena che, alla notizia della sua futura sorte, si dispera per la madre ma coraggiosamente accetta il suo destino, preferendo essere scannata piuttosto che vivere come una schiava senza dignit\u00e0.\nUlisse giunge ed invano Ecuba lo prega di lasciare vivere la figlia o di ucciderla insieme a lei. Polissena, coraggiosa e forte, viene portata via mentre Ecuba si accascia disperata al suolo. Giunge l'araldo Taltibio a narrare la morte della giovane, chiedendo ad Ecuba di darle degna sepoltura. Ecuba incarica un'ancella di colmare una brocca di acqua di mare, necessaria per lavare la salma di Polissena, ma questa ritorna col cadavere coperto del figlio di Ecuba Polidoro, ripescato nelle acque del mare dove l'uccisore Polimestore lo aveva gettato.\nInizia cos\u00ec la follia di Ecuba, disperata per la perdita dei figli. Medita vendetta quando sopraggiunge Agamennone, al quale Ecuba racconta del perfido Polimestore che ha infranto il sacro vincolo dell'ospitalit\u00e0 e disonorato il cadavere del figlio Polidoro gettandolo in mare. Agamennone, impietosito da Ecuba e sdegnato dalla perfidia e dalla bramosia di Polimestore, accetta l'invito della donna a non opporsi al suo piano di vendetta.\nEcuba convoca Polimestore nella tenda di Agamennone, con la scusa di dover rivelare a lui e ai suoi figli dove si nasconde il tesoro dei Priamidi. La segretezza della rivelazione impone a Polimestore l'obbligo di allontanare i servi e di restare solo con la donna, la quale lo incalza con interrogativi sulla salute del figlio, ai quali Polimestore risponde con menzogne.\nEntrate nella tenda le prigioniere Troiane immobilizzano l'assassino ed Ecuba, resa cieca dalla collera, con dei sassi uccide i due figli del re Tracio, poi gli si scaglia contro e lo acceca compiendo cos\u00ec la sua vendetta. Uscito dolorante per la ferita dalla tenda, Polimestore chiede vendetta al sopraggiunto Agamennone, che ha udito le grida di dolore del re tracio. Agamennone lo interroga sul suo comportamento, per il quale Polimestore si giustifica dicendo di essere stato costretto ad uccidere Polidoro per impedirgli di ricostruire in futuro Troia. Anche Ecuba espone le ragioni del suo gesto, mostrando disprezzo e risentimento nei confronti delle giustificazioni di Polimestore. Agamennone, sentite le due parti, non condanna Ecuba, e Polimestore si infuria, inveendo contro i due e predicendo loro due sorti terribili. Ecuba morir\u00e0 e sar\u00e0 trasformata in cagna mentre Agamennone vedr\u00e0 Cassandra uccisa dalla moglie Clitennestra ed anche lui verr\u00e0 da lei ucciso con un colpo di scure. Sdegnato dalle funeste profezie, Agamennone abbandona Polimestore su un'isola deserta dove rimane fino alla fine dei suoi giorni. Altre fonti raccontano di come Ecuba infuriata per la morte di suo figlio Polidoro ucciso da Polimestore , soppresse i due\u00a0 figli di quest'ultimo lapidandoli e poi lo stesso Polimestore, tagliandogli la testa ed immergendo la tenda nel suo sangue. "}
{"id": "691599", "revid": "1745361", "url": "https://it.wikipedia.org/wiki?curid=691599", "title": "Telamone (mitologia)", "text": "Telamone () \u00e8 un personaggio della mitologia greca. Fu un argonauta (cos\u00ec come il fratello Peleo), uno dei partecipanti alla caccia al cinghiale calidonio e divenne re di Salamina.\nAssieme a Peleo accompagn\u00f2 Ercole nelle spedizioni contro le Amazzoni e contro Troia.\nTelamone fu accolto dal re di Salamina e ne divenne il successore dopo la morte di costui.\nGenealogia.\nFiglio di Eaco e di Endeide, spos\u00f2 prima Peribea che lo rese padre di Aiace Telamonio ed in seguito spos\u00f2 Esione da cui ebbe Teucro.\nAlcune fonti fanno riferimento ad un terzo figlio chiamato Trambelo e che, rifiutato da una fanciulla di Lesbo di nome Apriate, si vendic\u00f2 di lei gettandola in fondo al mare.\nVita.\nDopo aver ucciso il fratellastro Foco, Telamone e Peleo dovettero lasciare Egina. Il re Cicreo di Salamina accolse Telamone e divent\u00f2 suo amico. Telamone spos\u00f2 la figlia di Cicreo, Peribea, da cui gener\u00f2 Aiace. In seguito Cicreo diede il suo regno a Telamone. In altre versioni del mito, la figlia di Cicreo si chiama Glauce, mentre Peribea \u00e8 la seconda moglie di Telamone e figlia di Alcatoo.\nTelamone compare anche nelle due versioni del sacco di Troia da parte di Ercole, quando re della citt\u00e0 era Laomedonte (o Troo). Prima che scoppiasse la guerra di Troia, Poseidone invi\u00f2 un mostro marino per distruggere la citt\u00e0.\nNella versione del re Troo, Ercole, insieme a Telamone e Oicle, accett\u00f2 di uccidere il mostro in cambio dei cavalli che Troo aveva ricevuto da Zeus come compenso per il rapimento di Ganimede (che era figlio di Troo) da parte di Zeus. Troo accett\u00f2, Ercole uccise il mostro e Telamone spos\u00f2 Esione, figlia di Troo, generando da lei il figlio Teucro.\nNella versione del re Laomedonte, Laomedonte progett\u00f2 di sacrificare Esione al dio Poseidone nella speranza di placarlo. Ercole salv\u00f2 Esione all'ultimo minuto e uccise sia il mostro, cos\u00ec come Laomedonte e i figli di questi, tranne Ganimede, che era sul Monte Olimpo, e Priamo, che ebbe salva la vita donando a Ercole un velo d'oro tessuto da Esione. Telamone ebbe Esione in premio e la spos\u00f2, e da lei gener\u00f2 Teucro. Poich\u00e9 Aiace si era suicidato a Troia, Telamone band\u00ec Teucro da Salamina per non aver riportato suo fratello a casa.\nNella \"Biblioteca di Apollodoro\" si legge che Telamone fu quasi ucciso durante l'assedio di Troia. Telamone fu il primo a entrare nelle mura di Troia e ci\u00f2 fece infuriare Ercole, il quale avrebbe voluto quell'onore per s\u00e9. Ercole stava per uccidere Telamone, quando questi cominci\u00f2 a costruire rapidamente un altare di pietre in onore di Ercole. Ercole fu cos\u00ec lusingato che dopo il sacco di Troia gli diede in moglie Esione. Esione chiese di poter portare con s\u00e9 il fratello Podarce. Ercole acconsent\u00ec ma volle che Esione lo comprasse come schiavo. Esione riscatt\u00f2 il fratello pagando con un velo intessuto d'oro. Il nome di Podarce fu cambiato in Priamo - che, secondo l'autore greco Apollodoro, deriva dal verbo greco \"comprare\".\nArchitettura.\nIn architettura il telamone \u00e8 una figura maschile colossale usata come colonna. \u00c8 chiamato anche atlante ed \u00e8 la versione maschile della cariatide."}
{"id": "691600", "revid": "125594193", "url": "https://it.wikipedia.org/wiki?curid=691600", "title": "Atalanta (mitologia)", "text": "Atalanta () \u00e8 un'eroina della mitologia greca. Secondo la versione arcadica \u00e8 figlia di Iaso e di Climene, mentre per la tradizione beotica suo padre \u00e8 Scheneo, figlio di Atamante.\nIl mito.\nIl mito racconta che il padre di Atalanta desiderasse un maschio, ed alla nascita di Atalanta, com'era costume in questi casi, la abbandon\u00f2 sul monte Pelio. Artemide allora invi\u00f2 un'orsa, che se ne prese cura allattandola e allevandola. Qualche tempo dopo, Atalanta fu trovata da un gruppo di cacciatori che la crebbero.\nLa sua propensione per la caccia si manifest\u00f2 presto quando affront\u00f2 e uccise con l'arco i centauri Ileo e Reco, i quali avevano tentato di violentarla. In seguito, chiese di far parte degli Argonauti e partecip\u00f2 alla spedizione, diventando l'unica donna a prendere parte all'impresa (secondo altre versioni del mito invece, Giasone, che temeva la presenza di una donna sulla nave Argo, rifiut\u00f2).\nAltra prova di destrezza nella caccia Atalanta la diede partecipando alla battuta per la cattura del cinghiale calidonio, che riusc\u00ec a ferire per prima. Meleagro, in segno di onore, le fece dono della pelle della preda.\nL'eco dell'impresa la rese tanto celebre che il padre infine la riconobbe. Le insistenze del padre affinch\u00e9 Atalanta si sposasse incontrarono la sua contrariet\u00e0: infatti, un oracolo le aveva predetto che, una volta sposata, avrebbe perduto le sue abilit\u00e0.\nAtalanta, per accontentare il padre, sicura dei propri mezzi, promise di sposarsi solo con chi l'avesse battuta in una gara di corsa. La posta era altissima: ciascun pretendente che non ne fosse uscito vincitore, sarebbe stato ucciso.\nNessuno riusc\u00ec a batterla finch\u00e9 non arriv\u00f2 Melanione (o Ippomene) che, profondamente innamorato, volle cimentarsi nella rischiosissima impresa chiedendo aiuto ad Afrodite. La dea diede allora a Melanione tre mele d'oro tratte dal Giardino delle Esperidi ed egli, seguendone il consiglio, lasci\u00f2 che cadessero a una a una durante la corsa. Atalanta ne risult\u00f2 irresistibilmente attratta e si ferm\u00f2 ogni volta a raccoglierle, perdendo cos\u00ec terreno prezioso e, infine, la gara stessa.\nAtalanta viene descritta come provocante, ma fermamente virtuosa. Cacciatrice infaticabile, venne talvolta assimilata ad Artemide.\nIl mito nella letteratura classica greca e latina.\nEuripide afferma che il padre di Atalanta fosse Menalo, figlio di Licaone, e che suo marito fosse Ippomene; alcuni autori ritengono invece che fosse figlia del re beota Scheneo.\nSecondo alcune leggende, Atalanta \u00e8 madre di Partenopeo, avuto da Meleagro o da Melanione.\nNelle \"Metamorfosi\" di Ovidio, Venere narra ad Adone l'episodio della gara fra Atalanta ed Ippomene. Secondo questo racconto, la dea si adira con il vincitore che dimentica di ringraziarla dell'aiuto ricevuto e, per vendicarsi, pervade gli sposi di desiderio mentre sono in visita al tempio di Cibele. Quest'ultima, furiosa nel vedere il suo tempio profanato dalla passione dei due giovani, li trasforma in leoni e li condanna a trainare il suo carro.\nSempre nello stesso poema, viene citata come \"Atalanta di Tegea\", partecipante alla caccia al cinghiale calidonio (senza specificare che si tratti dello stesso personaggio).\nAppare inoltre evidente la somiglianza fra la figura di Atalanta e quella di Camilla, vergine guerriera dell\u2019Eneide di Virgilio.\nRiprese successive del mito.\nIl mito di Atalanta \u00e8 ripreso e variato dall'alchimista, medico e musicista, Michael Maier (1566-1622), nel suo \"Atalanta fugiens\".\nLa figura di Atalanta ha ispirato un racconto di Gianni Rodari, con illustrazioni di Emanuele Luzzati.\nIl suo nome \u00e8 stato dato da Carl von Linn\u00e9 a una specie di farfalla: la Vanessa atalanta diffusa nelle zone temperate di Europa, Asia e Nord America.\nGuido Reni nel 1618-1619 dipinge il mito di Atalanta e Ippomene.\nCon ispirazione a questa figura mitologica, il 17 ottobre 1907 venne fondata a Bergamo la squadra dell'Atalanta Bergamasca Calcio, detta per l'appunto \u201cLa Dea\u201d.\nLa psicanalista junghiana Jean Shinoda Bolen, continuatrice della mitopsicologia, nel suo \"Artemide. Lo spirito indomito dentro la donna\" ha dedicato molto spazio all'interpretazione del mito di Atalanta come figura mitologica umana corrispondente dell'archetipo di Artemide. Una prima trattazione del mitema Atalanta era gi\u00e0 presente nel suo precedente libro, \"Le dee dentro la donna. Una nuova psicologia femminile\", traduzione pubblicata presso la medesima casa editrice Astrolabio.\nCuriosit\u00e0.\nAtalanta \u00e8 presente nella serie \"Golden Sun\", in \"Fate/Grand Order\", nella \"light novel\" e nella serie anime di \"Fate/Apocrypha\" e in \"Rise of the Argonauts\". \u00c8 inoltre una delle dodici figure le cui vicende sono narrate da Rick Riordan in \"Percy Jackson racconta gli eroi greci\". E ancora, ispir\u00f2 i padri fondatori di una societ\u00e0 calcistica italiana, con sede a Bergamo, denominata proprio Atalanta (Atalanta Bergamasca Calcio \u00e8 il nome completo)."}
{"id": "691601", "revid": "834", "url": "https://it.wikipedia.org/wiki?curid=691601", "title": "La capa gira", "text": ""}
{"id": "691603", "revid": "1522738", "url": "https://it.wikipedia.org/wiki?curid=691603", "title": "Belize", "text": "Il Belize o Belise \u00e8 uno Stato indipendente dell'America centro-settentrionale che si estende per con una popolazione di abitanti (stimati nel luglio 2016).\nLa sua capitale \u00e8 Belmopan.\nConfina a nord con il Messico, a est si affaccia sul mar dei Caraibi e sul golfo dell'Honduras, a sud e ovest confina con il Guatemala.\nUn tempo colonia con il nome di Honduras britannico, \u00e8 indipendente dal 1981 ma \u00e8 amministrativamente uno dei sedici reami del Commonwealth e il suo capo di Stato \u00e8 il sovrano del Regno Unito, al 2022 la regina Elisabetta II.\nLa lingua ufficiale \u00e8 l'inglese.\nNome.\nQuesta ex-colonia britannica prende il nome dalla sua precedente capitale, la citt\u00e0 portuale di Citt\u00e0 del Belize, che prendeva il nome, a sua volta, dal fiume omonimo, dato che sorgeva alla sua foce. L'etimo \u00e8 incerto, ma la teoria pi\u00f9 accreditata \u00e8 che Belize fosse il nome con cui gli spagnoli chiamavano il corsaro Peter Wallace che si era insediato nel porto sopraccitato nel 1638; oppure lo si fa derivare dal termine maia \"belix\" che significa \"acqua fangosa\".\nStoria.\nEpoca precolombiana.\nL'area sulla quale si trova l'attuale stato del Belize era originariamente abitata da gruppi Amerindi (Caribi, Arawak e Maya). La civilt\u00e0 Maya, originaria della penisola dello Yucat\u00e1n, si diffuse nel Belize a partire dal 2500 a.C. raggiungendo il massimo splendore tra il 300 e il 900 (chiamato anche periodo classico), a quest'epoca risalgono gran parte dei siti archeologici del Paese.\nSecondo la storiografia tradizionale la civilt\u00e0 Maya era scomparsa dall'area dell'attuale Belize prima dell'arrivo dei primi europei, ma studi pi\u00f9 recenti hanno dimostrato che nell'epoca cosiddetta post-classica la civilt\u00e0 Maya si era trasformata da una societ\u00e0 teocratica, che si aggregava intorno a grandi centri abitati il cui cuore erano gli edifici di culto, a una societ\u00e0 distribuita in piccoli centri con strutture sociali diverse da quelle del periodo classico, dopo che la popolazione aveva abbandonato i grandi centri per distribuirsi in maniera pi\u00f9 capillare lungo le rive dei fiumi, dedicandosi pi\u00f9 intensamente al commercio e all'agricoltura.\nLa colonizzazione.\nIl primo avvistamento del territorio del Belize viene attribuito a due navigatori spagnoli, Vicente Y\u00e1\u00f1ez Pinz\u00f3n e Juan D\u00edaz de Sol\u00eds che navigarono lungo la costa diretti verso lo Yucat\u00e1n. Nel 1524 Hern\u00e1n Cort\u00e9s attravers\u00f2 l'estremo sud-occidentale dell'attuale Belize, uno dei membri della sua spedizione descrisse con precisione delle cascate sul fiume Sarstun. Nei secoli successivi non vi sono testimonianze di attivit\u00e0 di esplorazione da parte degli spagnoli, per contro, la costa e le isole del Belize divennero rifugio per i bucanieri britannici che, appoggiati dal governo britannico, compivano azioni di disturbo dei traffici commerciali spagnoli. Le attivit\u00e0 piratesche proseguirono fino al XVII secolo quando divenne economicamente pi\u00f9 interessante lo sfruttamento del legname.\nNel 1749 l'area fu posta sotto il controllo di un Soprintendente, subordinato al Governatore della Giamaica. La convivenza dei coloni inglesi con i vicini insediamenti spagnoli fu caratterizzata da frequenti scontri che si acquietarono provvisoriamente con la Pace di Parigi del 1763. La tregua fu per\u00f2 di breve durata: nel 1779 la Spagna, al fine di costringere gli inglesi a ritirarsi dall'area chiamata all'epoca \"Settlement of Belize in the Bay of Honduras\" (Insediamento del Belize nel Golfo dell'Honduras), ne devast\u00f2 i territori; poco dopo furono per\u00f2 i britannici ad avere la meglio sconfiggendo gli spagnoli nella battaglia di St. George's Caye.\nNel 1862 l'insediamento fu elevato a colonia con il nome di Honduras britannico (\"British Honduras\") e fu posto sotto l'amministrazione di un Governatore luogotenente, sempre subordinato al Governatore della Giamaica. Infine, il 1\u00ba gennaio 1964 l'Inghilterra sanc\u00ec l'autonomia di governo della colonia, fatto che caus\u00f2 l'interruzione delle relazioni diplomatiche del Guatemala con il Regno Unito.\nIndipendenza.\nLe prime elezioni parlamentari dopo l'indipendenza (1984) videro la vittoria del Partito Democratico Unito (United Democratic Party - UDP), la carica di primo ministro fu ricoperta da Manuel Esquivel. Cinque anni dopo vinse le elezioni il Partito Unito del Popolo (People's United Party - PUP) guidato da George Cadle Price considerato uno degli artefici dell'indipendenza del Paese.\nLe elezioni del 1998 furono vinte nuovamente dal PUP (dopo un quinquennio guidato dall'UDP), divenne premier Said Wilbert Musa che deve la sua rielezione nel 2003 ai consistenti investimenti infrastrutturali e nell'edilizia e alla creazione di posti di lavoro. La sua politica ha per\u00f2 provocato un aumento dell'indebitamento dello Stato e nel 2004 venne annunciato un programma di riduzione di spesa e inasprimento fiscale che ha provocato proteste e disordini nel Paese. Ricordiamo inoltre i disordini in Belize del 2005.Le ultime elezioni nazionali, del 7 febbraio 2008, hanno visto la vittoria dell'UDP dopo 10 anni di governo del PUP. Il primo ministro attuale \u00e8 Dean Barrow.\nGeografia.\nIl territorio del Belize si trova nella parte sud-orientale della penisola dello Yucat\u00e1n, \u00e8 delimitato a nord dal fiume Hondo a sud dal fiume Sarstun ed \u00e8 attraversato dal fiume Belize.\nIl Belize \u00e8 il secondo Stato pi\u00f9 piccolo dell'America centrale dopo El Salvador, la sua superficie \u00e8 poco pi\u00f9 piccola di quella della Toscana o del Gibuti.\nMorfologia.\nLa parte settentrionale del territorio del Paese \u00e8 attraversata da numerosi corsi d'acqua ed \u00e8 prevalentemente pianeggiante, l'area costiera \u00e8 caratterizzata dalla presenza di numerose lagune e paludi costiere, verso nord-ovest si incontrano ampie foreste tropicali.\nLa parte meridionale \u00e8 invece dominata dai bassi altopiani e dalle vallate dei monti Maya, una catena di rilievi che raggiunge la sua altezza massima con il Doyle's Delight ( s.l.m.) situato nella parte meridionale dei monti Maya. L'area meridionale, a sud dello spartiacque dei monti Maya, \u00e8 costituita da una fertile pianura alluvionale dove abbondano le piantagioni di agrumi e banane; quest'area \u00e8 quella meno densamente popolata del Paese.\nLo sviluppo costiero \u00e8 pari a 386\u00a0km fronteggiati da un'estesa barriera corallina composta da circa 450 isole e isolotti chiamate localmente \"cayes\" che formano la Belize Barrier Reef, lunga , seconda barriera corallina pi\u00f9 lunga del mondo dopo la Grande barriera corallina australiana. L'isola principale \u00e8 Ambergris Caye situata all'imboccatura della baia di Chetumal, al largo della costa si trovano inoltre tre dei quattro atolli corallini dell'emisfero occidentale, il Glover's Reef, le isole Turneffe e il Lighthouse Reef.\nIdrografia.\nL'ampia rete di corsi d'acqua ha avuto un ruolo importante nella storia del Paese la cui economia era fondata sullo sfruttamento del legname. Il fiume pi\u00f9 importante \u00e8 il Belize che attraversa il territorio dal versante settentrionale dei Monti Maya fino a sfociare nel Mar dei Caraibi nei pressi di Belize City, il fiume \u00e8 navigabile fino ai confini con il Guatemala e fino al XX secolo \u00e8 stato la principale via di comunicazione. Storicamente hanno avuto un ruolo importante anche il fiume Sibun che attraversa la parte nord-orientale dei monti Maya, e il New River che scorre nella parte settentrionale e sfocia nella baia di Chetumal. Le pianure alluvionali che costeggiano i corsi di entrambi i fiumi sono state le aree dei primi insediamenti nel Belize.\nClima.\nIl clima \u00e8 tropicale, la stagione delle piogge dura da maggio a novembre, negli altri mesi le precipitazioni e il livello di umidit\u00e0 sono sensibilmente inferiori. Le temperature medie dell'area costiera vanno da in gennaio a 27\u00a0\u00b0C in luglio, le temperature medie si innalzano lievemente muovendosi verso l'interno del Paese tranne nella parte montuosa meridionale in cui sono mitigate dall'altitudine e il clima \u00e8 pi\u00f9 fresco.\nLe precipitazioni medie variano dai nella parte settentrionale e occidentale ai 4\u00a0500\u00a0mm nella parte meridionale. Le differenze stagionali sono pi\u00f9 nette nella parte centro-settentrionale in cui, nei mesi tra gennaio e aprile e maggio le precipitazioni sono scarse. La stagione secca \u00e8 pi\u00f9 breve a sud.\nGli uragani tropicali hanno avuto un ruolo tragicamente importante nella storia del Belize, la stagione degli uragani ha il suo avvio \"ufficiale\" il 1\u00ba giugno di ogni anno, a partire da questa data iniziano le campagne informative sulle contromisure da prendere in caso di uragano. Nel 1931 oltre persone persero la vita nel corso di un uragano che distrusse i due terzi degli edifici di Belize City. Nel 1955 l'uragano Janet devast\u00f2 la citt\u00e0 di Corozal. Nel 1961 Hattie colp\u00ec la parte centrale del Paese con venti che superarono i 300\u00a0km/h devastando nuovamente Belize City, una delle conseguenze dell'uragano fu la decisione di rilocalizzare la capitale nella citt\u00e0 di Belmopan situata pi\u00f9 all'interno. Nel 1978 l'uragano Greta provoc\u00f2 oltre 25 milioni di dollari di danni devastando la costa meridionale. Gli ultimi uragani che hanno colpito il Belize sono stati Keith (2000) e Iris (2001)\nSociet\u00e0.\nPopolazione.\nIl Belize \u00e8 lo Stato meno densamente popolato dell'America centrale, poco pi\u00f9 della met\u00e0 dei suoi circa 374.681 abitanti vivono in aree rurali, un quarto della popolazione complessiva risiede a Citt\u00e0 del Belize, porto principale e centro economico del Paese.\nGran parte della popolazione \u00e8 di discendenza multietnica, quasi la met\u00e0 della popolazione ha origini miste europee e maia (i cosiddetti mestizos), un quarto \u00e8 di origine africana o afro-europea, a questi si aggiungono i garifuna (afro-amerindi) le popolazioni maia, europei, indiani, cinesi, mediorientali e nord-americani.\nEtnie.\nDa una stima del 2010, la popolazione \u00e8 composta da: meticci (\"mestizos\") 52,9%, creoli 25,9%, maia 11,3%, garifuna 6,1%, est-indiani 3,9%, mennoniti 3,6%, europoidi 1,2%, asiatici 1,0%, altri 1,2%, sconosciuto 0,3%.\nLingue.\nUna delle conseguenze della caratteristica multirazziale della popolazione \u00e8 il miscuglio di lingue parlate nel Paese. La lingua ufficiale \u00e8 l'inglese che rappresenta per\u00f2 la prima lingua per una stretta minoranza della popolazione, le altre lingue parlate sono il cosiddetto \"Belize Kriol\", una lingua creola basata sull'inglese. Molto diffuso anche lo spagnolo, meno parlati sono gli antichi dialetti Maya, il garifuna e il Plautdietsch parlato dai contadini mennoniti di origine tedesca.\nOrdinamento dello stato.\nRivendicazioni territoriali.\nLa storica disputa territoriale fra il Belize e il confinante Guatemala affonda le sue origini nella rivendicazione da parte della Spagna di tutti i territori del \"Nuovo Mondo\" situati ad ovest della linea stabilita tramite il Trattato di Tordesillas (1494). I tentativi di risolvere la questione effettuati nel XIX secolo portarono alla stipula, nel 1859, di un trattato che individuava con precisione i confini fra Guatemala e quello che in seguito venne chiamato Honduras Britannico. Mentre il Guatemala interpret\u00f2 il contenuto del trattato come una cessione di parte del territorio, i britannici lo considerarono sempre una vera affermazione di un confine fra due territori sulla sovranit\u00e0 dei quali non vi era alcun dubbio. In seguito il Guatemala mise in discussione il trattato affermando che siccome la controparte non aveva rispettato alcune clausole (articolo 7) concernenti la costruzione di una strada di collegamento fra i due Paesi il Guatemala non era tenuto al rispetto dell'articolo 1, ovvero il riconoscimento dei confini.\nLa disputa continu\u00f2 nel tempo, negli anni 1960 vi fu un vano tentativo di mediazione da parte degli Stati Uniti; nel 1981 non fu possibile applicare un accordo trilaterale (Regno Unito, Guatemala e Belize) e nello stesso anno il Belize divenne indipendente, ereditando una disputa rimasta irrisolta. Le trattative ripresero nel 1988, e il Guatemala riconobbe infine il Belize nel 1991 quando furono ristabilite relazione diplomatiche.\nNel novembre 2000 i due Stati concordarono un accordo di mutuo rispetto di una zona cuscinetto pari ad un chilometro dal confine in ambo gli stati. Il Guatemala, convinto delle basi legali della sua rivendicazione, port\u00f2 il caso dinanzi alla Corte internazionale di giustizia, il governo del Belize propose di risolvere la questione con la mediazione dell'OAS. Allo stato attuale i rapporti sono relativamente distesi tanto che entrambe le parti hanno accettato di presentare la disputa alla Corte internazionale di giustizia per richiedere un parere vincolante.\nSuddivisioni amministrative.\nIl territorio del Belize si suddivide in sei distretti.\nIstituzioni.\nIl Belize \u00e8 una monarchia parlamentare e fa parte del Commonwealth. Il capo dello Stato \u00e8 il sovrano del Regno Unito di Gran Bretagna e Irlanda del Nord.\nAttualmente la Regina del Belize \u00e8 Elisabetta II che qui usa il titolo di \"Sua Maest\u00e0 Elisabetta II, per la Grazia di Dio, Regina di Belize e degli altri Suoi Reami e Territori, Capo del Commonwealth\".\nLa costituzione fu approvata il 21 settembre 1981.\nIl potere esecutivo, da un punto di vista formale \u00e8 esercitato dal capo dello Stato (il monarca britannico), rappresentato da un governatore generale di sua nomina. Il primo ministro (eletto dai cittadini), posto a capo del governo, agisce \"de jure\" come \"consigliere\" del governatore generale esercitando, \"de facto\", il potere esecutivo. Il governo \u00e8 composto da ministri appartenenti al partito di maggioranza che contestualmente fanno parte del parlamento.\nIl parlamento, bicamerale, viene chiamato \"National Assembly\" rimane in carica per cinque anni ed \u00e8 composto dalla Camera dei Rappresentanti i cui 29 membri sono eletti a suffragio universale e dal Senato composto da 12 membri nominati dal governatore generale e scelti nel seguente criterio:\nUniversit\u00e0.\nIn ambito universitario ricordiamo l'Universit\u00e0 del Belize (University of Belize) (UB), istituita nell'agosto del 2000.\nForze armate.\nL'esercito del Belize, chiamato \"Belize Defense Force\" (BDF) \u00e8 stato fondato nel 1973 e comprende forze di fanteria leggera composte da effettivi e riservisti, una piccola forza aerea e una marina. \u00c8 stato incaricato della difesa del Paese dal 1\u00ba gennaio 1994, anno nel quale si sono ritirate le forze britanniche (\"British Forces Belize\"), che mantengono per\u00f2 alcune basi di addestramento (\"British Army Training Support Unit Belize\").\nPer arruolarsi \u00e8 richiesta un'et\u00e0 di 18 anni, \u00e8 prevista la leva obbligatoria solo nel caso in cui i volontari non siano sufficienti ma finora non \u00e8 mai stata necessaria in quanto il numero di volontari supera abbondantemente i posti disponibili.\nPolitica.\nPolitica interna.\nDall'indipendenza.\nLe prime elezioni parlamentari dopo l'indipendenza (1984) videro la vittoria del Partito Democratico Unito (\"United Democratic Party\" - UDP), la carica di primo ministro fu ricoperta da Manuel Esquivel. Cinque anni dopo vinse le elezioni il Partito Unito del Popolo (\"People's United Party\" - PUP) guidato da George Cadle Price considerato uno degli artefici dell'indipendenza del Paese.\nLe elezioni del 1998 furono vinte nuovamente dal PUP (dopo un quinquennio guidato dall'UDP), divenne premier Said W. Musa che deve la sua rielezione nel 2003 ai consistenti investimenti infrastrutturali e nell'edilizia e alla creazione di posti di lavoro. A queste elezioni i partiti conservatori si presentarono uniti nella UDP/NABR Alliance. La sua politica ha per\u00f2 provocato un aumento dell'indebitamento dello Stato e nel 2004 venne annunciato un programma di riduzione di spesa e inasprimento fiscale che ha provocato proteste e disordini.\nLe ultime elezioni nazionali, del 7 febbraio 2008, hanno visto la vittoria dell'UDP dopo 10 anni di governo dell'PUP. Il primo ministro attuale \u00e8 Dean Barrow.\nPolitica estera.\nData la recente indipendenza e gli strettissimi legami del Belize con la Madrepatria, la politica estera del Belize si muove sulla falsariga di quella operata dal Regno Unito nella zona caraibica. \u00c8 importante altres\u00ec ricordare come la diplomazia del Belize sia riuscita nel 2000 a trovare un accordo con il Guatemala riguardo alle storiche dispute territoriali.\nEconomia.\nPer la bassa imposizione fiscale attuata e, in particolare, per l'assenza di norme e misure restrittive di controllo sul versante delle transazioni finanziarie, Belize \u00e8 annoverata tra i cosiddetti \"paradisi fiscali\". Infatti (unitamente alle Filippine, Isole Cook, Liberia, Isole Marshall, Montserrat, Nauru, Niue, Panam\u00e1, Vanuatu, Brunei, Costa Rica, Guatemala e Uruguay) il Belize figura tra le 14 giurisdizioni che, in base all'ultimo Rapporto del giugno 2010 dell'Ocse, sono elencate sotto la voce \"tax haven\". Anche il sistema fiscale italiano, con il Decreto Ministeriale 04/05/1999, ha inserito il Belize nella lista degli Stati o Territori aventi un regime fiscale privilegiato (Black List o lista nera), ponendo quindi limitazioni fiscali ai rapporti economico-commerciali tra le aziende italiane e i soggetti ubicati in tale territorio.\nPIL (nominale): 4\u00a0610 $ pro capite (101\u00ba posto della classifica mondiale)\nRisorse.\nAl contrario di quanto avvenuto per altri Paesi nell'area caraibica, l'economia del Belize in passato non si fondava sulle grandi piantagioni di canna da zucchero, bens\u00ec sullo sfruttamento delle risorse forestali. Gli sparuti tentativi di impiantare coltivazioni di canna da zucchero si scontrarono con i dazi imposti dai britannici sui prodotti agricoli del Belize, pi\u00f9 elevati di quelli di altri Paesi, che rendevano poco redditizie le attivit\u00e0 agricole. Solo intorno alla met\u00e0 del XX secolo il baricentro dell'attivit\u00e0 agricola si spost\u00f2 dall'industria del legname alle coltivazioni di agrumi e banane a sud e di canna da zucchero a nord. Negli ultimi decenni del XX secolo si sono aggiunte l'allevamento di crostacei e le attivit\u00e0 legate all'eco-turismo.\nAl momento attuale l'agricoltura, il trattamento dei prodotti agricoli e il turismo sono le attivit\u00e0 economiche che generano i maggiori flussi di entrata per la bilancia commerciale.\nIl Belize, inoltre, \u00e8 il principale consumatore mondiale di zucchero: nel 1999, infatti, ha consumato 62,6\u00a0kg pro capite, entrando nel Guinness dei primati.\nTrasporti.\nGuida a destra.\nIn Belize vi sono 47 piste per aerei di cui 6 sono asfaltate, L'aeroporto principale \u00e8 l'Aeroporto Internazionale Philip S. W. Goldson situato a circa 15\u00a0km da Belize City dal quale partono voli di linea per gli Stati Uniti, il Messico e Paesi dell'America Centrale.\nVoli interni collegano le principali citt\u00e0 e le isole.\nIl Paese \u00e8 attraversato da quattro strade principali\nIl Belize attualmente (2007) non ha una rete ferroviaria, l'unica linea ferroviaria fu costruita nel 1913 ad opera della United Fruit e connetteva le piantagioni di Middlesex con il porto di Dangrigra e rimase operativa fino al 1937. Alcuni tratti sono ancora visibili lungo la \"Hummingbird Highway\" (tra Dangriga e Belmopan) che utilizza alcuni antichi ponti ferroviari della linea.\nEsportazioni.\nRegno Unito 31,3%, USA 18,9%, Nigeria 6,8%, Trinidad e Tobago 4,8%, Irlanda 4,3%, Giamaica 4,2%.\nImportazioni.\nUSA 26,9%, Messico 11,9%, Cuba 10,3%, Guatemala 8,1%, Cina 7,6%, Trinidad e Tobago 5,7%.\nAmbiente.\nIl Belize \u00e8 uno degli stati che presentano la pi\u00f9 elevata biodiversit\u00e0, sia per quanto riguarda le specie terrestri (3\u00a0408 specie di piante vascolari, oltre 150 specie di mammiferi, 540 specie di uccelli, 151 specie di rettili e anfibi) sia per quelle acquatiche (quasi 600 specie di pesci d'acqua dolce e salata). La barriera corallina che si estende lungo la costa \u00e8 la seconda pi\u00f9 grande al mondo dopo la Grande Barriera australiana ed \u00e8 stata riconosciuta dall'UNESCO come Patrimonio dell'Umanit\u00e0 in virt\u00f9 della sua biodiversit\u00e0. Il Belize ha inoltre un ruolo rilevante nel mantenimento del Corridoio Biologico Mesoamericano, un insieme di aree protette che attraversa l'America Centrale dal Messico fino a Panama.\nAl momento attuale (2007) circa il 40 % del territorio nazionale \u00e8 sottoposto a forme diverse di tutela ambientale (riserve di vario tipo, parchi marini e parchi nazionali) per un totale di 94 aree protette tra cui 16 parchi nazionali.\nCultura.\nAlfabetizzazione.\nTasso di alfabetizzazione: 75%.\nStudenti universitari: 9\u00a0457.\nIstruzione.\nVige l'obbligo scolastico fino a 14 anni.\nProduzione letteraria.\nTra gli scrittori del Belize che si sono maggiormente distinti ricordiamo Evan X Hyde (1947), che ha spesso trattato nelle sue opere i temi del suo paese.\nMusica.\nNel panorama musicale del Belize possiamo ricordare la figura di Paul Nabor.\nSanit\u00e0.\nNon esiste un sistema sanitario pubblico.\nAmbiente.\nIl 5,0% del territorio \u00e8 parzialmente protetto.\nPatrimoni dell'umanit\u00e0.\nUn sito del Belize e stato inserito nella Lista dei patrimoni dell'umanit\u00e0 dell'UNESCO: si tratta del Sistema della riserva naturale della Belize Barrier Reef (1996)\nSimboli Nazionali.\nOrchidea nera.\nIl fiore nazionale del Belize \u00e8 l'orchidea nera (\"Prosthechea cochleata\"), conosciuta anche con il nome di \"Encyclia cochleata\".\nMogano.\nL'albero nazionale del Belize \u00e8 il mogano (\"Swietenia macrophylla\"), uno dei magnifici giganti della foresta pluviale belizana. Il suo tronco \u00e8 dritto e alto pi\u00f9 di 30\u00a0m, e la sua folta chioma verdeggiante spicca al di sopra degli alberi che lo circondano. Nei primi mesi dell'anno, quando cadono le foglie e appaiono i primi germogli color rosso-brunastro il mogano pu\u00f2 essere individuato anche a grande distanza. I suoi fiori sono piccoli e biancastri e danno vita a frutti scuri, a forma di pera, lunghi circa 15\u00a0cm. Quando i frutti sono maturi si spaccano in cinque valve in modo da liberare i semi dotati di ali che vengono trasportati dal vento. Una volta caduti sul terreno ombreggiato e protetto della foresta germogliano e iniziano un nuovo ciclo vitale. La maturazione del mogano va dai 60 agli 80 anni.\nDalla met\u00e0 del XVII secolo i coloni inglesi iniziarono a sfruttare la foresta di mogano belizana. All'inizio veniva esportato nel Regno Unito sotto forma di tronchi quadrati, oggi invece si tratta di pezzi di legname. Il motto nazionale \"Sub Umbra Floreo\" significa \"fiorisco all'ombra\" (del mogano).\nTucano dal becco rosso.\nIl tucano dal becco rosso (\"Ramphastos sulfuratus\") \u00e8 l'uccello nazionale del Belize. Spicca per i colori brillanti del suo piumaggio, verde, blu, rosso e arancione, e per il grande becco a forma di canoa. I tucani si trovano nelle aree aperte dove crescono grandi alberi. Il corpo \u00e8 nero, il petto e le guance giallo vivo. Le penne sotto la coda sono rosse e in fondo alla coda hanno una caratteristica macchia bianca. Il loro verso gracchiante ricorda il gracidio monotono delle rane. I tucani amano la frutta, che mangiano tagliandola con l'estremit\u00e0 seghettata del becco. Fanno il nido nei buchi dei tronchi, sfruttando le cavit\u00e0 naturali o i buchi fatti dai picchi, che allargano rimuovendo il legno marcio. Depongono dalle due alle quattro uova, covate da entrambi i genitori. La nidificazione dura dalle sei alle sette settimane.\nTapiro di Baird.\nL'animale nazionale del Belize \u00e8 il Tapiro di Baird, il pi\u00f9 grande mammifero terrestre dei tropici americani. \u00c8 anche conosciuto come \"mountain cow\", \u201cmucca di montagna\u201d, anche se in realt\u00e0 \u00e8 pi\u00f9 imparentato con il cavallo e il rinoceronte. \u00c8 una specie protetta dalla legge del Belize.\nMedia.\nTra le reti televisive del Belize, c'\u00e8 la Great Belize Television, nota anche come \"Channel 5\".\nEroi nazionali.\nPhillip Goldson, Monrad Metzgen e George Cadle Price sono le tre persone alle quali sono stati conferiti i pi\u00f9 alti onori del Belize, ovvero l\"Order of National Hero\" e l\"Order of Belize\".\nGastronomia.\nFra gli alimenti pi\u00f9 popolari in Belize ricordiamo i fry jacks .\nFolclore.\nIl folclore del Belize \u00e8 sostanzialmente costituito dalle leggende di \"Lang Bobi Suzi\", \"la Llorona\", \"Cadejo\", \"la Sucia\", \"Luguchu Ellis\", \"Tata Duende\", \"Chatona\", \"X'tabi\" e \"Anansi\".\nFestivit\u00e0.\nIn Belize sono celebrate le seguenti festivit\u00e0\nSport.\nPer quanto riguarda il calcio la Nazionale di calcio del Belize che non ha, al momento, ottenuto grandi risultati in campo internazionale, ha come suo attuale capocannoniere Deon McCaulay, con ben 21 reti.\nPer la boxe da ricordare Verno Phillips, campione del mondo."}
{"id": "691606", "revid": "104485", "url": "https://it.wikipedia.org/wiki?curid=691606", "title": "Edipo re", "text": "Edipo re () \u00e8 una tragedia di Sofocle, ritenuta il suo capolavoro nonch\u00e9 il pi\u00f9 paradigmatico esempio dei meccanismi della tragedia greca.\nLa data esatta di rappresentazione \u00e8 ignota ma si ipotizza che possa collocarsi al centro dell'attivit\u00e0 artistica del tragediografo (430-420 a.C. circa).\nTrama.\nL'opera si inserisce nel cosiddetto ciclo tebano, ossia la storia in chiave mitologica della citt\u00e0 di Tebe, e narra come Edipo, re carismatico e amato dal suo popolo, nel breve volgere di un solo giorno venga a conoscere l'orrenda verit\u00e0 sul suo passato: senza saperlo ha infatti ucciso il proprio padre per poi generare figli con la propria madre. Sconvolto da queste rivelazioni, che fanno di lui un uomo maledetto dagli dei, Edipo reagisce accecandosi, perde il titolo di re di Tebe e chiede di andare in esilio.\nCommento.\nLa fragilit\u00e0 dell'esperienza umana.\nAll'inizio della vicenda Edipo \u00e8 un re carismatico e amato dal suo popolo cui era stato offerto il trono di Tebe perch\u00e9, rispondendo correttamente all'enigma posto dalla Sfinge, aveva liberato la citt\u00e0 da quel terribile mostro. Eppure basta un solo giorno perch\u00e9 questo re al culmine della propria fortuna si scopra assassino incestuoso, perdendo in questo modo non solo la stima altrui ma anche la propria. In questi termini l\"Edipo re\" tratta della fragilit\u00e0 dell'esperienza umana, che pu\u00f2 passare, in breve tempo, dal massimo dello splendore alla pi\u00f9 abissale delle abiezioni.\nVolont\u00e0 divina e responsabilit\u00e0 individuale.\nEdipo \u00e8 un personaggio maledetto, infatti ogni suo tentativo di evitare l'avveramento della profezia risulta vano: l'opera presenta dunque un'etica basata non sull'intenzionalit\u00e0, ma sulla cecit\u00e0 del fato e sull'inesorabilit\u00e0 del castigo che colpisce Edipo a prescindere dal fatto che questi abbia una qualche responsabilit\u00e0 (e in questo consiste, in effetti, l'aspetto pi\u00f9 propriamente tragico della vicenda). Viene insomma sviluppato il tema del conflitto tra predestinazione e libert\u00e0, tra volont\u00e0 divina e responsabilit\u00e0 individuale.\nNella Atene del V secolo a.C. era ormai pacifico che una persona dovesse essere chiamata a rispondere solo per gli atti compiuti volontariamente e per questo motivo la vicenda di Edipo doveva gi\u00e0 allora apparire agli spettatori come proiettata in un lontano passato, primitivo e inquietante, simboleggiato anche dalla presenza della Sfinge, mostro terribile nella sua ambivalenza di devastazione e saggezza. La storia pu\u00f2 essere schematizzata nel seguente modo:\nLa tragicit\u00e0 del conoscere.\nEdipo appare, nel corso di tutta l'opera, fermamente determinato a conoscere la propria identit\u00e0 e non arretra nemmeno di fronte alla possibilit\u00e0 che la scoperta delle proprie origini possa apparire come qualcosa di terribile. Numerosi personaggi tentano di dissuaderlo (Tiresia, Giocasta, il servo di Laio) perch\u00e9 sanno o hanno intuito la verit\u00e0, ma Edipo decide di andare avanti comunque: intende esplorare gli aspetti pi\u00f9 pericolosi della propria natura senza reticenze e senza seppellire gli inquietanti sospetti sotto una cortina di timoroso silenzio. Il protagonista appare dunque come l'eroe dell'intelligenza umana, tesa verso la verit\u00e0 a dispetto dei tab\u00f9 ancestrali che vorrebbero fermarla.\nQuesta sua caratteristica pu\u00f2 per\u00f2 essere vista anche in negativo, come \"h\u00fdbris\", ossia come la tracotanza di chi non accetta i propri limiti e, nel voler indagare troppo oltre la propria natura umana, finisce per essere punito tramite la scoperta di una realt\u00e0 cos\u00ec tremenda da risultare inaccettabile. \u00c8 significativo che di fronte alla verit\u00e0 Edipo scelga di accecarsi, come estremo atto di rifiuto per ci\u00f2 che ha visto o forse come una sorta di contrappasso per aver voluto guardare l\u00e0 dove non avrebbe dovuto. L'interpretazione di questo atto \u00e8 riscontrabile gi\u00e0 nel dialogo tra Tiresia e Edipo, il quale aveva rinfacciato all'indovino la sua cecit\u00e0, ma laddove egli attraverso la cecit\u00e0 riesce a vedere il vero, Edipo attraverso gli occhi riesce solo a vedere una realt\u00e0 illusoria e falsa.\nL'elogio di Aristotele.\nNella \"Poetica\" Aristotele afferma che la situazione pi\u00f9 adatta alla tragedia greca \u00e8 quella di un uomo che non abbia qualit\u00e0 fuori dal comune n\u00e9 per virt\u00f9 n\u00e9 per giustizia e che si ritrovi a passare da una condizione di felicit\u00e0 ad una di infelicit\u00e0 non per colpa della propria malvagit\u00e0 ma a causa di un errore. Questo mutamento pu\u00f2 avvenire a causa di una peripezia oppure di un'agnizione (riconoscimento); nei casi migliori, vi sono entrambi. Questo, come riconosce Aristotele stesso, \u00e8 proprio il caso dell\"Edipo re\", che in questo modo rappresenta uno degli esempi pi\u00f9 paradigmatici dei meccanismi di funzionamento della tragedia greca.\nL'interpretazione psicoanalitica.\nL\"Edipo re\" viene citato a proposito di uno dei pi\u00f9 importanti concetti elaborati dallo psicoanalista Sigmund Freud, denominato complesso di Edipo. Esso descrive le pulsioni, anche di tipo sessuale, di ogni maschio nei confronti della madre, in particolare in et\u00e0 infantile, e pu\u00f2 essere descritto come un desiderio di possesso esclusivo nei confronti del genitore dell'altro sesso, accompagnato conseguentemente dal desiderio di morte e di sostituzione del genitore dello stesso sesso. Per quanto riguarda le donne, \u00e8 stato elaborato il concetto parallelo di complesso di Elettra.\nAltri progetti.\n nella traduzione in versi di Felice Bellotti"}
{"id": "691610", "revid": "729019", "url": "https://it.wikipedia.org/wiki?curid=691610", "title": "Timo (anatomia)", "text": "Il timo \u00e8 un organo linfoepiteliale situato nel mediastino anteriore e per una piccola parte nel collo.\nHa una forma a piramide quadrangolare e con un peso che pu\u00f2 variare dai 12 g alla nascita ai 30 g nel periodo di massimo sviluppo. Dal momento della nascita il timo va incontro a una progressiva involuzione e una conseguente infiltrazione di tessuto adiposo, fino a costituire il corpo adiposo retrosternale. Una quota di parenchima timico a ogni modo rimane funzionale anche nell'adulto.\nLa principale funzione del timo \u00e8 di organo linfoide primario per lo sviluppo dei linfociti T, funzione che si attua gi\u00e0 negli stadi pi\u00f9 precoci dello sviluppo prenatale.\nDisposizione e rapporti.\nIl timo \u00e8 un organo impari e mediano che risulta essere l'unione, durante lo sviluppo, di due formazioni pari e simmetriche i \"lobi timici\". Con la sua forma di piramide quadrangolare, presenta una base inferiore che risiede nel mediastino e un apice superiore che trova posto nel collo e che pu\u00f2 trovarsi diviso nei \"corni timici\", due prolungamenti conoidi. La superficie presenta una configurazione lobulare.\nRapporti.\nNel timo si distinguono: una faccia anteriore, una posteriore e due margini laterali.\nLa \"faccia anteriore\" presenta rapporti:\nRisultano interposti fra la faccia anteriore del timo e la parte anteriore della gabbia toracica la fascia endotoracica, le inserzioni sternali dei muscoli sternotiroidei e trasversi del torace, i seni pleurali costomediastinici e i margini anteriori dei polmoni.\nLa \"faccia posteriore\" trae rapporti ricoprendo:\nLa faccia posteriore, inoltre, poggia sul pericardio che ricopre i tratti di origine dell'aorta e del tronco polmonare.\nI \"margini laterali\" risalendo per terminare nel collo in vicinanza delle vene giugulari interne traggono rapporto con la pleura mediastinica e i polmoni. In particolare, a sinistra, tra pleura e timo decorrono i vasi perdicardiofrenici e il nervo frenico.\nMezzi di fissit\u00e0.\nIl timo non possiede mezzi di fissit\u00e0 particolarmente sviluppati. L'organo aderisce al pericardio posteriormente. Il foglietto posteriore della fascia cervicale media contribuisce a delimitare la \"loggia timica\", chiusa anteriormente dalla fascia endotoracica dello sterno. Il timo presenta blande aderenze con le pareti della loggia timica.\nVascolarizzazione e innervazione.\nCiascun lobo timico ha una propria vascolarizzazione sanguigna e linfatica e una propria innervazione.\nVascolarizzazione arteriosa e venosa.\nIl timo \u00e8 vascolarizzato da numerose \"arterie timiche\" che nascono dall'arteria toracica interna sia direttamente sia tramite i rami mediastinici anteriori che pericardiofrenici. Ulteriori arterie possono nascere dal tronco brachiocefalico (o arteria anonima), dall'arco dell'aorta o dall'arteria carotide comune destra. Nel collo \u00e8 irrorata da rami delle arterie tiroidee inferiori.\nI vasi venosi che nascono nel timo confluiscono nelle vene toraciche interne, tiroidee, pericardiche e freniche. Nel tronco venoso brachiocefalico di sinistra si apre la vena timica posteriore.\nVascolarizzazione linfatica.\nI vasi linfatici afferiscono ai linfonodi mediastinici anteriori e tracheobronchiali.\nInnervazione.\nIl timo riceve innervazione dal plesso cardiaco a cui arrivano fibre dal vago e dal simpatico. I rami sono principalmente destinati ai vasi.\nStruttura.\nIl timo \u00e8 costituito da due lobi di uguale struttura e come tutti gli organi pieni presenta un parenchima circondato da una capsula connettivale. Ogni lobo \u00e8 costituito da una sostanza midollare interna che forma un cordone unico che si espande in una serie di lobuli intorno ai quali si dispone la sostanza corticale, similmente a un mantello. I lobi sono inoltre avvolti da una capsula che invia sepimenti, i \"setti interlobulari\", da cui si staccano setti minori che dividono la corticale dei lobuli in \"lobulini\". Ogni lobulo, quindi, risulta essere formato da una \"zona midollare\" interna e una \"zona corticale\" esterna.\nLa zona corticale e midollare sono ben distinguibili grazie alla colorabilit\u00e0 che risulta pi\u00f9 scura nella corticale per via della diversa quantit\u00e0 dei tipi cellulari presenti.\nCapsula.\nLa \"capsula\" timica \u00e8 costituita da tessuto connettivo fibroso lasso in cui sono immersi fibroblasti in una matrice di collagene e fibre reticolari. Dalla capsula si estendono setti che dividono ciascun lobo in numerosi lobuli di 0,5-2 mm di diametro, in cui confluiscono arterie, vene e nervi, non essendovi un ilo. Al di sotto della capsula \u00e8 presente un singolo strato continuo di cellule epiteliali che la isolano dalla corticale.\nZona corticale.\nLa \"corticale\" del timo \u00e8 costituita da un'impalcatura di cellule epiteliali timiche (TEC) di tipologie e forma differenti. Le cellule epiteliali formano un reticolo tridimensionale infiltrato di linfociti che formano un denso agglomerato. A livello della giunzione cortico-midollare sono presenti vene ad alto endotelio simili a quelle dei linfonodi, attraverso di esse i linfociti T maturi possono entrare nella circolazione sanguigna. Dalle arteriole afferenti, sempre presso la giunzione possono penetrare nel parenchima del timo dei monociti, che poi si differenzieranno in macrofagi, utili per fagocitare i resti apoptotici dei linfociti T. Insieme con essi, presenti anche cellule dendritiche epiteliali (cellule di Langerhans). Analizzando al microscopio un timo dissezionato da un uomo adulto si noteranno numerose infiltrazioni di adipociti nel parenchima corticale e in misura minore in quello midollare. Le infiltrazioni avvengono infatti in direzione cortico-midollare. Malgrado la loro presenza il timo, in assenza di patologie, continua a produrre linfociti T per tutta la vita dell'individuo, anche se con minore efficacia.\nNelle sezioni istologiche convenzionali appare di colore blu-viola intenso.\nZona midollare.\nLa \"midollare\" \u00e8 costituita da cellule epiteliali pi\u00f9 tozze e voluminose di quelle della corticale e data la minor densit\u00e0 di linfociti T sono pi\u00f9 facilmente distinguibili. Le strutture che meglio distinguono la midollare dalla corticale sono per\u00f2 i corpuscoli di Hassall. Vi sono inoltre cellule dendritiche, dalla caratteristica forma a corolla, che selezionano e inducono l'apoptosi in tutti quei linfociti T che esprimono autoantigeni, nonch\u00e9 macrofagi e fibroblasti.\nSi \u00e8 scoperta poi una ridotta popolazione di cellule mioidi, dalla funzione incerta, cos\u00ec chiamate per la ricca presenza nel loro voluminoso citoplasma di actina e miosina, che farebbero supporre una funzione contrattile simile a quelle delle cellule muscolari lisce.\nNelle sezioni istologiche convenzionali appare di colore di rosa chiaro o violetto.\nCorpuscoli di Hassall.\nLe formazioni tipiche della midollare del timo sono i corpuscoli di Hassall o \"corpuscoli timici\", di forma irregolare, spesso tondeggiante, con un diametro di 30-100 \u00b5m. La struttura interna dei corpuscoli \u00e8 a carattere lamellare (cellule concentriche simili al guscio di una cipolla), con strati otticamente vuoti che si alternano a citoplasma di cellule epiteliali ricco di cheratina. Le cellule pi\u00f9 centrali sono cheratinizzate, calcificate, dovuto a un processo di differenziamento in senso epitelioide o squamoso delle TEC. Il loro numero tende a crescere con l'et\u00e0.\nCellule del timo.\nNel timo sono presenti tre tipi principali di cellule: le cellule epiteliali, i linfociti (o timociti) e cellule di origine ematopoietica (come macrofagi e cellule dendritiche).\nCellule epiteliali timiche.\nLe \"cellule epiteliali timiche\" (TEC) si organizzano a formare un reticolo tridimensionale che viene poi riempito dai linfociti. Per via di questa infiltrazione linfatica le cellule epiteliali vengono allontanate e prendono una forma ramificata o stellata e rimangono adese le une alle altre tramite desmosomi alle estremit\u00e0 delle ramificazioni. Vanno a costituire un reticolo nella corticale esterna dell'organo, poi, man mano che si scende verso la corticale interna si fanno sempre pi\u00f9 voluminose e con prolungamenti pi\u00f9 corti e spessi.\nNella zona corticale pi\u00f9 esterna, presentano invaginazioni citoplasmatiche in grado di ospitare diversi linfociti. In questo contesto, vengono chiamate \"cellule nutrici\" (o \"nurse cells\") riuscendo a occuparsi di 40-20 linfociti T e producendo IL-7 una citochina indispensabile per la proliferazione dei linfociti stessi. Sono cellule grandi, con nuclei voluminosi e poco colorabili e un citoplasma acidofilo (per questo e per i numerosi linfociti nei preparati di microscopia ottica non sono facilmente visibili).\nLe \"cellule epiteliali midollari timiche\" (TMEC), invece, sono una sottopopolazione specializzata nel presentare antigeni self ai linfociti T in maturazione, determinante per i fenomeni di selezione. hanno la particolarit\u00e0 di esprimere AIRE, una proteina nucleare che permette l'espressione di numerosi geni tessutospecifici (cio\u00e8 geni che sono normalmente espressi in altre parti dell'organismo e non sarebbero ritrovabili nel timo). Questa caratteristica permette alle cellule epiteliali di esprimere antigeni ai linfociti T e di applicare la selezione negativa. Le cellule possiedono nuclei di grandi dimensioni poco colorabili e un citoplasma basofilo.\nLinfociti.\nI \"linfociti\" presenti nel timo, chiamati anche \"timociti\", provengono dal midollo osseo e subiscono notevoli cambiamenti all'interno dell'organo. Come spiegato nel paragrafo successivo il ruolo del timo \u00e8 quello di permettere la maturazione dei linfociti T attraverso eventi di selezione. La maturazione ha inizio nella corticale e si sposta progressivamente nella midollare.\nI linfociti T alloggiati nel reticolo delle nurse cells sono tondeggianti, con un nucleo tondo e intensamente basofilo e costituiscono circa il 90% delle cellule presenti nel timo. Si possono distinguere anche diversi linfociti T apoptotici, derivanti dal processo di selezione operato dalle nurse cells, che, come nei linfonodi, ne eliminano il 95-98%. Inferiormente allo strato sottocapsulare di cellule epiteliali, sono presenti numerosi linfoblasti, progenitori dei linfociti T che si addentrano nella corticale per essere \u201callevati\u201d dalle nurse cells. Spostandosi verso la corticale interna del timo si trovano linfociti T sempre pi\u00f9 differenziati, che hanno superato il processo di selezione positiva operato dalle nurse cells e hanno quindi riconosciuto MHC I o MHC II, divenendo o linfociti CD4 helper o CD8 citotossici, i linfoblasti risultavano infatti cellule doppiamente positive (esprimono sia CD4 sia CD8). Tutte le cellule doppiamente negative, che non esprimono quindi nessuno dei due, vengono distrutte.\nI timociti corticali sono altamente sensibili alle radiazioni e ai glucocorticoidi. Un'elevata esposizione in vivo di glucocorticoidi causa l'apoptosi di un gran numero di timociti corticali.\nAltre cellule.\nIl resto delle cellule, ristretta alla zona midollare \u00e8 costituito da macrofagi dispersi tra i linfociti con il classico ruolo di fagocitosi, soprattutto di timociti selezionati, e le cellule dendritiche che con il ruolo di APC hanno il compito di presentare gli antigeni ai linfociti T per dare luogo alla selezione negativa.\nMicrocircolazione.\nI vasi che entrano nel timo seguono i setti per arrivare nella midollare dove si ramificano. La corticale, invece, \u00e8 irrorata da arteriole che decorrono nella giunzione fra midollare e corticale. Dai capillare che si formano e dalle venule corticali nascono le vene della giunzione che sfociano poi nelle vene della midollare. Nel timo sono presenti, come caratteristica comune agli organi linfoidi, le \"venule a endotelio alto\", HEV.\nI capillari e i vasi sono avvolti da strati di cellule epiteliali permettendo la formazione di una \"barriera ematotimica\" che sembra servire a proteggere i timociti all'esposizione inappropriata di antigeni. Tale barriera, pi\u00f9 spessa e impervia nella corticale, risulta essere incompleta nella giunzione corticomidollare.\nDerivazione embriologica.\nIl timo si sviluppa dalla terza tasca faringea. Durante lo sviluppo, la terza tasca faringea si allarga formando una parte dorsale solida (bulbare) e una porzione ventrale cava e allungata perdendo le connessioni con la faringe da cui si sviluppa. Dalla VI settimana i bulbi dorsali si differenziano nelle ghiandole paratiroidee inferiori, mentre l'epitelio della parte ventrale (fino a poco tempo prima cava) prolifera riempiendo la cavit\u00e0 presente. Si formano due lobi primordiali che si riuniscono sulla linea mediana dando vita alla forma bilobata che rimarr\u00e0 anche dopo lo sviluppo. Successivamente si assiste alla migrazione caudale di tale struttura: i primordi delle ghiandole paratiroidee inferiori si fermano sulla superficie dorsale della ghiandola tiroidea separandosi dal timo che, invece, continua a scendere fino al mediastino superiore.\nIstogenesi.\nIl timo nasce quindi dalle cellule epiteliali dell'endoderma che tappezza la faringe e dal mesenchima interposto. La proliferazione epiteliale forma tubi che diventano presto dei cordoni solidi che si espandono formando diramazioni laterali. Ciascuna di queste diramazioni diventer\u00e0 l'asse di un \"lobulo timico\". I \"corpuscoli di Hassall\" si formano per la disposizione di alcune cellule epitaliali intorno a un punto centrale. La migrazione di altre cellule, che mantengono comunque il legame fra loro, forma il \"reticolo epiteliale\". Il mesenchima, invece, si sviluppa in sottili setti connettivali incompleti fra un lobulo e l'altro. Gli interstizi tra le cellule epiteliali sono presto occupati dai linfociti (che hanno derivazione ematopoietica).\nFunzione.\nIl ruolo principale del timo, sia alla nascita sia nella vita adulta (seppur in maniera ridotta), \u00e8 quella di permettere la maturazione dei linfociti T fornendo un ambiente a loro adatto perch\u00e9 si susseguano tutti gli stadi di sviluppo e avvengano i dovuti eventi di selezione.\nRuolo nella selezione.\nLe cellule epiteliali timiche corticali sono indispensabili per l'evento di selezione positiva: esponendo antigeni su MHC di I o II classe consentono di scremare i linfociti non in grado di legare gli MHC che vanno incontro ad apoptosi. I linfociti rimasti, tramite lo stesso evento di selezione, subiscono un primo indirizzamento verso la linea CD4 o CD8.\nLe cellule epiteliali timiche midollari, invece, sono fondamentali per la selezione negativa e lo sviluppo della cosiddetta tolleranza centrale: l'esposizione di antigeni self ai linfociti permette di discriminare tra quelli con una grande affinit\u00e0 verso il self, destinati all'apoptosi, e quelli destinati a sopravvivere. Questo impedisce il formarsi di pericolosi linfociti T autoreattivi.\nRuolo nelle migrazioni.\nTutte le cellule timiche non linfoidi, infine, sono produttrici di citochine o chemochine indispensabili per lo sviluppo dei timociti. Le cellule epiteliali corticali producono IL-7. Le cellule corticali, in generale, producono la chemochina CCL25 che, legando il recettore CCR9 presente sui progenitori dei timociti li richiama alla corteccia timica. Le chemochine CCL21 e CCL19, invece, sono prodotte a livello midollare e servono a indirizzare i timociti in maturazione che abbiano cominciato a esprimere il recettore CCR7 e, quindi, a poter migrare pi\u00f9 internamente nell'organo.\nPatologia.\nNella Sindrome di DiGeorge l'assenza congenita dell'organo causa un basso numero di linfociti T in circolo e quindi una risposta immunitaria notevolmente depotenziata.\nIl timo pu\u00f2 essere inoltre sede di neoplasie quali il timoma e il linfoma mediastinico.\nSi \u00e8 scoperto che un'involuzione accelerata del timo si \u00e8 verificata in un gruppo di tossicodipendenti con una storia di abuso di droghe per via endovenosa nell'intervallo di 20-25 anni e successivamente con un ritmo costante del 5% all'anno. Anche le dimensioni dei corpuscoli di Hassall diminuirono successivamente."}
{"id": "691613", "revid": "86599", "url": "https://it.wikipedia.org/wiki?curid=691613", "title": "Styx", "text": "Il termine Styx, che propriamente \u00e8 il nome greco dello Stige, fiume infernale, \u00e8 stato impiegato per denominare:"}
{"id": "691616", "revid": "2039709", "url": "https://it.wikipedia.org/wiki?curid=691616", "title": "Immunit\u00e0 (diritto)", "text": "Limmunit\u00e0, in diritto, indica l'esenzione da un onere, da un obbligo o da un dovere.\nEtimologia.\nIl termine \u00e8 una parola composta di origine latina, \"immunitas\" o \"inmunitas\" derivata dall'arcaico \"munus\", ufficio, dovere, compito o prestazione, comunemente usata dai latini per indicare la dispensa da un'attivit\u00e0 o da imposte e servizi pubblici.\nTerminologia giuridica.\nL'immunit\u00e0 \u00e8 una situazione giuridica soggettiva privilegiata riconosciuta e garantita a taluni soggetti giuridici in considerazione della loro posizione e funzione istituzionale.\nEssa pu\u00f2 attenere alla persona del titolare della carica (o dell'appartenente all'organo collegiale tutelato) ovvero alla sede in cui esercita la sua funzione. La definizione di queste situazioni pu\u00f2 dipendere da normative interne o da specifici trattati bilaterali o internazionali.\nLe immunit\u00e0 si distinguono inoltre per i loro effetti. Le garanzie protettive si sviluppano dalla sottrazione al giudice naturale sino alla non punibilit\u00e0 o al riconoscimento di irresponsabilit\u00e0 per talune fattispecie criminose, o ad altre esenzioni civili, in deroga all'ordinamento ordinario. Pi\u00f9 comune \u00e8 il caso di mera posposizione di alcune conseguenze pratiche delle procedure che riguardano i soggetti riconosciuti immuni. Gli effetti delle immunit\u00e0 sono in genere mitigati in presenza di determinate situazioni eccezionali; i reati \"d'opinione\" sono l'oggetto principale delle garanzie riconosciute e per questi sono rare le eccezioni ammissibili.\nLa prerogativa regia.\nIn alcuni ordinamenti, ad esempio europei, le immunit\u00e0 sono residui di norme talvolta molto antiche che salvaguardavano in genere i monarchi assoluti; in caso di passaggio ad altre forme di Stato, non sempre risultavano abrogate. Queste immunit\u00e0 sono in genere assolute e sempre vigenti, mentre, nei casi in cui risponde ad interessi dello Stato moderno, l'immunit\u00e0 viene opposta, caso per caso, da uno o pi\u00f9 organi dello Stato.\nCi\u00f2 avviene, negli Stati presidenziali, con il \"privilegio dell'esecutivo\", che si aggiunge alle immunit\u00e0 parlamentari, previste nella forma di governo parlamentare.\nImmunit\u00e0 previste dal diritto italiano.\nImmunit\u00e0 del presidente della Repubblica.\nIl Presidente della Repubblica non \u00e8 responsabile degli atti compiuti nell'esercizio delle proprie funzioni, fatta eccezione per i casi di alto tradimento e di attentato alla Costituzione, come stabilito dall'articolo 90 della Costituzione, per i quali pu\u00f2 esser posto in stato di accusa dal Parlamento in seduta comune, e giudicato dalla Corte Costituzionale, integrata nella sua composizione da 16 cittadini tratti a sorte da un elenco di 45 persone compilato dal Parlamento tra i cittadini aventi i requisiti per l'eleggibilit\u00e0 a senatore.\nPer gli atti non rientranti nel concetto di atti eseguiti nello svolgimento delle proprie funzioni il Presidente della Repubblica \u00e8 equiparato a qualsiasi altro cittadino; tuttavia, ragioni di opportunit\u00e0 costituzionale sconsigliano di sottoporre il Presidente al giudizio della magistratura ordinaria, considerata la sua posizione di vertice nel Consiglio superiore della magistratura.\nImmunit\u00e0 parlamentare.\nL'immunit\u00e0 per i parlamentari \u00e8 stabilita dall'art. 68 della Costituzione, che attualmente recita:\n\u00c8 quindi consentito: sottoporre ad indagini i parlamentari senza richiedere l'autorizzazione della Camera di appartenenza, arrestare il parlamentare in presenza di una sentenza irrevocabile di condanna e mettere in arresto il parlamentare nel caso in cui sia colto nell'atto di commettere un reato per cui \u00e8 previsto l'arresto obbligatorio in flagranza.\nNon \u00e8 invece consentito all'autorit\u00e0 giudiziaria, senza la preventiva autorizzazione della Camera: sottoporre a perquisizione personale o domiciliare il parlamentare, arrestare o privare della libert\u00e0 personale il membro del Parlamento ad eccezione di una sentenza irrevocabile o della flagranza, e procedere ad intercettazioni delle conversazioni o comunicazioni e a sequestro della corrispondenza.\nCon la riforma del 1993 si escluse dall'immunit\u00e0 parlamentare il caso in cui un deputato dovesse essere perseguito in virt\u00f9 di una sentenza di condanna passata in giudicato e si elimin\u00f2 la necessit\u00e0 dell'autorizzazione a procedere per sottoporlo a procedimento penale.\nAltra prerogativa dei parlamentari \u00e8 l'insindacabilit\u00e0. Il parlamentare non pu\u00f2 essere chiamato a rispondere per le opinioni espresse e i voti dati nell'esercizio delle funzioni (cosiddetta \"insindacabilit\u00e0\", art. 68, primo comma, Cost. come modificato dalla Legge cost. 29 ottobre 1993 n.3). In altre parole non ha nessuna responsabilit\u00e0 penale, civile, amministrativa o patrimoniale per tali attivit\u00e0. E rispetto ai suoi elettori, \u00e8 anche esente da \"vincolo di mandato\" (attualmente vigente soltanto nelle costituzioni di Portogallo, Panama, Bangladesh e India).\nSecondo la legge n. 140 del 2003 - detta anche legge Boato - la Camera di appartenenza del parlamentare pu\u00f2 essere chiamata a pronunciarsi sul fatto che un determinato comportamento rientri o meno nell'ambito di applicazione della insindacabilit\u00e0. Ove il giudice competente dissenta, il parlamentare pu\u00f2 sollevare conflitto di attribuzione dinanzi alla Corte costituzionale, la quale finora nel merito ha dato ragione alla magistratura in un rapporto di otto ad uno rispetto alle decisioni parlamentari, determinando un aggravio del contenzioso contro il quale invano sono state avanzate proposte a palazzo della Consulta.\nMa non meno rigorosa - contro l'abuso delle Camere nell'accordare la dichiarazione di insindacabilit\u00e0 - \u00e8 anche la ricca giurisprudenza della Corte europea dei diritti dell'uomo, dinanzi alla quale viene in rilievo soprattutto il bilanciamento con il diritto di accesso al giudice.\nL'immunit\u00e0 \u00e8 concessa al parlamentare in virt\u00f9 della sua carica pubblica. Qualora egli decada dalla carica, mentre rimane ferma l'insindacabilit\u00e0 relativa al periodo in cui era nell'esercizio delle funzioni, cessa la cosiddetta inviolabilit\u00e0 ed il soggetto pu\u00f2 tornare a subire i provvedimenti in precedenza soggetti ad autorizzazione.\nL'immunit\u00e0 sostanziale per le opinioni espresse e i voti dati non si esaurisce con la fine del mandato del parlamentare, a differenza dell'immunit\u00e0 procedurale, valida solo per il periodo di carica.\nImmunit\u00e0 religiosa.\nImmunit\u00e0 del Papa.\nAi sensi dell'art. 8 del Trattato del Laterano fra l'Italia e la Santa Sede, la persona del Sommo Pontefice \u00e8 considerata in Italia sacra ed inviolabile. Si tratta di un'immunit\u00e0 assoluta, riconosciuta al Papa in quanto Capo della Chiesa cattolica.\nImmunit\u00e0 dei religiosi ed inviolabilit\u00e0 e delle loro sedi.\nSpecialmente in epoche passate, ai ministri del culto venivano quasi ovunque riconosciute particolari garanzie che non sono state ritirate in tutti i paesi e quindi ancora vigono in alcuni ordinamenti.\nImmunit\u00e0 diplomatica.\nL'immunit\u00e0 diplomatica \u00e8 l'insieme di trattamenti particolari concessi agli agenti diplomatici accreditati presso uno Stato per l'intero periodo del loro soggiorno in quel Paese."}
{"id": "691622", "revid": "1875703", "url": "https://it.wikipedia.org/wiki?curid=691622", "title": "Sistema immunitario", "text": "Il sistema immunitario \u00e8 una complessa rete integrata di mediatori chimici e cellulari, di strutture e processi biologici, sviluppatasi nel corso dell'evoluzione, per difendere l'organismo da qualsiasi forma di insulto chimico, traumatico o infettivo alla sua integrit\u00e0. Per funzionare correttamente, un sistema immunitario deve essere in grado di rilevare un'ampia variet\u00e0 di agenti, noti come agenti patogeni, dai virus agli elminti e distinguerli dal proprio tessuto sano dell'organismo.\nIn molte specie, il sistema immunitario pu\u00f2 essere classificato in sottosistemi, come il sistema immunitario innato opposto al sistema immunitario adattativo o l'immunit\u00e0 umorale opposta all'immunit\u00e0 cellulo-mediata. Negli esseri umani, la barriera emato-encefalica, la barriera sangue-fluido cerebrospinale, e altre simili barriere fluido-cerebrale, separano il sistema immunitario periferico dal sistema neuroimmune che protegge il cervello.\nGli agenti patogeni possono rapidamente evolversi e adattarsi, riuscendo quindi a evitare di essere scoperti e neutralizzati da parte del sistema immunitario; tuttavia, si sono evoluti diversi meccanismi di difesa per ovviare a ci\u00f2. Anche semplici organismi unicellulari, come i batteri, possiedono un sistema immunitario rudimentale, costituito da enzimi che proteggono contro le infezioni dei batteriofagi. Altri meccanismi immunitari di base si sono evoluti negli antichi eucarioti e rimangono nei loro discendenti moderni, come le piante e gli invertebrati. Questi comprendono la fagocitosi, peptidi antimicrobici chiamati defensine e il sistema del complemento.\nGli gnatostomi, inclusi gli esseri umani, vantano meccanismi difensivi ancora pi\u00f9 sofisticati, tra cui la capacit\u00e0 di adattarsi nel tempo a riconoscere gli agenti patogeni specifici in modo pi\u00f9 efficiente. L'immunit\u00e0 adattativa crea una memoria immunologica a seguito di una prima risposta ad un agente patogeno specifico, portando cos\u00ec a una migliore reazione agli eventuali incontri successivi con lo stesso agente patogeno. Questo processo di immunit\u00e0 acquisita \u00e8 alla base della vaccinazione.\nI disturbi del sistema immunitario possono causare malattie autoimmuni, malattie infiammatorie e tumori. L'immunodeficienza si verifica quando il sistema immunitario risulta meno attivo del normale, con conseguenti infezioni ricorrenti e pericolose per la vita. Negli esseri umani, l'immunodeficienza pu\u00f2 essere il risultato di una malattia genetica come l'immunodeficienza combinata grave, o acquisita per via di malattie come l'HIV/AIDS, o per l'uso di farmaci immunosoppressori. Al contrario, l'autoimmunit\u00e0 da un sistema immunitario iperattivo comporta l'attacco ai tessuti normali, come se fossero organismi estranei. Le malattie autoimmuni pi\u00f9 comuni sono la tiroidite di Hashimoto, l'artrite reumatoide, il diabete mellito di tipo 1 e il lupus eritematoso sistemico. L'immunologia riguarda lo studio di tutti gli aspetti del sistema immunitario.\nStoria dell'immunologia.\nL'immunologia \u00e8 la disciplina che studia la struttura e la funzione del sistema immunitario. Ha origine dalla medicina e dai primi studi sulle cause dell'immunit\u00e0 alle malattie. Il riferimento pi\u00f9 antico conosciuto all'immunit\u00e0 risale alla peste di Atene nel 430 a.C. Tucidide aveva osservato che coloro che erano guariti erano in grado di assistere i malati senza contrarre la malattia per la seconda volta. Nel XVIII secolo, Pierre Louis Moreau de Maupertuis fece degli esperimenti con il veleno dello scorpione, osservando che alcuni cani e topi erano immuni ad esso. Questa ed altre osservazioni riguardo all'immunit\u00e0 acquisita, sono state successivamente sfruttate da Louis Pasteur nel suo sviluppo della vaccinazione e della sua proposta della teoria dei germi della malattia. La teoria di Pasteur era in diretta opposizione alle teorie coeve della malattia, come la dottrina miasmatico-umorale. \u00c8 stato necessario aspettare fino al 1891 con i lavori di Robert Koch, per i quali gli venne assegnato il premio Nobel nel 1905, affinch\u00e9 i microrganismi potessero essere confermati come causa delle malattie infettive. I virus sono stati individuati come agenti patogeni umani nel 1901, con la scoperta del virus della febbre gialla da parte di Walter Reed.\nVerso la fine del XIX secolo, l'immunologia ha fatto un grande progresso grazie a rapidi sviluppi nello studio sull'immunit\u00e0 umorale e l'immunit\u00e0 cellulare. Particolarmente importante \u00e8 stata l'opera di Paul Ehrlich, che ha proposto la teoria catena laterale per spiegare la specificit\u00e0 della reazione antigene-anticorpo; il suo contributo alla comprensione della immunit\u00e0 umorale gli \u00e8 stata riconosciuta con l'attribuzione di un premio Nobel nel 1908, assegnato congiuntamente al fondatore dell'immunologia cellulare, Il'ja Il'i\u010d Me\u010dnikov.\nDescrizione generale.\nUna caratteristica fondamentale del sistema immunitario \u00e8 quindi la capacit\u00e0 di distinguere tra le strutture endogene o esogene che non costituiscono un pericolo e che dunque possono o devono essere preservate (\"self\") e le strutture endogene o esogene che invece si dimostrano nocive per l'organismo e che devono quindi essere eliminate (\"non-self\").\nSecondo le pi\u00f9 recenti teorie il sistema immunitario distingue dunque un \"non-infectious self\" (self non infettivo) da un \"infectious self\" (self infettivo). La discriminazione tra self e non self avviene a livello molecolare ed \u00e8 mediata da particolari strutture cellulari (Toll-like receptor, recettori dei linfociti T, complessi MHC, anticorpi), che consentono la presentazione ed il riconoscimento di componenti dell'agente lesivo definite \"antigeni\" (letteralmente induttori di anticorpi).\nA seconda delle modalit\u00e0 di riconoscimento degli antigeni si possono distinguere due aree del sistema immunitario:\nDifesa a pi\u00f9 livelli.\nIl sistema immunitario protegge gli organismi dalle infezioni grazie a una difesa di pi\u00f9 livelli di crescente specificit\u00e0. In termini semplici, le barriere fisiche impediscono agli agenti patogeni, come batteri e virus, di entrare nell'organismo. Se un patogeno supera queste barriere, il sistema immunitario innato fornisce una risposta immediata, ma non specifica. Il sistema immunitario innato si trova in tutte le piante e gli animali. Se patogeni eludono con successo anche la risposta innata, i vertebrati possiedono un secondo livello di protezione, il sistema immunitario adattativo, che viene attivato dalla risposta innata. Qui, il sistema immunitario adatta la sua risposta durante l'infezione migliorando il riconoscimento del patogeno. Questa migliore risposta viene poi mantenuta dopo che il patogeno \u00e8 stato eliminato, in forma di una memoria immunologica, permettendo cos\u00ec al sistema immunitario adattativo di rispondere pi\u00f9 velocemente e pi\u00f9 efficacemente ogni volta che incontrer\u00e0 nuovamente questo patogeno.\nSia l'immunit\u00e0 innata che quella adattativa, dipendono dalla capacit\u00e0 del sistema immunitario di distinguere tra molecole \"self\" e \"non-self\". Nell'immunologia, le molecole \"self\" sono quelle che compongono l'organismo e che possono essere distinte dalle sostanze estranee dal sistema immunitario. Al contrario, le molecole \"non-self\", sono quelle riconosciute come molecole estranee. Una classe di molecole \"non-self\" sono chiamate \"antigeni\" (abbreviazione di generatori di anticorpi) e sono definite come sostanze che si legano a specifici recettori immunitari suscitando una risposta immunitaria.\nSistema immunitario innato.\nI microrganismi o le tossine che entrano con successo nell'organismo, incontrano le cellule e dei processi del sistema immunitario innato. Solitamente, la risposta innata si attiva quando i microbi vengono identificati dai \"Pattern Recognition Receptors (PRR)\", in grado di riconoscere i componenti dei grandi gruppi di microrganismi, le eventuali cellule danneggiate o stressati, inviando segnali di allarme. Le difese immunitarie innate sono dunque \"non-specifiche\", il che significa questi sistemi rispondono agli agenti patogeni in modo generico. Questo sistema non conferisce immunit\u00e0 duratura contro un patogeno. Nella maggior parte degli organismi viventi, il sistema immunitario innato \u00e8 il sistema dominante della difesa.\nBarriere di superficie.\nDiverse barriere, sia meccaniche, chimiche o biologiche, proteggono gli organismi dalle infezioni. La cuticola cerosa di molte foglie, l'esoscheletro degli insetti, le conchiglie, le membrane esterne delle uova depositate e la cute sono esempi di barriere meccaniche che funzionano come prima linea di difesa contro le infezioni. Tuttavia gli organismi non possono essere completamente isolati dai loro ambienti, pertanto altri sistemi agiscono per proteggere le varie aperture presenti nel corpo, come i polmoni, l'intestino e l'apparato uro-genitale. Nei polmoni, la tosse e gli starnuti sono sistemi meccanici in grado di espellere patogeni e altre sostanze irritanti dalle vie respiratorie. Le lacrime hanno un'azione di lavaggio e con l'urina vengono espulsi anche agenti patogeni, mentre il muco secreto dal tratto respiratorio e gastrointestinale serve ad intrappolare i microrganismi.\nVi sono anche barriere chimiche che proteggono contro l'infezione. La pelle e le vie respiratorie secernono peptidi antimicrobici come le defensine \u03b2. Gli enzimi come il lisozima e la fosfolipasi A2 presenti nella saliva, nelle lacrime e nel latte materno, sono anche degli antibatterici. Le secrezioni vaginali acquistano una funzione di barriera chimica, dopo il menarca, quando diventano leggermente acide, mentre il liquido seminale contiene defensine e zinco per uccidere gli agenti patogeni. Nello stomaco, l'acido gastrico e la proteasi sono potenti difese chimiche contro gli agenti patogeni ingeriti.\nNei tratti genitourinari e gastrointestinali, la flora commensale serve come barriera biologica, competendo con i batteri patogeni per il cibo e lo spazio e, in alcuni casi, modificando le condizioni del loro ambiente, come il pH o la disponibilit\u00e0 di ferro, riducendo la probabilit\u00e0 che gli agenti patogeni possano raggiungere una quantit\u00e0 sufficiente per causare una malattia. Tuttavia, poich\u00e9 gli antibiotici sono volti a eliminare i batteri e non influenzano invece i funghi, se somministrati per via orale possono portare a un'\"eccessiva\" presenza di funghi e causare patologie come la candidosi vaginale. Vi sono buone evidenze che la reintroduzione della flora probiotica, come le colture pure di lactobacillus normalmente presenti nello yogurt non pastorizzato, aiuta a ripristinare un sano equilibrio delle popolazioni microbiche durante le infezioni intestinali nei bambini, mentre dati preliminari ottenuti in diversi studi, incoraggiano tale pratica nei casi di gastroenterite batterica, malattie infiammatorie croniche intestinali, infezioni delle vie urinarie e le infezioni post-chirurgiche.\nInfiammazione.\nL'infiammazione \u00e8 una delle prime risposte del sistema immunitario alle infezioni. I sintomi dell'infiammazione sono arrossamento, gonfiore, calore e dolore, tutti causati da un aumento del flusso sanguigno nel tessuto. L'infiammazione \u00e8 prodotta da eicosanoidi e citochine, che vengono rilasciate dalle cellule danneggiate o infettate. Gli eicosanoidi comprendono le prostaglandine che inducono la febbre e la dilatazione dei vasi sanguigni associati con l'infiammazione, e i leucotrieni che attirano alcuni globuli bianchi (leucociti). Le citochine comuni includono le interleuchine, responsabili della comunicazione tra le cellule bianche del sangue, le chemochine che promuovono la chemiotassi e gli interferoni che presentano effetti anti-virali, come l'arresto della sintesi proteica nella cellula colpita. Durante l'evento infiammatorio, possono anche essere rilasciati i fattori di crescita e i fattori citotossici. Queste citochine e altre sostanze chimiche possono reclutare altre cellule immunitarie al sito di infezione e, dopo che gli agenti patogeni sono stati rimossi, promuovere la guarigione di qualsiasi tessuto danneggiato.\nIl sistema del complemento.\nIl sistema del complemento \u00e8 una cascata biochimica che attacca le superfici delle cellule estranee. Esso contiene oltre 20 diverse proteine ed \u00e8 cos\u00ec chiamato per la sua capacit\u00e0 di \"completare\" l'uccisione degli agenti patogeni da parte degli anticorpi. Il complemento \u00e8 il principale componente umorale della risposta immunitaria innata. Molte specie hanno sistemi del complemento, compresi i non-mammiferi come le piante, i pesci e alcuni invertebrati.\nNegli esseri umani, questa risposta \u00e8 attivata dal legame con gli anticorpi che sono correlati a questi microbi o il legame di proteine del complemento ai carboidrati presenti sulle superfici dei microbi. Questo segnale di riconoscimento innesca una risposta che comporta una rapida uccisione. La velocit\u00e0 della risposta \u00e8 il risultato dell'amplificazione del segnale che si verifica dopo l'attivazione proteolitica sequenziale delle molecole di complemento, che sono anche proteasi. Dopo che le proteine del complemento inizialmente si legano al microbo, innescano l'attivit\u00e0 della proteasi, che a sua volta attiva altre proteasi del complemento, e cos\u00ec via. Questo produce una cascata catalitica che amplifica il segnale iniziale, tramite un \"feedback\" positivo. I risultati della cascata consistono nella produzione di peptidi che attraggono le cellule immunitarie, aumentano la permeabilit\u00e0 vascolare e rivestono con le opsonine la superficie di un patogeno, marcandolo per la distruzione. Questa deposizione di complemento pu\u00f2 anche uccidere le cellule direttamente, interrompendo la loro membrana plasmatica.\nBarriere cellulari.\nI leucociti (globuli bianchi), si comportano come organismi unicellulari indipendenti e sono il secondo livello del sistema immunitario innato. I leucociti innati comprendono i fagociti (macrofagi, neutrofili e cellule dendritiche), i linfociti, mastociti, eosinofili, basofili e i linfociti \"natural killer\". Queste cellule identificano ed eliminano gli agenti patogeni, sia attaccando quelli pi\u00f9 grandi attraverso il contatto o inglobando e poi uccidendo i microrganismi pi\u00f9 piccoli. Le cellule innate sono anche mediatori importanti nello sviluppo degli organi linfoidi e per l'attivazione del sistema immunitario adattativo.\nLa fagocitosi \u00e8 una caratteristica importante delle cellule dell'immunit\u00e0 innata e viene effettuata da cellule chiamate \"fagociti\" in grado quindi di fagocitare, o mangiare, gli agenti patogeni o le particelle. I fagociti generalmente pattugliano il corpo alla ricerca di agenti patogeni, ma possono essere chiamati in luoghi specifici dalle citochine. Una volta che un agente patogeno viene travolto da un fagocita, viene intrappolato in una vescicola intracellulare chiamato fagosoma, che si fonde poi con un'altra vescicola, chiamata lisosoma, per formare un fagolisosoma. L'agente patogeno viene ucciso dall'attivit\u00e0 degli enzimi digestivi o a seguito di uno scoppio respiratorio che rilascia radicali liberi nel fagolisosoma. La fagocitosi si \u00e8 evoluta come un mezzo per acquisire sostanze nutritive, ma questo ruolo \u00e8 stato ampliato nei fagociti per includere l'inghiottimento degli agenti patogeni come meccanismo di difesa. La fagocitosi rappresenta probabilmente la forma pi\u00f9 antica di difesa; i fagociti sono stati identificati sia negli animali vertebrati che negli invertebrati.\nI neutrofili e i macrofagi sono fagociti che viaggiano in tutto il corpo alla ricerca di agenti patogeni. I neutrofili sono normalmente presenti nel sangue e sono il tipo pi\u00f9 abbondante di fagociti, normalmente pari al 50% - 60% del totale dei leucociti circolanti. Durante la fase acuta dell'infiammazione, in particolare a seguito di un'infezione batterica, i neutrofili migrano verso il sito di infiammazione in un processo chiamato chemiotassi e solitamente sono le prime cellule ad arrivare sulla scena dell'infezione. I macrofagi sono cellule versatili che risiedono all'interno dei tessuti e producono una vasta gamma di sostanze chimiche tra cui enzimi, proteine del complemento e citochine, mentre possono anche agire come \"spazzini\" per liberare l'organismo da cellule logore e altri detriti e come le cellule presentanti l'antigene, attivano il sistema immunitario adattativo. I macrofagi svolgono funzioni di fagocitosi e digestione ossidativa degli agenti patogeni, ma intervengono in genere nelle fasi tardive dell'infiammazione acuta o nell'infiammazione cronica. Hanno legami molto stretti con le cellule dell'immunit\u00e0 specifica in quanto dipendono da queste ultime per raggiungere una completa attivazione e ne influenzano il differenziamento nelle fasi precoci della risposta immunitaria specifica; inoltre possono contribuire alla presentazione antigenica.\nI mastociti risiedono nei tessuti connettivi e le membrane mucose e regolano la risposta infiammatoria. Essi sono pi\u00f9 spesso associati con l'allergia e l'anafilassi. I basofili e gli eosinofili sono legati ai neutrofili. Essi secernono mediatori chimici che sono coinvolti nella difesa contro i parassiti e svolgono un ruolo nelle reazioni allergiche, come nel caso dell'asma. I linfocita NK (\"natural killer\"), sono leucociti che attaccano e distruggono le cellule tumorali o le cellule che sono state infettate da virus.\nLe cellule dendritiche sono fagociti che si trovano nei tessuti, sono morfologicamente e funzionalmente specializzate nella cattura e nella presentazione di antigene, e hanno la caratteristica di essere contatto con l'ambiente esterno; di conseguenza, si trovano principalmente nella cute, nel naso, nei polmoni, nello stomaco e nell'intestino. Esse sono cos\u00ec chiamate per la loro somiglianza con i dendriti neuronali, ma le cellule dendritiche non sono in alcun modo correlate al sistema nervoso. Le cellule dendritiche fungono da collegamento tra i tessuti corporei e il sistema immunitario innato e adattativo, in quanto sono in grado di presentare antigeni alle cellule T, uno dei principali tipi di cellule del sistema immunitario adattativo.\nLinfociti \"natural killer\".\nI linfociti \"natural killer\", o cellule NK, sono un componente del sistema immunitario innato, che non attacca direttamente i microbi invasori. La loro specializzazione, infatti, \u00e8 distruggere le cellule dell'organismo compromesse, come le cellule tumorali o le cellule infettate da virus, riconoscendole grazie ad una condizione nota come \"\"missing self\". Questo termine descrive cellule con bassi livelli di un \"marker\" presente sulla superficie cellulare chiamato MHC I (complesso maggiore di istocompatibilit\u00e0), una situazione che pu\u00f2 verificarsi nelle infezioni virali. Esse sono state nominate \"natural killer\" a causa della nozione iniziale, che non richiedono l'attivazione, al fine di uccidere le cellule. Per molti anni non era chiaro come le cellule NK riconoscessero le cellule tumorali e le cellule infette. \u00c8 ormai noto che il \"marker\" MHC sulla superficie di queste cellule risulta alterato e le cellule NK si attivano attraverso il riconoscimento del \"missing self\"\". Le cellule del corpo normali non sono riconosciute e attaccate dalle cellule NK, poich\u00e9 esse esprimono auto antigeni MHC intatti.\nSistema immunitario adattativo.\nIl sistema immunitario adattativo (noto anche come \"immunit\u00e0 specifica\" o \"immunit\u00e0 acquisita\") si \u00e8 evoluto nei primi vertebrati e consente una risposta immunitaria pi\u00f9 forte, cos\u00ec come la memoria immunologica, in cui ogni agente patogeno viene \"ricordato\". La risposta immunitaria adattativa \u00e8 antigene-specifica e richiede il riconoscimento di specifici antigeni \"non-self\" nel corso di un processo chiamato di presentazione dell'antigene. La specificit\u00e0 antigenica consente la generazione di risposte che sono su misura per specifici agenti patogeni o per le cellule dell'organismo infettate dal patogeno. La possibilit\u00e0 di intraprendere queste risposte adeguate viene mantenuta nel corpo grazie a \"cellule di memoria\". Se un agente patogeno infetta l'organismo pi\u00f9 di una volta, queste cellule di memoria specifiche vengono utilizzate per eliminarlo rapidamente.\nIl sistema immunitario adattativo \u00e8 costituito prevalentemente da cellule della linea linfoide (della serie T e B) e da cellule accessorie. I linfociti T si suddividono in linfociti T helper CD4+ e linfociti T citotossici (CTL) CD8+. La funzione effettrice dei primi \u00e8 quella di coordinare il complesso della risposta immunitaria attivando linfociti CD8+ e macrofagi (T-helper 1) o linfociti B (T-helper 2) e di sostenere il processo infiammatorio. Tale attivit\u00e0 \u00e8 svolta attraverso interazioni cellula-cellula o mediante rilascio di particolari fattori solubili detti citochine.\nLa funzione effettrice dei linfociti CD8+ \u00e8 quella di lisare le cellule infette grazie alla produzione delle linfochine. I linfociti B attivati si specializzano invece in cellule secernenti anticorpi (plasmacellulle). Le cellule accessorie sono le cellule reclutate dal compartimento innato del sistema immunitario. A differenza dell'immunit\u00e0 aspecifica o innata, l'immunit\u00e0 specifica o acquisita \u00e8 stata selezionata dall'evoluzione per la sua capacit\u00e0 di adattarsi dinamicamente alla variabilit\u00e0 di agenti ambientali riconosciuti come un pericolo per l'organismo. Tale variabilit\u00e0 \u00e8 ovviamente una caratteristica peculiare di molti microrganismi infettivi in continua co-evoluzione con il sistema immunitario che cerca di distruggerli.\nL'immunit\u00e0 specifica deve dunque essere in grado di rispondere a tutte le possibili combinazioni molecolari presenti in natura e in grado di interagire con l'organismo. Poich\u00e9 si stima che il numero di queste combinazioni si aggiri intorno a 1010, l'immunit\u00e0 adattativa deve dotarsi di un numero altrettanto vasto di strutture cellulari capaci di legare specificatamente ad ogni singolo antigene. Dato che per\u00f2 il genoma umano comprende complessivamente solo 30.000 geni \u00e8 impossibile che ciascuna struttura di presentazione e riconoscimento antigenico sia codificata da un singolo gene. Questo paradosso pu\u00f2 essere sciolto analizzando la composizione molecolare degli anticorpi, dei recettori dei linfociti T (TCR) e dei complessi MHC: si tratta infatti in tutti i casi di complessi proteici costituiti dalla combinazione di pi\u00f9 strutture modulari codificate da molteplici (ma comunque numericamente limitate) varianti di geni dello stesso tipo. Ogni cellula del sistema immunitario adattativo nel corso della sua maturazione opera un riarrangiamento casuale del repertorio genetico ereditato dal soggetto in linea germinale generando una combinazione unica di MHC, TCR o anticorpi.\nUn ulteriore raffinato meccanismo di generazione della diversit\u00e0 del patrimonio anticorpale (inteso in senso lato come il complesso delle strutture deputate al riconoscimento dell'antigene) \u00e8 dato dall'inserimento di piccole mutazioni puntiformi all'interno dei geni che codificano per i moduli delle strutture di riconoscimento antigenico. Quest'ultimo fenomeno \u00e8 particolarmente accentuato nei linfociti B in fase di maturazione tardiva (ipermutazione somatica).\nIl riarrangiamento somatico delle strutture anticorpali \u00e8 ovviamente un processo estremamente dispendioso, poich\u00e9 determina la produzione di numerose varianti non funzionali. In altri termini ciascun individuo sviluppa autonomamente dal momento della nascita un sistema immunitario basato sui determinanti genetici ereditati in linea germinale, ma dotato di caratteristiche uniche e irripetibili dovute alla casualit\u00e0 degli eventi di ricombinazione e alla pressione selettiva dell'ambiente esterno. L'adozione di una forma di riconoscimento antigenico non precostituita e in grado di evolversi con la storia biologica dell'individuo pone il sistema immunitario nella necessit\u00e0 di dotarsi di alcune funzioni particolarmente evolute normalmente proprie di sistemi superiori come il sistema nervoso centrale.\nLinfociti.\nLe cellule del sistema immunitario adattativo sono speciali tipi di leucociti, chiamati linfociti. I linfocita B e i linfociti T sono i principali tipi e derivano dalle cellule staminali ematopoietiche del midollo osseo. I linfociti B sono coinvolte nella risposta immunitaria umorale, mentre i linfociti T sono coinvolti nella risposta immunitaria cellulo-mediata.\nSia i linfociti B che T possiedono molecole recettoriali che riconoscono obiettivi specifici. I linfociti T riconoscono un bersaglio \"\"non-self\", come un agente patogeno, solo dopo che gli antigeni (piccoli frammenti del patogeno) sono stati elaborati e presentati in combinazione con un recettore \"self\"\" chiamato complesso maggiore di istocompatibilit\u00e0 (MHC). Esistono due principali sottotipi di linfociti T: i T killer e i T helper. In aggiunta vi sono le cellule T regolatorie che hanno un ruolo nella modulazione della risposta immunitaria. I linfociti T killer riconoscono solo gli antigeni accoppiati alle molecole MHC di classe I, mentre le cellule T helper e i linfociti T regolatori riconoscono solo gli antigeni accoppiati a molecole MHC di classe II. Questi due meccanismi di presentazione dell'antigene riflettono i diversi ruoli dei due tipi di linfociti T. Un terzo, sottotipo minore sono le linfociti T \u03b3\u03b4 che riconoscono gli antigeni intatti che non siano vincolati ai recettori MHC.\nAl contrario, il recettore antigene-specifico dei linfociti B \u00e8 una molecola anticorpale presente sulla loro superficie in grado di riconoscere patogeni interi, senza che vi sia la necessit\u00e0 della processazione dell'antigene. Ogni stirpe di linfociti B esprime un anticorpo diverso, in modo che il set completo dei recettori per l'antigene dei linfociti B rappresentino tutti gli anticorpi che il corpo pu\u00f2 produrre.\nLinfociti T killer.\nI linfociti T Killer sono un sottogruppo di linfociti T in grado di uccidere le cellule infettate da virus (e altri agenti patogeni) o altrimenti che risultino danneggiate o disfunzionali. Come con i linfociti B, ciascun tipo di T riconosce un antigene diverso. I linfociti T killer vengono attivati quando il loro recettore (TCR) si lega a questo antigene specifico in un complesso con il recettore per l'MHC di classe I di un'altra cellula. Il riconoscimento del complesso MHC-antigene viene aiutato da un co-recettore posto sul linfocita T e chiamato CD8. Il linfocita T viaggia attraverso il corpo alla ricerca di cellule dove i recettori MHC I portano questo antigene. Quando il linfocita viene attivato dal contatto con tali cellule, rilascia citochine, come la perforina che ha come bersagli i pori della membrana plasmatica della cellula bersaglio, permettendo cos\u00ec agli ioni, all'acqua e alle tossine di entrare. L'ingresso di un'altra tossina, chiamata granulisina (una proteasi). induce la cellula bersaglio a ricorrere all'apoptosi (una sorta di \"suicidio cellulare\"). L'uccisione delle cellule infettate da parte dei linfociti T risulta particolarmente importante per prevenire la replicazione del virus. L'attivazione dei linfociti T \u00e8 strettamente controllata e in genere richiede un forte segnale di attivazione MHC/antigene, o segnali di attivazione aggiuntivi forniti dai linfociti T \"helper\" (vedi in seguito).\nLinfociti T helper.\nI linfociti T helper regolano sia la risposta immunitaria innata che quella adattativa, oltre a promuovere la risposta stessa ad un particolare agente patogeno. Queste cellule non hanno alcuna attivit\u00e0 citotossica e non uccidono le cellule infette o gli agenti patogeni direttamente; agiscono invece controllando l'azione immunitaria dirigendo gli altri linfociti ad eseguire queste attivit\u00e0.\nI T helper esprimono i recettori delle cellule T (\"T cell receptors\" - TCR) che riconoscono l'antigene legato alle molecole MHC di classe II. L'antigene viene riconosciuto anche dal corecettore CD4 presente sui linfociti helper, che recluta le molecole all'interno del linfocita responsabili per l'attivazione dei linfociti T. In generale si pu\u00f2 dire che lo scopo dei linfociti T helper \u00e8 quello di secernere citochine in seguito a stimolazione antigenica fungendo da \"aiutanti\" sia nella risposta immunitaria adattativa che innata, in aperta contrapposizione ai CD8 citotossici che svolgono un'azione diretta nell'uccisione delle cellule. A partire dai linfociti T helper si sviluppano diverse sottopopolazioni in risposta alle citochine prodotte durante le fasi precoci della risposta. I linfociti T differenziati poi producono citochine che li caratterizzano, favorendo la propria popolazione e inibendo le altre. Questo differenziamento fa parte della specializzazione dell'immunit\u00e0 adattativa dal momento che, sottotipi diversi possiedono funzioni effetrici ben diverse. I segnali delle citochine migliorano la funzione microbicida dei macrofagi e l'attivit\u00e0 delle cellule T killer. Inoltre, l'attivazione dei linfociti T helper provoca una sovraregolazione di molecole espresse sulla superficie del linfocita T, come il CD40 ligando, che forniscono dei segnali stimolatori supplementari necessari per attivare i linfociti B produttori di anticorpi.\nLinfociti T \u03b3\u03b4.\nI linfociti T \u03b3\u03b4 costituiscono un'esigua minoranza dei linfociti T ed esprimono un recettore alternativo TCR di tipo \u03b3\u03b4 rispetto ai linfociti T (\u03b1\u03b2) CD4+ e CD8+, ma condividono le caratteristiche dei T helper, dei T citotossici e dei linfociti NK. A differenza degli altri linfociti possono attivarsi e rispondere direttamente, senza ulteriori segnali costimolatori. Questi linfociti non riconoscono i complessi peptide-MHC, ma i fosfantigeni, delle molecole a 5 atomi di carbonio contenenti residui di fosfato, fondamentali perch\u00e9 consentono il riconoscimento, da parte del recettore, del fosfantigene. La produzione dei fosfantigeni avviene nella via del mevalonato; essi sono degli intermedi, come il colesterolo e l'IPP (isopentenil pirofosfato). I linfociti T \u03b3\u03b4 sono relativamente pi\u00f9 frequenti a livello del tratto gastroenterico, dove si suppone che svolgano un'attivit\u00e0 di regolazione della risposta immunitaria (tale funzione sembra essere persa in corrispondenza di malattie come la celiachia).\nI T \u03b3\u03b4 si trovano a cavallo del confine tra immunit\u00e0 innata e adattativa. Da un lato, le cellule T \u03b3\u03b4 sono una componente dell'immunit\u00e0 adattativa essendo in grado di modificarsi per produrre una diversit\u00e0 del recettore e possono anche sviluppare una memoria fenoripica; d'altra parte, i vari sottogruppi fanno anche parte del sistema immunitario innato.\nLinfociti B e anticorpi.\nUn linfocita B \u00e8 in grado di identificare gli agenti patogeni, quando gli anticorpi si legano alla superficie di un antigene specifico ed estraneo al corpo. Questo complesso antigene/anticorpo viene attaccato dal linfocita B che viene degadato in peptidi da parte della proteolisi. I linfociti B, quindi, mostrano questi peptidi antigenici sulla superficie delle proprie molecole MHC di classe II. Questa combinazione tra MHC e antigene attira il linfocita T helper corrispondente, che rilascia linfochine e attiva il linfocita B. Quando il linfocita B viene attivato, esso inizia a dividersi e la sua prole (plasmacellule) secerne milioni di copie dell'anticorpo che riconosce questo antigene. Questi anticorpi circolano nel plasma sanguigno e nel sistema linfatico, si legano agli agenti patogeni che esprimono l'antigene e li segnano per la distruzione grazie all'attivazione del complemento o per l'assorbimento e la distruzione da parte dei fagociti. Gli anticorpi possono neutralizzare gli antagonisti direttamente, legandosi alle tossine batteriche o interferendo con i recettori che i virus e i batteri utilizzano per infettare le cellule.\nMemoria immunologica.\nQuando i linfociti B e T vengono attivati e cominciano a replicarsi (selezione clonale), alcuni dei loro discendenti diventano cellule di memoria a lunga durata. Durante tutto il corso della vita di un animale, esse sono in grado di ricordare ogni agente patogeno specifico incontrato e, se l'agente viene rilevato nuovamente, pu\u00f2 stimolare una forte risposta. Questo \u00e8 un sistema \"adattativo\" in quanto consiste in un adattamento alle infezioni causate da quel dato patogeno e prepara il sistema immunitario ad incontrarlo in futuro. La memoria immunologica pu\u00f2 essere sotto forma di una memoria passiva a breve termine o di una memoria attiva a lungo termine.\nMemoria passiva.\nI neonati non hanno alcuna precedente esposizione ai microbi e sono pertanto particolarmente vulnerabili alle infezioni.\nDiversi livelli di protezione passiva sono forniti dalla madre. Durante la gravidanza, un particolare tipo di anticorpi, chiamati IgG, si trasferisce dalla madre al bambino direttamente attraverso la placenta, in modo che i neonati abbiano alti livelli di anticorpi, anche alla nascita, con la stessa gamma di specificit\u00e0 dell'antigene della propria madre. Anche il latte materno contiene anticorpi che vengono trasferiti all'intestino del neonato fornendogli protezione contro le infezioni batteriche fino a quando il neonato non sia in grado di sintetizzare i propri anticorpi. Questa \u00e8 l'immunit\u00e0 passiva poich\u00e9 il feto in realt\u00e0 non produce alcuna cellula di memoria o anticorpi, prendendoli solamente in prestito. Questa immunit\u00e0 passiva \u00e8 di solito a breve termine, che va da pochi giorni fino a diversi mesi. In medicina, la protezione da immunit\u00e0 passiva pu\u00f2 anche essere trasferita artificialmente da un individuo ad un altro, tramite un siero ricco di anticorpi.\nMemoria attiva e immunizzazione.\nLa memoria attiva a lungo termine viene acquisita a seguito di un'infezione e da un'attivazione dei linfociti B e T. L'immunit\u00e0 attiva pu\u00f2 anche essere generata artificialmente, attraverso la vaccinazione. Il principio alla base della vaccinazione (chiamato anche immunizzazione) \u00e8 quello di introdurre un antigene di un agente patogeno al fine di stimolare il sistema immunitario e sviluppare l'immunit\u00e0 specifica contro quel particolare patogeno, senza per\u00f2 causare la malattia correlata a tale organismo. Questa induzione deliberata di una risposta immunitaria ha successo poich\u00e9 sfrutta la specificit\u00e0 naturale del sistema immunitario, cos\u00ec come la sua inducibilit\u00e0. Dato che la malattia infettiva \u00e8 una delle principali cause di morte nella popolazione umana, la vaccinazione rappresenta la manipolazione pi\u00f9 efficace del sistema immunitario che l'uomo ha sviluppato.\nLa maggior parte dei vaccini virali sono basati su virus vivi attenuati, mentre molti vaccini batterici sono basati su componenti acellulari di microrganismi, comprese delle tossine rese innocue. Poich\u00e9 molti antigeni derivati da vaccini acellulari non inducono una forte risposta adattativa, i vaccini batterici sono forniti con coadiuvanti aggiuntivi che attivano le cellule che presentano l'antigene del sistema immunitario innato e massimizzano l'immunogenicit\u00e0.\nImmunit\u00e0 specifica umorale.\nNella difesa specifica umorale il ruolo fondamentale spetta agli anticorpi che sono prodotti dalle plasmacellule delle cellule derivate dalle cellule clone che a loro volta sono cellule derivate dai linfociti B.\nIl processo di difesa umorale inizia quando un linfocita rileva un agente esterno grazie al suo recettore specifico, ossia rileva uno ed un solo corpo esterno, (ci sono vari gruppi di linfociti B che hanno diversi recettori) e inizia la produzione di cellule clone che in parte saranno destinate alla memoria immunologica e in parte andranno a formare le plasmacellule. Le plasmacellule poi produrranno gli anticorpi che si legheranno al corpo esterno bloccando i suoi siti attivi facilitando la fagocitosi da parte dei macrofagi.\nImmunit\u00e0 specifica cellulare.\n\u00c8 svolta dai linfociti T citotossici, che sono capaci di indurre apoptosi nelle cellule che presentano in superficie il complesso maggiore di istocompatibilit\u00e0 (MHC) di classe I associato allo stesso peptide che li ha attivati. Questo significa che riconoscono tutte le cellule che \"mostrano\" un'espressione di MHC + peptide diversa da quella delle cellule in salute ed uguale a quella che ne ha attivato l'attivit\u00e0 citotossica. La cellula T citotossica si attacca alla cellula bersaglio con vari recettori, rilasciando vescicole contenenti Perforina, Granulisina e Granzimi. La Perforina ha un ruolo nell'indurre la morte cellulare, contrariamente a quanto si pensava fino a pochi anni fa e cio\u00e8 che servisse a generare un poro di membrana nella cellula da uccidere. La Granulisina ha un'attivit\u00e0 pro-apoptotica e microbicida. I Granzimi sono Serin/Treonin-Proteasi apoptotiche capaci di attivare la Caspasi 3 e di indurre la formazione del poro sulla membrana mitocondriale che determina la fuoriuscita del citocromo c con conseguente attivazione definitiva dell'apoptosi.\nDisturbi dell'immunit\u00e0 umana.\nIl sistema immunitario \u00e8 un insieme di processi notevolmente efficace che specificit\u00e0, inducibilit\u00e0 e adattamento. Tuttavia possono verificarsi dei malfunzionamenti ed essi si possono dividere in tre grandi categorie: immunodeficienze, malattie autoimmuni e ipersensibilit\u00e0.\nImmunodeficienze.\nL'immunodeficienza si verifica quando uno o pi\u00f9 componenti del sistema immunitario risultano inattivi. Sia nella popolazione pediatrica che in quella geriatrica, la capacit\u00e0 di rispondere agli agenti patogeni \u00e8 minore rispetto al normale. Nei paesi sviluppati, l'obesit\u00e0, l'alcolismo e l'uso di droga sono le cause pi\u00f9 comuni di una scarsa funzione immunitaria, tuttavia, nei paesi in via di sviluppo la malnutrizione \u00e8 la causa pi\u00f9 comune di immunodeficienza. Le diete prive di un sufficiente apporto di proteine, sono correlate con un'alterata immunit\u00e0 cellulo-mediata, con una diminuzione dell'attivit\u00e0 del complemento, della funzione dei fagociti, delle concentrazioni di anticorpi IgA e della produzione di citochine. Inoltre, la perdita del timo, in giovane et\u00e0, per via di mutazioni genetiche o come risultato di una resezione chirurgica, comporta una grave immunodeficienza e un'elevata suscettibilit\u00e0 alle infezioni.\nLe immunodeficienze possono essere ereditate o \"acquisite\". La malattia granulomatosa cronica, dove i fagociti hanno una ridotta capacit\u00e0 di distruggere i patogeni, \u00e8 un esempio di una malattia ereditaria o congenita. L'AIDS e alcuni tipi di tumore sono causa dell'immunodeficienza acquisita.\nAutoimmunit\u00e0.\nNella risposta autoimmune, una cellula normale pu\u00f2 presentare un complesso proteico, prodotto dai geni \"MHC\", e contenere una piccola sequenza aminoacidica, (8-11 aminoacidi) di natura estranea al genoma originario ereditato dai propri genitori. La sequenza aminoacidica estranea pu\u00f2 derivare dalla sintesi proteica trascritta da geni virali integrati nel genoma stesso, o da plasmidi o da oncogeni. Questa sequenza estranea, \"non self\", viene rilevata e segnalata alle cellule Natural Killer. I linfociti NK si attivano per la distruzione dell'intera cellula che contenendo dei geni estranei \u00e8 diventata essa stessa alterata e \"non pi\u00f9 self\". Le cellule normali del corpo sono riconosciute e non vengono mai attaccate da macrofagi o da cellule LNK, poich\u00e9 esse esprimono frammenti proteici, col MHC, sani e intatti. Ossia esprimono solo frammenti di proteine \"figlie\" del DNA trasmesso dai genitori. Il sistema immunitario distingue correttamente tra \"self e non self\". In caso di presenza di proteine anomale il sistema di difesa distrugge qualunque cellula \"alterata\", in qualunque organo. Distrugge le cellule \"infette\" cercando di ottenere un cos\u00ec detto male minore per l\u2019intero organismo.\nNessun anticorpo pu\u00f2 penetrare all'interno di una cellula intatta. Solo dopo la rottura della membrana cellulare, operata dai LNK, gli anticorpi (autoanticorpi) legano ogni componente cellulare per una mera operazione di pulizia. Per esempio, il sistema immunitario pu\u00f2 eliminare parzialmente o totalmente la tiroide dando luogo a noduli degenerativi solidi o colliquativi, pu\u00f2 distruggere le articolazioni (artrite reumatoide), pu\u00f2 distruggere la cute (psoriasi), pu\u00f2 distruggere le pareti arteriose con formazione di placche aterosclerotiche (che potranno evolvere in infarti cardiaci, ictus cerebrale...), pu\u00f2 distruggere gli epiteli intestinali (come nella malattia di Crohn, la malattia celiaca, la colite ulcerosa)...\nSono note circa 70 malattie autoimmuni. Se l'organismo non riuscisse a distruggere le proprie cellule \u201cnon pi\u00f9 self\u201d potrebbe dover accettare un male maggiore: il rischio di sviluppare un cancro. Infatti i geni estranei, oltre alla capacit\u00e0 di trascrivere per sintetizzare proteine, hanno la possibilit\u00e0 di usare il loro macchinario replicativo attivando la topoisomerasi e a seguire l'elicasi e i propri primer per duplicare l'intero genoma cellulare e di conseguenza l'intera cellula, questo dopo aver paralizzato gli 'oncosopressori' interni, in \"primis\" i geni p53, BRCA1 e BRCA2, Rb...\nUn trattamento solo sintomatico nelle malattie autoimmuni si avvale di farmaci immunosoppressivi e cortisonici, mentre alcuni farmaci antivirali potrebbero costituire una terapia causale.\nIpersensibilit\u00e0.\nLe reazioni di ipersensibilit\u00e0 sono una risposta immunitaria che danneggia i tessuti del corpo. Esse sono suddivise in quattro classi (dal tipo I al tipo IV) basate sui meccanismi coinvolti e dal loro decorso. L'ipersensibilit\u00e0 di tipo I \u00e8 una reazione immediata o anafilattica, spesso associata con l'allergia. I sintomi possono variare da un leggero fastidio fino al decesso. L'ipersensibilit\u00e0 di tipo I \u00e8 mediata dagli IgE, che innescano la degranulazione dei mastociti e dei basofili, quando sono legate ad un antigene. L'ipersensibilit\u00e0 di tipo II si verifica quando gli anticorpi si legano agli antigeni sulle cellule del paziente, contrassegnandoli per la distruzione. Questa viene chiamata anche ipersensibilit\u00e0 anticorpo-dipendente (o citotossica), ed \u00e8 mediata dagli anticorpi IgG e IgM. I complessi immuni (aggregazioni di antigeni, proteine del complemento e anticorpi IgG e IgM) depositati nei vari tessuti innescano reazioni di ipersensibilit\u00e0 di tipo III. L'ipersensibilit\u00e0 di tipo IV (nota anche come cellulo-mediata o ipersensibilit\u00e0 di tipo ritardato) di solito impiega tra due e tre giorni di tempo per svilupparsi. Le reazioni di tipo IV sono coinvolte in molte malattie autoimmuni e infettive, ma pu\u00f2 anche comportare una dermatite da contatto. Queste reazioni sono mediate dai linfociti T, dai monociti e dai macrofagi.\nAltri meccanismi e l'evoluzione.\n\u00c8 probabile che un sistema immunitario adattativo multicomponente, sia nato con i primi vertebrati, in quanto gli invertebrati non sono in grado di produrre linfociti o una risposta umorale basata sugli anticorpi. Molte specie, tuttavia, utilizzano alcuni meccanismi che sembrano essere precursori di alcuni aspetti dell'immunit\u00e0 dei vertebrati. Un sistema immunitario appare anche nelle strutturalmente pi\u00f9 semplici forme di vita; i batteri possiedono un unico meccanismo di difesa, chiamato \"sistema di resitrizione-modificazione\" per proteggersi dagli agenti patogeni virali, chiamati batteriofagi. I procarioti possiedono anche un'immunit\u00e0 acquisita, attraverso un sistema che utilizza sequenze CRISPR per conservare frammenti del genoma del batteriofago di cui \u00e8 venuto precedentemente in contatto, che consente a loro di bloccare la replicazione del virus attraverso una forma di interferenza dell'RNA. Elementi offensivi del sistema immunitario sono presenti anche negli eucarioti unicellulari, ma vi sono pochi studi che analizzano il loro ruolo.\nI recettori di riconoscimento di pattern sono proteine utilizzate da quasi tutti gli organismi per identificare le molecole associate ai patogeni. I peptidi antimicrobici, chiamati defensine, sono una componente evolutivamente conservata della risposta immunitaria innata che si trova in tutti gli animali e in tutte le piante, costituendo la principale forma di immunit\u00e0 sistemica degli invertebrati. Il sistema del complemento e i fagociti, sono utilizzati anche dalla maggior parte delle forme di vita invertebrata. La ribonucleasi e il percorso dell'interferenza dell'RNA si sono conservati in tutti gli eucarioti e si ritiene che possano svolgere un ruolo nella risposta immunitaria ai virus.\nA differenza degli animali, le piante sono prive di fagociti, ma le risposte immunitarie di molti vegetali coinvolgono segnali chimici sistemici che vengono inviati attraverso una struttura. Le cellule vegetali individuali rispondono alle molecole associate a patogeni noti come modelli grazie ai profili molecolari associati ai patogeni (o PAMP, da \"Pathogen Associated Molecular Patterns\"). Quando una parte di una pianta si infetta, essa produce una risposta ipersensibile localizzata, per cui le cellule nel sito di infezione subiscono una rapida apoptosi al fine di prevenire la diffusione della malattia in altre parti di essa. La resistenza sistemica acquisita (SAR) \u00e8 un tipo di risposta difensiva utilizzata dalle piante e che la rende resistente a un particolare agente infettivo. I meccanismi di silenziamento dell'RNA sono particolarmente importanti in questa risposta sistemica in quanto possono bloccare la replicazione del virus.\nImmunologia dei tumori.\nUn altro ruolo importante del sistema immunitario \u00e8 quello di identificare ed eliminare i tumori. Questo compito \u00e8 chiamato \"sorveglianza immunitaria\". Le mutate cellule tumorali esprimono antigeni che non si trovano sulle cellule normali. Per il sistema immunitario, questi antigeni appaiono estranei e la loro presenza induce i linfociti ad attaccarle. Gli antigeni espressi dai tumori hanno diverse fonti; alcuni sono derivati dai virus oncogeni, come il \"papillomavirus umano\" causa del tumore cervicale, mentre altri sono proteine proprie dell'organismo che vengono prodotte a bassi livelli nelle cellule normali ma raggiungono alti livelli in quelle tumorali. Un esempio, \u00e8 l'enzima tirosinasi che quando viene espresso ad alti livelli, trasforma alcune cellule della pelle (ad esempio i melanociti) in neoplasie chiamate melanomi. Una terza possibile fonte di antigeni tumorali sono le proteine che normalmente sono importanti per la regolazione della crescita cellulare e per la sopravvivenza, che frequentano mutano in molecole che inducono i tumori, chiamate oncogeni.\nLa principale risposta del sistema immunitario ai tumori consiste nella distruzione delle cellule anormali, utilizzando i linfociti T killer, talvolta con l'assistenza dei linfociti T helper. Gli antigeni tumorali sono presentati sulle molecole MHC di classe I in un modo simile agli antigeni virali. Questo permette ai linfociti T killer di riconoscere la cellula tumorale come anormale. Anche i linfociti NK sono in grado di uccidere le cellule tumorali in modo simile, soprattutto se queste presentano meno molecole MHC di classe I sulla loro superficie del normale; questo \u00e8 un fenomeno comune nei tumori. A volte gli anticorpi vengono generati contro le cellule tumorali per consentire la loro distruzione da parte del sistema del complemento.\nChiaramente, alcune cellule mutate eludono il sistema immunitario e progrediscono dando luogo alle neoplasie. Le cellule tumorali spesso hanno un ridotto numero di molecole MHC di classe I sulla loro superficie, evitando in tal modo il rilevamento da parte dei linfociti T killer. Alcune cellule tumorali rilasciano anche prodotti che inibiscono la risposta immunitaria; per esempio secernendo la citochina TGF-\u03b2, che sopprime l'attivit\u00e0 dei macrofagi e dei linfociti. Inoltre, pu\u00f2 svilupparsi una tolleranza immunologica contro gli antigeni tumorali, cos\u00ec che il sistema immunitario non riesca ad attaccare le cellule neoplastiche.\nParadossalmente, i macrofagi possono promuovere la crescita neoplastica; questo avviene quando le cellule tumorali inviano citochine che attirano i macrofagi, che poi essi stessi generano citochine e fattori di crescita che alimentano lo sviluppo del tumore. Inoltre, una combinazione dell'ipossia nel tumore e una citochina prodotta dai macrofagi, induce le cellule tumorali a diminuire la produzione di una proteina che blocca la metastasi e quindi aumenta la diffusione delle cellule tumorali.\nRegolazione fisiologica.\nGli ormoni possono agire come immunomodulatori, alterando la sensibilit\u00e0 del sistema immunitario. Ad esempio, gli ormoni sessuali femminili sono noti per essere immunostimolanti sia della risposta adattiva che della risposta innata.. Alcune malattie autoimmuni, come il lupus eritematoso colpiscono preferenzialmente le donne e il loro esordio coincide spesso con la pubert\u00e0. Per contro, gli ormoni sessuali maschili, come il testosterone, sembrano essere immunosoppressivi. Si pensa che anche altri ormoni siano in grado di regolare il sistema immunitario, in particolare la prolattina, l'ormone della crescita e la vitamina D.\nQuando un linfocita T incontra un agente patogeno esterno, estende un recettore della vitamina D. Questo \u00e8 essenzialmente un dispositivo di segnalazione che permette ai linfociti T di legarsi alla forma attiva della vitamina D, lo steroide dell'ormone calcitriolo. I linfociti T hanno un rapporto simbiotico con la vitamina D, infatti non solo estendono il recettore per essa, ma esprimono anche il gene CYP27B1, che \u00e8 il gene responsabile per la conversione della versione pre-ormone della vitamina D, il calcidiolo, nella versione ormone steroideo, il calcitriolo. Solo dopo che si forma il legame con calcitriolo, i linfociti T possono svolgere la loro funzione prevista. Altre cellule del sistema immunitario note per esprimere il gene CYP27B1 e quindi attivare la vitamina D calcidiolo, sono le cellule dendritiche, i cheratinociti e i macrofagi.\nSi ritiene che un progressivo declino dei livelli ormonali con l'avanzare dell'et\u00e0, sia parzialmente responsabile per l'indebolimento della risposta immunitaria che si riscontra negli individui anziani. Al contrario, alcuni ormoni sono regolati dal sistema immunitario, in particolare l'attivit\u00e0 dell'ormone tiroideo. Il declino relativo all'et\u00e0 nella funzione immunitaria \u00e8 anche legato alla diminuzione dei livelli di vitamina D negli anziani. Con l'invecchiamento accadono due eventi che possono influenzare negativamente i propri livelli di vitamina D. In primo luogo, essi tendenzialmente rimangono maggiormente in casa per via di un'attivit\u00e0 motoria ridotta e questo significa che prendono meno sole, producendo quindi meno colecalciferolo tramite le radiazioni ultraviolette. In secondo luogo, la cute di una persona anziana diventa meno abile nel produrre vitamina D.\nSonno e riposo.\nIl sistema immunitario viene influenzato dal sonno e dal riposo, infatti si \u00e8 dimostrato che la privazione del sonno \u00e8 dannosa per la funzione immunitaria. Un complesso sistema di feedback e loop che coinvolge citochine, come l'interleuchina 1 e il fattore di necrosi tumorale-\u03b1, prodotte in risposta alle infezioni, sembra svolgere un ruolo nella regolazione della fase \"non-rapid eye movement\" (REM) del sonno. Cos\u00ec la risposta immunitaria alle infezioni pu\u00f2 comportare modifiche al ciclo del sonno, tra cui un aumento del sonno a onde lente rispetto al sonno REM.\nQuando si soffre di privazione del sonno, le vaccinazioni attive possono avere una diminuzione dell'effetto provocando una ridotta produzione di anticorpi e una risposta immunitaria meno efficiente, rispetto a quella che si osserverebbe in un individuo ben riposato. Inoltre, proteine come NFIL3, che hanno dimostrato di essere strettamente correlate sia con la differenziazione dei linfociti T che con i ritmi circadiani, possono essere influenzate attraverso il disturbo dei cicli di luce naturale per via della privazione del sonno, dei lavori a turni, ecc. Come di conseguenza, ci\u00f2 pu\u00f2 portare all'aumento delle patologie croniche, come le malattie cardiache, il dolore cronico e l'asma.\nOltre alle conseguenze negative della privazione del sonno, lo stravolgimento del sistema circadiano ha dimostrato di avere forti effetti regolatori sulle funzioni immunologiche che interessano sia l'immunit\u00e0 innata che quella adattativa. In primo luogo, durante la fase iniziale del sonno ad onde lente, un calo improvviso dei livelli ematici di cortisolo, adrenalina e noradrenalina inducono un aumento dei livelli ematici degli ormoni leptina, dell'ormone ipofisario della crescita e della prolattina. Questi segnali inducono uno stato pro-infiammatorio, per via della produzione di citochine interleuchina 1, interleuchina-12, TNF-alfa e interferone gamma. Queste citochine poi stimolano le funzioni immunitarie come l'attivazione delle cellule immunitarie, la loro proliferazione e la differenziazione.\nDurante i periodi di veglia, le cellule effettrici differenziate, come i linfociti citotossici natural killer e i linfociti T citotossici, presentano un picco di attivit\u00e0 in modo da ottenere una risposta efficace contro eventuali agenti patogeni intrusi. Vi sono due teorie che cercano di spiegare perch\u00e9 lo stato pro-infiammatorio \u00e8 riservato al tempo di sonno. La prima considera che se l'infiammazione si verificasse durante i periodi di veglia, causerebbe gravi menomazioni cognitive e fisiche, mentre la seconda considera la presenza della melatonina nei periodi di sonno. L'infiammazione provoca una grande quantit\u00e0 di stress ossidativo e la presenza di melatonina durante i periodi di sonno potrebbe contrastare attivamente la produzione di radicali liberi durante questo periodo.\nNutrizione e dieta.\nApporti nutritivi troppo elevati, sono correlati con malattie come il diabete e l'obesit\u00e0 che sono note per influenzare la funzione immunitaria. Anche una cattiva dieta, cos\u00ec come alcune carenze di minerali ed elementi nutrizionali specifici, pu\u00f2 essere causa di una compromissione della risposta immunitaria.\nGli alimenti ricchi di alcuni acidi grassi possono essere promotori di un sistema immunitario sano. Analogamente, una denutrizione fetale pu\u00f2 causare un danno permanente al sistema.\nManipolazione in medicina.\nLa risposta immunitaria pu\u00f2 essere manipolata per sopprimere le risposte indesiderate derivanti dalle malattie autoimmuni, dalle allergie e dal rigetto di trapianto e per stimolare le risposte di protezione contro gli agenti patogeni che in gran parte sfuggono al sistema immunitario o ai tumori.\nImmunosoppressione.\nFarmaci immunosoppressori vengono usati per controllare i disordini autoimmuni o l'infiammazione quando si verifica un eccessivo danno tissutale, oltre che per prevenire il rigetto del trapianto dopo aver subito un trapianto d'organo.\nFarmaci antinfiammatori sono spesso utilizzati per controllare gli effetti dell'infiammazione, tra questi, i glucocorticoidi sono i pi\u00f9 potenti; tuttavia questi farmaci possono avere molti effetti collaterali indesiderati, come obesit\u00e0 addominale, iperglicemia, osteoporosi, dunque il loro uso deve essere controllato scrupolosamente. Basse dosi di farmaci anti-infiammatori sono spesso usati in combinazione con farmaci citotossici o immunosoppressivi, come il metotrexato o l'azatioprina. I farmaci citotossici inibiscono la risposta immunitaria uccidendo le cellule in divisione, come i linfociti T attivati. Tuttavia, vengono uccise indiscriminatamente le cellule che si dividono e altri organi vengono colpiti, provocando effetti collaterali tossici. I farmaci immunosoppressori, come la ciclosporina, evitano che i linfociti T rispondano ai segnali correttamente inibendo le vie di trasduzione del segnale.\nImmunostimolazione.\nLa terapia con anticorpi monoclonali stimola il sistema immunitario ad attaccare le cellule del tumore."}
{"id": "691623", "revid": "124957896", "url": "https://it.wikipedia.org/wiki?curid=691623", "title": "Teseo", "text": "Teseo (; ) \u00e8 un personaggio della mitologia greca e decimo mitologico re di Atene, figlio di Etra ed Egeo, o di Poseidone con cui Etra una notte aveva giaciuto. Il suo nome ha la stessa radice di thesis e tithenai, come Teti (), la Dea Creatrice, la quale, racconta Omero, si un\u00ec con Oceano per generare tutti gli Dei.\nMitologia.\nTeseo fu un eroe-fondatore, come Perseo, Cadmo e Eracle, i quali si batterono tutti, risultandone vincitori, contro . Come Eracle fu l'eroe dei Dori, Teseo fu l'eroe fondatore degli Ioni e venne considerato dagli Ateniesi come il loro grande riformatore, padre della patria e della democrazia in Occidente.\nLa leggenda di Teseo.\nIl suo nome condivide la radice con la parola \"thesmos\" (), il termine greco che sta per \"istituzione\". Fu l'artefice del \"sinecismo\" (\"synoikismos\", abitare insieme) \u2013 l'unificazione politica dell'Attica rappresentata dai suoi viaggi e dalle sue fatiche\u00a0\u2013 sotto la guida di Atene. Una volta riconosciuto come Re unificatore, Teseo fece costruire sull'Acropoli un palazzo simile a quello di Micene. Pausania narra che, in seguito al sinecismo, Teseo istitu\u00ec il culto di Afrodite Pandemos (Afrodite di tutto il popolo) e di Peito, che si celebrava sul lato meridionale dell'Acropoli. Diverse feste ateniesi erano legate a Teseo: le Panatenee, le Oscoforie, le Tesee, le Ecalesie, le Metagitnie, le Sinecie.\nNella sua opera Le rane, Aristofane lo indica come l'inventore di molte delle pi\u00f9 note tradizioni ateniesi. Se la teoria che sostiene l'antica presenza di un dominio minoico sull'area Egea \u00e8 corretta, allora la figura di Teseo potrebbe essere stata ispirata dalle vicende dovute alla liberazione da questa presenza straniera, piuttosto che da un singolo condottiero realmente esistito.\nLa nascita e il viaggio verso Atene di Teseo.\nEgeo, uno degli antichi re di Atene, scelse come moglie Etra, figlia di Pitteo, re di Trezene, una piccola cittadina che si trova a sud-ovest di Atene, e l\u00ec furono celebrate le nozze. Nella loro prima notte di nozze, Etra cammin\u00f2 sulle acque del mare e raggiunse l'isola Sferia, dove giacque con Poseidone, il dio del mare e dei terremoti. Il fatto di essere frutto di quest'unione mista diede a Teseo una combinazione di caratteristiche sia divine sia mortali. Secondo un'altra versione della leggenda, Teseo \u00e8 figlio di Egeo ed Etra stessa. Il re poich\u00e9 ubriacato dal padre di Etra, si un\u00ec con la donna sull'isola di Samo, in Asia Minore. Questa versione del mito sembra testimoniare l'origine orientale dell'eroe e dei riti a lui dedicati (le Tesee).\nDopo che Etra rimase incinta, Egeo decise di tornare ad Atene ma, prima di partire, seppell\u00ec un suo sandalo e la sua spada sotto un'enorme roccia dicendole che, quando loro figlio fosse cresciuto, avrebbe dovuto spostare la roccia con le sue forze e prendersi le armi per dimostrare la sua discendenza reale. Ad Atene, Egeo si un\u00ec a Medea, che era fuggita da Corinto dopo aver ucciso i figli che aveva avuto da Giasone: l\u00ec dunque la sacerdotessa e il re rappresentavano lo strapotere e il vecchio ordinamento sociale.\nTeseo crebbe cos\u00ec nel paese materno. Una volta cresciuto e diventato un giovane forte e coraggioso, spost\u00f2 la roccia e recuper\u00f2 le armi del padre. Etra allora gli disse la verit\u00e0 sull'identit\u00e0 di suo padre, e gli spieg\u00f2 che avrebbe dovuto riportare le armi a corte e reclamare i suoi diritti di nascita. Per recarsi ad Atene, Teseo poteva scegliere tra due opzioni: via mare (il modo pi\u00f9 sicuro) o via terra lungo un pericoloso sentiero che costeggiava il golfo Saronico. Su questa strada si apriva una serie di sei entrate al mondo dei morti, ciascuna delle quali era sorvegliata da un demone ctonio che aveva assunto la forma di un ladro o di un bandito. Teseo, giovane coraggioso e ambizioso, decise di seguire questa via.\nPresso la citt\u00e0 di Epidauro, sacra ad Apollo ed Esculapio, Teseo affront\u00f2 il bandito Perifete che era solito uccidere i viandanti con una grossa clava ricoperta di bronzo. Teseo riusc\u00ec a strappare la clava dalle mani di Perifete e la us\u00f2 per colpirlo a morte. Decise poi di tenersi la clava, arma che lo caratterizza quando viene ritratto nelle decorazioni su vaso.. Teseo ripercorre passo passo i rituali compiuti da Ercole, il quale si ricav\u00f2 la clava da un oleastro, pianta che in Grecia rappresentava l'inizio dell'anno nuovo. Perifete era zoppo come Dedalo, Talo ed Efesto, che erano fabbri, e la sua clava era di bronzo\nAll'imboccatura dell'istmo di Corinto viveva un ladrone di nome Sini che legava i piedi delle sue vittime alle cime di due alberi di pino che aveva piegato fino a terra e fissato. Lasciava quindi tornare gli alberi alla loro posizione originale e i poveretti finivano squartati. Teseo lo sconfisse e sottopose lui stesso al suo trattamento prediletto. Quindi giacque con la figlia del brigante, che si chiamava Perigune generando cos\u00ec Melanippo.\nAppena a nord dell'istmo, in un paese chiamato Crommione, uccise un enorme e feroce maiale, la scrofa di Crommione, che secondo altre versioni della leggenda si chiamava Fea. Un'altra versione ancora dice che non si trattava di un animale, ma di una brigantessa chiamata scrofa a causa delle sue deplorevoli abitudini.\nVicino a Megara un vecchio brigante di nome Scirone costringeva i viaggiatori a lavargli i piedi su una scogliera. Mentre erano chinati, con un calcio li buttava gi\u00f9 dalla scogliera, dove venivano immediatamente divorati da un mostro marino (secondo alcune versioni da una testuggine gigante). Teseo gli rese pan per focaccia gettando il brigante gi\u00f9 dalla scogliera.\nIncontr\u00f2 poi Cercione, il re di Eleusi, che aveva l'abitudine di sfidare i passanti a un incontro di lotta con lui e, dopo averli battuti, di ucciderli. Teseo sconfisse Cercione nella lotta e lo uccise.\nL'ultimo bandito che l'eroe affront\u00f2 fu Procuste il quale, ai viaggiatori incrociati sulla piana di Eleusi, offriva per riposare il suo letto. Quando si stendevano, li legava e provvedeva ad \"adattarli\" al letto o stirando loro le membra con delle carrucole o mozzando loro i piedi e le gambe. Naturalmente Teseo riserv\u00f2 al furfante la stessa procedura che quest'ultimo applicava alle sue vittime.\nQueste prove che Teseo incontra richiamano la cerimonia dell'espulsione del sacro pharmakos dalla Roccia Bianca, ritualizzata nel lancio dei pharmakoi, bamboline bianche, chiamate argivi, che venivano gettate in acqua in primavera per i riti di purificazione dei tempi.\nMedea e il Toro di Maratona.\nQuando arriv\u00f2 ad Atene, Teseo non rivel\u00f2 subito la propria identit\u00e0. Medea per\u00f2 lo riconobbe subito come figlio di Egeo e temette che potesse sostituire suo figlio Medo nella successione al trono: tent\u00f2 cos\u00ec di provocare la morte di Teseo chiedendogli di catturare il Toro di Maratona, uno dei simboli del dominio cretese.\nLungo la strada che portava a Maratona Teseo si ripar\u00f2 da una tempesta nella capanna di una vecchia di nome Ecale che giur\u00f2 di fare un sacrificio in onore di Zeus se l'eroe fosse riuscito nella sua impresa. Teseo cattur\u00f2 infine il toro ma, tornato alla capanna di Ecale, la trov\u00f2 morta. In suo onore allora decise di dare il suo nome a una delle zone dell'Attica, rendendo i suoi abitanti in un certo senso figli adottivi dell'anziana.\nQuando torn\u00f2 trionfante ad Atene ed ebbe sacrificato il toro agli dei, Medea tent\u00f2 di avvelenarlo, ma all'ultimo momento Egeo lo riconobbe dai sandali e dalla spada e strapp\u00f2 la coppa di vino avvelenato dalle sue mani. Padre e figlio furono cos\u00ec finalmente riuniti.\nIl Minotauro.\nIl Re di Creta Minosse aveva vinto la guerra contro Atene. Ordin\u00f2 allora che ogni nove anni (secondo alcune versioni ogni anno) sette fanciulli e sette fanciulle ateniesi venissero inviati a Creta per essere divorati dal Minotauro. Quando venne il momento di effettuare la terza spedizione sacrificale, Teseo si offr\u00ec subito volontario per andare a uccidere il mostro. Promise al padre Egeo che, in caso di successo, al suo ritorno avrebbe issato sulla nave delle vele bianche. Quando arriv\u00f2 a Creta Arianna, la figlia di Minosse, si innamor\u00f2 di lui e lo aiut\u00f2 a ritrovare la via d'uscita dal labirinto dandogli una matassa di filo che, srotolata, gli avrebbe permesso di seguire a ritroso le proprie tracce e una spada avvelenata. Trovato il Minotauro, Teseo lo uccise e guid\u00f2 gli altri ragazzi ateniesi fuori dal labirinto. Teseo port\u00f2 Arianna via da Creta con s\u00e9, ma poi l'abbandon\u00f2 sull'isola di Nasso e la ragazza, quando si accorse di ci\u00f2 che era successo, lo maledisse e pianse talmente tanto che Dioniso per confortarla le don\u00f2 una corona d'oro, che venne poi mutata dal dio in una costellazione splendente alla sua morte: \u00e8 la moderna costellazione della Corona Boreale.\nAl suo ritorno Teseo e il nocchiero della nave si dimenticarono di cambiare le vele nere con quelle bianche come promesso al padre Egeo; egli allora, credendo il figlio morto, si uccise lanciandosi dal promontorio di Capo Sunio nel mare che da allora porta il suo nome. Morto il padre, Teseo viene proclamato re di Atene.\nPiritoo.\nIl migliore amico di Teseo era Piritoo, principe dei Lapiti. In principio Piritoo aveva sentito raccontare del suo coraggio e del suo valore in combattimento, ma volle verificarlo di persona, cos\u00ec rub\u00f2 le mandrie di bestiame dell'eroe, portandole via da Maratona: Teseo si mise allora a cercarle. Piritoo lo affront\u00f2 armi alla mano pronto a combattere, ma i due rimasero cos\u00ec ben impressionati l'uno dell'altro che anzich\u00e9 combattere si giurarono eterna amicizia e, insieme, parteciparono alla caccia al Cinghiale calidonio.\nNel primo libro dell'Iliade Nestore cita Teseo e Piritoo tra gli eroi pi\u00f9 illustri della generazione di eroi che aveva conosciuto in giovent\u00f9 \"gli uomini pi\u00f9 forti che la terra abbia mai nutrito, gli uomini pi\u00f9 forti che andarono contro i pi\u00f9 forti dei nemici, una trib\u00f9 di selvaggi abitatori delle montagne che essi distrussero completamente\". Di questa tradizione leggendaria orale citata da Omero, nell'epica letteraria non \u00e8 sopravvissuto nulla.\nFedra e Ippolito.\nFedra, la prima moglie di Teseo, gli diede due figli, Demofonte e Acamante. Mentre questi erano ancora bambini, Fedra si innamor\u00f2 di Ippolito, il figlio che Teseo aveva avuto in precedenza da Ippolita. Secondo alcune versioni della leggenda, Ippolito aveva preferito diventare devoto ad Artemide piuttosto che ad Afrodite, cos\u00ec la dea della bellezza aveva deciso di punirlo suscitando l'amore di Fedra verso di lui. Ippolito per\u00f2 respinse la donna per mantenere il voto di castit\u00e0 fatto ad Artemide. Secondo la versione della leggenda fornita da Euripide \u00e8 la nutrice di Fedra a rivelargli la passione per lui della sua padrona, e Ippolito le giura che non dir\u00e0 a nessuno che \u00e8 stata lei a farglielo sapere. Fedra allora decide di impiccarsi, ma prima manda un messaggio a Teseo sostenendo di averlo fatto perch\u00e9 Ippolito l'ha stuprata. Teseo le crede e rivolge contro il figlio una maledizione che Poseidone (il suo vero padre) aveva consentito di realizzare contro tutti i suoi nemici. A causa della sua maledizione un mostro marino terrorizza i cavalli che trainano il carro di Ippolito e questi, imbizzarriti, travolgono il giovane uccidendolo. Artemide rivela a Teseo la verit\u00e0 e promette di vendicare il suo leale e devoto Ippolito comportandosi allo stesso modo nei confronti di un fedele di Afrodite. Secondo un'altra versione della leggenda Fedra dice a Teseo che Ippolito l'ha stuprata e l'eroe uccide il figlio con le sue mani: la donna poi si toglie la vita vinta dal rimorso.\nGrazie a questa leggenda si svilupp\u00f2 anche un culto di Ippolito, associato a quello di Afrodite: le ragazze in procinto di sposarsi gli offrivano ciocche dei loro capelli. I seguaci del culto credevano che Asclepio avesse fatto risorgere Ippolito, che dopo aver assunto il nome di Virbio era andato a vivere in una foresta sacra nei pressi di Ariccia nel Lazio.\nLa morte di Teseo e altre leggende.\nSecondo alcune fonti, Teseo partecip\u00f2 alla spedizione degli Argonauti, anche se Apollonio Rodio nelle \"Argonautiche\" sostiene invece che all'epoca della spedizione Teseo si trovava ancora nel mondo dei morti. Insieme a Fedra, Teseo gener\u00f2 Acamante, che fu uno dei guerrieri greci che durante la guerra di Troia si nascosero all'interno del cavallo di legno.\nSi dice che Teseo venne ucciso dal re di Sciro, Licomede, che lo gett\u00f2 con un tranello da una scogliera della sua isola, accordatosi con Menesteo che aveva usurpato il trono di Atene durante l'assenza dell'eroe.\nSecondo Virgilio, a Teseo dopo la morte fu imposta nuovamente la punizione, e questa volta per sempre, che gi\u00e0 aveva dovuto subire quando con Piritoo era sceso da vivo nell'Ade per rapire Persefone.\nNella cultura di massa.\nPur non apparendo direttamente, Teseo \u00e8 tra i personaggi menzionati pi\u00f9 volte nella Divina Commedia di Dante. Le sue menzioni sono tre: nel nono canto dell'Inferno le Erinni ricordano il suo tentativo di rapire Proserpina e affermano che, se lo avessero ucciso, avrebbero scoraggiato altri viventi ad avventurarsi nel regno dei morti, nel dodicesimo si allude alla sua vittoria contro il Minotauro (il mostro infatti attacca Dante e Virgilio in quanto crede che uno di loro sia Teseo), mentre nel ventiseiesimo canto del Purgatorio viene ricordato come l'eroe che combatt\u00e9 contro i Centauri."}
{"id": "691624", "revid": "767487", "url": "https://it.wikipedia.org/wiki?curid=691624", "title": "Ulcera duodenale", "text": "L'ulcera duodenale \u00e8 una perdita di sostanza locale in uno o pi\u00f9 punti del duodeno.\nL'ulcera duodenale \u00e8 2-3 volte pi\u00f9 frequente dell'ulcera gastrica. Tutte le ulcere bulbari, ovvero della prima\nporzione del duodeno, sono considerate in prima istanza come benigne; il 95% delle ulcere duodenali insorge in questa\nsede, pi\u00f9 precisamente nella parete anteriore.\nL'infezione da Helicobacter pylori \u00e8 responsabile di oltre il 90-95% delle ulcere duodenali. L'eradicazione dell'infezione con una adeguata terapia antibiotica determina la guarigione pressoch\u00e9 definitiva della malattia ulcerosa prevenendo cos\u00ec l'insorgere di recidive e complicanze.\nLa principale causa di ulcera duodenale non correlata ad una infezione da Helicobacter pylori (5%) \u00e8 l'assunzione di FANS, compresa l'aspirina, anche a basse dosi.\nAlcuni fattori predisponenti all'ulcera duodenale sono: la bronchite cronica, lo stress severo, la chirurgia\nmaggiore e l'uso di steroidi.\nIn circa il 50% dei casi l'ulcera duodenale si manifesta con un dolore localizzato in epigastrio, che pu\u00f2 irradiarsi posteriormente.\nNel quadro clinico classico il dolore in epigastrio \u00e8 urente ed insorge a digiuno, oppure durante la notte, e si attenua con l'assunzione di cibo. In altri casi il dolore presenta caratteristiche meno specifiche e pu\u00f2 essere accompagnato o sostituito da altri sintomi come senso di ripienezza postprandiale, digestione lenta, nausea talvolta accompagnata da vomito, pirosi, inappetenza, anemia e dimagrimento."}
{"id": "691626", "revid": "363629", "url": "https://it.wikipedia.org/wiki?curid=691626", "title": "Immunit\u00e0 (medicina)", "text": ""}
{"id": "691630", "revid": "363629", "url": "https://it.wikipedia.org/wiki?curid=691630", "title": "Respirazione bocca a bocca", "text": "La respirazione \u201cbocca a bocca\u201d \u00e8 una forma di ventilazione artificiale, una manovra di emergenza che ha lo scopo di sostituire la respirazione fisiologica, quando questa non viene pi\u00f9 eseguita spontaneamente, per ossigenare il cervello ed il cuore, ad esempio in caso di arresto respiratorio.\nProcedura.\nLa procedura da seguire \u00e8 la seguente:\nSe non si procede tempestivamente, si va incontro ad arresto cardiocircolatorio. In tal caso, sono necessarie le manovre di \"Basic Life Support\", che comprendono anche il \"massaggio cardiaco\" con un rapporto di 2 insufflazioni ogni 30 compressioni.\nDispositivi di aiuto alla respirazione artificiale.\nIn caso non si disponga di strumentazione idonea, si pu\u00f2 effettuare la respirazione bocca-a-bocca all'infortunato, impiegando una barriera protettiva, per minimizzare la possibilit\u00e0 di trasmissione d'infezioni (in entrambe le direzioni).\nBarriere filtranti per la respirazione bocca-bocca.\nLe barriere disponibili includono mascherine portatili e schermi facciali delle dimensioni di un portachiavi. Queste barriere sono un esempio di equipaggiamento personale protettivo per proteggere il viso dell'operatore dagli schizzi di sangue o di altri materiali potenzialmente infettivi.\nQueste barriere sono dotate di una valvola-filtro ad una via che permette all'aria insufflata dal soccorritore di entrare nelle vie aeree del paziente ed impedisce che quanto proviene dal paziente (vomito, sangue, saliva) raggiunga il soccorritore. Molti di questi dispositivi sono usa-e-getta, quelli riutilizzabili hanno una parte a contatto con il paziente che va buttata, e il resto della maschera va sterilizzata in autoclave o con detergenti chimici ed il filtro rimpiazzato.\nLa maschera CPR \u00e8 un ottimo metodo per ventilare un paziente in sicurezza ed efficacemente. Molte hanno un ingresso da 18mm per l'ossigeno supplementare, che permette di aumentare la percentuale d'ossigeno nell'aria insufflata dal 17% dell'aria espirata dal soccorritore fino al 40%.\nCannula oro-faringea e pallone ambu.\nL'accoppiamento cannula oro-faringea e pallone ambu permette di mantenere pervie le vie aeree superiori, che possono essere bloccate dalla caduta della lingua in faringe dovuta alla perdita di coscienza dell'infortunato, ed effettuare la respirazione utilizzando aria atmosferica (pi\u00f9 ricca di ossigeno) o con una miscela arricchita di ossigeno mediante connessione ad una bombola. \nTutti i corpi estranei come denti, protesi, bocconi di cibo, ecc. devono essere rimossi prima della collocazione del tubo di Mayo; le linee guida sconsigliano l'uso delle proprie dita per farlo.\nCricotomia.\nIn caso le vie aeree superiori fossero ostruite, in caso di trauma maxillofacciale o quando non fosse disponibile un kit per intubazione, si pu\u00f2 eseguire in emergenza una cricotiroidotomia, che permette di inserire una cannula (una via aerea artificiale a tutti gli effetti) attraverso un'apertura chirurgica nella membrana cricotiroidea."}
{"id": "691632", "revid": "1762097", "url": "https://it.wikipedia.org/wiki?curid=691632", "title": "Bile", "text": "La bile o fiele \u00e8 un liquido basico di colore giallo-verde secreto dal fegato. In molte specie essa, una volta prodotta dal fegato, viene immagazzinata e modificata nella cistifellea durante il periodo di digiuno e iniettata nel duodeno durante l'assunzione di cibo.\nLa bile svolge due funzioni principali: collabora ai processi della digestione e dell'assorbimento dei grassi alimentari e consente l'eliminazione dall'organismo di prodotti indesiderati (bilirubina, colesterolo, sostanze tossiche e metaboliti di farmaci).\nComposizione.\nIn condizioni normali la produzione giornaliera di bile epatica \u00e8 di 600-1000 mL. Questa viene modificata nella colecisti, in particolare la concentrazione della bile epatica aumenta di 5-20 volte.\nChimicamente la bile \u00e8 formata da acqua e soluti: sali biliari (acidi biliari coniugati con glicina o con taurina), che costituiscono circa il 70% dei soluti, 22% di fosfolipidi (soprattutto lecitina), 4% colesterolo non esterificato, 0,3% pigmenti biliari (bilirubina) e proteine (4,5%). I sali biliari sono rappresentati per il 95% circa da acido colico, acido chenodeossicolico e acido deossicolico (in rapporto 1,1:1:0,6), mentre il restante 5% \u00e8 costituito principalmente da acido ursodeossicolico e acido litocolico. Il rapporto tra acidi biliari coniugati con glicina o con taurina \u00e8 di circa 3:1.\nLa bile epatica ha un pH di 7,8 e contiene: 97% di acqua, 1-2% di sali biliari, 0,1 di colesterolo, 0,04% di bilirubina. La bile colecistica ha un pH di 7,2 e contiene: 92% di acqua, 6% di sali biliari, 0,3-0,9% di colesterolo, 0,3% di bilirubina).\nLa presenza nella bile di componenti insolubili in acqua e di sostanze anfipatiche ovvero solubili sia in acqua sia nei lipidi, come fosfolipidi e acidi biliari, fa s\u00ec che la bile si presenti come una soluzione micellare, nella quale il rapporto acidi biliari/lecitina/colesterolo \u00e8 di 10:3:1. Grazie agli acidi biliari e alla lecitina la solubilit\u00e0 in acqua del colesterolo aumenta di oltre 1 milione di volte. \nNella bile gli acidi biliari e la lecitina si aggregano a formare micelle, vescicole unilamellari e vescicole multilamellari, originate dalla fusione di quelle unilamellari. Le micelle semplici costituite da soli acidi biliari hanno una scarsa capacit\u00e0 di incorporare il colesterolo. La lecitina consente la formazione delle micelle miste (acidi biliari-lecitina) che hanno la propriet\u00e0 di incorporare la maggiore quantit\u00e0 di colesterolo. Infatti, pur essendo scarsamente solubile in acqua, la lecitina possiede una maggiore polarit\u00e0 rispetto agli acidi biliari. Grazie a questa caratteristica, la lecitina facilita la formazione delle micelle miste. \nIl colesterolo, quando la sua concentrazione si mantiene bassa (bile insatura), \u00e8 contenuto soprattutto nelle micelle semplici e miste. A maggiori concentrazioni, una quota crescente si rinviene anche nelle vescicole di lecitina. Mentre le vescicole unilamellari sono stabili, quelle multilamellari sono instabili e permettono la formazione di cristalli di colesterolo.\nProduzione.\nLa bile \u00e8 prodotta dagli epatociti (cellule del fegato) e secreta nei numerosi dotti biliari che penetrano nel fegato. Durante questo processo, le cellule epiteliali dei dotti aggiungono una soluzione acquosa, ricca in bicarbonati che diluisce e aumenta l'alcalinit\u00e0 del liquido. \nLa bile quindi fluisce nel dotto epatico comune, che si unisce con il dotto cistico proveniente dalla cistifellea a formare il dotto biliare comune o coledoco. Il dotto biliare comune pu\u00f2 aprirsi sull'apice della papilla duodenale oppure, confluendo con il dotto pancreatico principale, d\u00e0 luogo alla formazione di una dilatazione, l'ampolla del Vater, attraverso la quale sfocia nel duodeno.\nLo sbocco dell'ampolla di Vater nel duodeno \u00e8 regolato dallo sfintere di Oddi, quando questo \u00e8 chiuso, alla bile \u00e8 impedito il refluire nell'intestino e fluisce invece nella cistifellea, dove viene immagazzinata e concentrata fino a cinque volte fra i pasti. Tale concentrazione avviene attraverso l'assorbimento di acqua ed elettroliti, conservando per\u00f2 le sostanze originali. Il colesterolo \u00e8 anche rilasciato con la bile e disciolto negli acidi e i grassi biliari. Quando il cibo \u00e8 rilasciato dallo stomaco nel duodeno sotto forma di chimo, la colecisti rilascia la bile concentrata per completare la digestione.\nIl fegato umano \u00e8 in grado di secernere quasi un litro di bile al giorno (in base al peso corporeo). Il 95% dei sali secreti nella bile vengono riassorbiti nell'intestino ileo terminale e riutilizzati. Il sangue dall'ileo fluisce direttamente nella vena porta del fegato e li riporta nei dotti biliari per essere riusati, anche due o tre volte per pasto.\nFunzione fisiologica.\nLa bile funge per un certo grado da detergente, aiutando a emulsionare i grassi e partecipa cos\u00ec al loro assorbimento nel piccolo intestino; quindi ha parte importante nell'assorbimento delle vitamine liposolubili D, E, K e A che si trovano nei grassi. Oltre alla funzione digestiva, la bile serve anche all'eliminazione della bilirubina, prodotta dalla degradazione della emoglobina, che le d\u00e0 il tipico colore; neutralizza anche l'eccesso di acidit\u00e0 nello stomaco prima di arrivare nell'ileo, la sezione finale del piccolo intestino. I sali biliari hanno anche un effetto battericida dei microbi nocivi introdotti con il cibo.\nStoria.\nNella medicina ippocratica la bile faceva parte dei quattro fluidi vitali della teoria umorale, ovvero dei fluidi che costituivano il fondamento della fisiologia dell'organismo umano: bile gialla, bile nera, flegma e sangue. In questa teoria, formulata in maniera compiuta specialmente nell'opera \u201cSulla natura dell\u2019uomo\u201d del genero di Ippocrate, Polibio, la bile gialla (a volte detta icore) era considerata prodotta dal fegato, la bile nera dalla milza, il sangue dal cuore e il flegma dal cervello. La teoria dei quattro umori ha avuto una grande influenza su tutta la medicina antica (in particolare su Erasistrato della scuola medica alessandrina e sul medico romano Galeno) e medievale.\nContrariamente alla teoria umorale ippocratica, Aristotele, nel terzo libro della sua opera biologica \"Parti degli animali\" (III, 677b), considera la bile come una scoria, un residuo inutilizzabile prodotto dal fegato allo scopo di mantenere la propria integrit\u00e0: unica scoria prodotta direttamente da un viscere, proprio in considerazione dell'importanza capitale che quest'organo rivestiva (insieme al cuore) tra tutti i visceri.\nIl nome greco dei termini diede origine alle parole \"collera\" (bile gialla) e \"malinconia\" (bile nera). Si pensava che la bile eccessiva producesse un temperamento aggressivo, noto come \"collerico\". Questa \u00e8 l'origine della parola \"bilioso\". La depressione e altre patologie mentali (malinconia) erano collegate a un eccesso di bile nera."}
{"id": "691633", "revid": "729019", "url": "https://it.wikipedia.org/wiki?curid=691633", "title": "Retto", "text": "Il retto (lat. \"rectum\") \u00e8 la parte terminale dell'intestino crasso, ed \u00e8 compreso tra la porzione terminale del colon discendente o sigma e l'ano. Il retto, come altre parti dell'intestino, si suddivide in diverse componenti: ampolla rettale, retto perineale ed infine canale rettale.\nStruttura.\nIl retto \u00e8 una parte del tratto gastrointestinale inferiore. Il retto \u00e8 una continuazione del colon sigmoideo e termina con l'ano. Segue la forma dell'osso sacro e termina in una sezione espansa chiamata ampolla rettale, dove le feci vengono immagazzinate prima del loro rilascio attraverso il canale anale.\nA differenza di altre porzioni del colon, il retto non ha distinte taeniae coli. Le taeniae si fondono l'una con l'altra nel colon sigmoideo a cinque centimetri sopra il retto, dando origine a uno strato di muscolo longitudinale che circonda il retto su tutti i lati e per tutta la sua lunghezza.\nIl retto si collega con il colon sigmoideo a livello dell'osso sacro (precisamente su S3) e dopo aver attraversato i muscoli del pavimento pelvico si congiunge con il canale anale.\nIl retto viene supportato da:\nIstologia.\nLa microanatomia della parete del retto \u00e8 simile al resto del tratto gastrointestinale\u02d0 possiede una mucosa con un rivestimento a singolo strato di cellule colonnari e cellule mucipare caliciformi intervallate, che poggiano su una lamina propria, e con uno strato di muscolatura liscia chiamato muscularis mucosa. Sotto si trova una tonaca sottomucosa, circondata da due fasce muscolari, una fascia circolare interna e una fascia longitudinale esterna. Rispetto alle altre parti del tratto gastrointestinale, la mucosa rettale possiede una concentrazione pi\u00f9 elevata di cellule caliciformi. Il rivestimento del retto cambia bruscamente nel punto in cui il retto incontra l'ano. Qui, il rivestimento cambia da cellule a colonnari a cellule piatte disposte su pi\u00f9 strati.\nFunzione.\nIl retto funge da sito di deposito temporaneo per le feci. Dopo che le pareti rettali si espandono a causa del materiale che lo riempie dall'interno, i recettori del sistema nervoso situati nelle pareti rettali stimolano lo svuotamento. Se l'impulso non viene attuato, il materiale nel retto viene spesso restituito al colon dove viene assorbita pi\u00f9 acqua dalle feci. Se la defecazione viene ritardata per un periodo prolungato, si ottengono costipazione e feci indurite.\nQuando il retto si riempie l'aumento della pressione intrarettale costringe le pareti del canale anale a separarsi, permettendo alla materia fecale di entrare nel canale. Il retto si accorcia quando il materiale viene forzato nel canale anale. Sebbene la peristalsi nel colon fornisca materiale al retto, i lassativi come bisacodile o senna, che inducono la peristalsi nell'intestino crasso, non sembrano iniziare la peristalsi nel retto. Inducono una sensazione di pienezza e contrazione rettale che spesso porta alla defecazione, ma senza le distinte ondate di attivit\u00e0 caratteristiche della peristalsi. Anche il muscolo longitudinale anale partecipa alla defecazione.\nPatologia.\nEsame rettale.\nPer la diagnosi di alcuni disturbi, pu\u00f2 essere fatto un'esplorazione rettale, per esempio nella coprostasi, il carcinoma prostatico, l'ipertrofia prostatica benigna, l'incontinenza fecale e le emorroidi interne.\nLa colonscopia e la sigmoidoscopia sono tipi di endoscopia che utilizzano una telecamera guidata per visualizzare il retto. Se necessario, questi strumenti sono in grado di eseguire biopsie per la diagnosi di malattie come il cancro. Un altro strumento usato per visualizzare il retto \u00e8 il proctoscopio.\nTemperatura corporea.\nLa temperatura corporea pu\u00f2 essere misurata nel retto. La temperatura rettale si misura inserendo un termometro medico di non pi\u00f9 di 25 mm nel retto, attraverso l'ano. Si possono usare sia termometri a mercurio che digitali. La normale temperatura rettale generalmente varia da 36 a 38 \u00b0C ed \u00e8 circa 0,5 \u00b0C sopra la temperatura orale e circa 1 \u00b0C sopra l'ascella. La disponibilit\u00e0 di metodi di misurazione della temperatura meno invasivi, inclusi i termometri timpanici e per la fronte, ha ridotto l'uso di questo metodo.\nVia di somministrazione.\nAlcuni farmaci vengono somministrati attraverso il retto. Attraverso il retto possono essere inserite delle supposte e iniettati clisteri. Entrambi possono essere utilizzati perla somministrazione di farmaci o per alleviare costipazione; i clisteri possono essere usati anche per altri scopi, medici e non.\nStipsi.\nUna delle cause della costipazione \u00e8 la formazione di feci secche e dure. Nella costipazione acuta viene utilizzata l'evacuazione manuale dopo l'applicazione di emollienti per le feci. \u00c8 utilizzata anche nella gestione a lungo termine dell'intestino dei pazienti con una lesione del midollo spinale o sclerosi multipla. La stimolazione rettale digitale pu\u00f2 essere utilizzata per indurre la peristalsi in pazienti il cui riflesso peristaltico \u00e8 inadeguato per svuotare completamente il retto.\nMalattie.\nLa patologia del retto comprende:\nOccorre considerare, infine, anche le malformazioni congenite nella costituzione del segmento intestinale.\nStoria.\nEtimologia.\nIl \"retto\" \u00e8 derivato dall'espressione latina \"intestinum rectum\". Questa espressione \u00e8 una traduzione del greco antico \u1f00\u03c0\u03b5\u03c5\u03b8\u03c5\u03c3\u03bc\u03ad\u03bd\u03bf\u03bd \u1f14\u03bd\u03c4\u03b5\u03c1\u03bf\u03bd, derivato da \u1f00\u03c0\u03b5\u03c5\u03b8\u03cd\u03bd\u03b5\u03b9\u03bd, \"per retto\", e \u1f14\u03bd\u03c4\u03b5\u03c1\u03bf\u03bd, \"intestino\", attestato negli scritti del medico greco Galeno. Durante le sue indagini anatomiche sugli animali, Galeno osserv\u00f2 che il retto era dritto invece che curvo come nell'uomo. Le espressioni \u1f00\u03c0\u03b5\u03c5\u03b8\u03c5\u03c3\u03bc\u03ad\u03bd\u03bf\u03bd \u1f14\u03bd\u03c4\u03b5\u03c1\u03bf\u03bd non sono quindi descrizioni appropriate del retto nell'uomo."}
{"id": "691634", "revid": "125360723", "url": "https://it.wikipedia.org/wiki?curid=691634", "title": "Infiammazione", "text": "L'infiammazione (o flogosi) (pronuncia: o ) \u00e8 un meccanismo di difesa non specifico innato, che costituisce una risposta protettiva, seguente all'azione dannosa di agenti fisici, chimici e biologici, il cui obiettivo finale \u00e8 l'eliminazione della causa iniziale di danno cellulare o tissutale, nonch\u00e9 l'avvio del processo riparativo.\nCaratteristiche.\nL'infiammazione consiste in una sequenza dinamica di fenomeni che si manifestano con una intensa reazione vascolare. Questi fenomeni presentano caratteristiche relativamente costanti, nonostante l'infinita variet\u00e0 di agenti lesivi, in quanto non sono determinati soltanto dall'agente lesivo, quanto soprattutto dalla liberazione di sostanze endogene: i mediatori chimici della flogosi. I fenomeni elementari, che costituiscono la risposta infiammatoria, comprendono vasodilatazione e aumento di permeabilit\u00e0, che portano al passaggio di liquidi dal letto vascolare al tessuto leso (edema) ed infiltrazione leucocitaria nell'area di lesione. L'infiammazione serve, dunque, a distruggere, diluire e confinare l'agente lesivo, ma allo stesso tempo mette in moto una serie di meccanismi che favoriscono la riparazione o la sostituzione del tessuto danneggiato.\nClinicamente, i segni cardine dell'infiammazione sono, in questo ordine preciso: calore della parte infiammata, arrossamento, tumefazione, dolore, alterazione funzionale (\"calor\", \"rubor\", \"tumor\", \"dolor\", \"functio laesa\"). Sono manifestazioni delle modificazioni tissutali che consistono in: vasodilatazione, aumento della permeabilit\u00e0 dei capillari, stasi circolatoria, infiltrazione leucocitaria (con \"marginazione\", \"rotolamento\" e \"adesione\" sulla superficie endoteliale di leucociti attraverso l'espressione di molecole di adesione, fase finale di extravasazione leucocitaria attraverso l'endotelio, chemiotassi per risposta dei leucociti presenti nello spazio interstiziale agli agenti chemiotattici, i quali li indirizzano verso la sede del danno).\nClassificazione.\nL'infiammazione viene classificata secondo un criterio temporale in infiammazione acuta e infiammazione cronica. Quest'ultima pu\u00f2 poi essere distinta secondo un criterio spaziale in diffusa (infiammazione cronica interstiziale) oppure circoscritta (infiammazione cronica granulomatosa).\nInfiammazione acuta.\nL'infiammazione acuta \u00e8 un processo flogistico rapido che coinvolge i tessuti dell'organismo.\nL'infiammazione acuta ha inizio con la fase di riconoscimento dell'agente che ha causato la flogosi, attraverso dei recettori posti sulle cellule dell'immunit\u00e0 innata. Tra questi abbiamo i TLR, i quali una volta attivati danno il via ad un programma genetico pro-infiammatorio. Avendo un dominio TIR, questi recettori mediano una cascata di trasduzione pro-infiammatoria che ha come esito finale l'attivazione del complesso NF-\u03baB, che \u00e8 il principale meccanismo di regolazione trascrizionale alla base di un programma pro-infiammatorio. In questo complesso, ruolo chiave lo hanno le proteine P50 e P65, che abitualmente sono legate ad un inibitore chiamato I\u03baB. Una volta arrivato il segnale, una chinasi fosforila I\u03baB con il conseguente distacco di P50 e P65; I\u03baB verr\u00e0 degradato da una proteasi, mentre le proteine andranno a migrare verso il nucleo dove si legheranno ai siti di consenso di NF-\u03baB, inducendo l'attivazione di geni che codificano: citochine infiammatorie, chemochine pro-infiammatorie, molecole di adesione e molecole costimolatrici che mediano la risposta immunitaria.\nInfiammazione cronica.\nL'infiammazione cronica \u00e8 un processo flogistico di lunga durata in cui coesistono l'infiammazione attiva, la distruzione tissutale e i tentativi di riparazione. Le infiammazioni croniche possono derivare da una persistenza degli antigeni flogogeni in seguito ad un'infiammazione acuta non completamente risolta; \u00e8 possibile che tali agenti non siano raggiungibili da parte dei sistemi di difesa, oppure che le sostanze litiche non siano in grado di digerirli. L'indice di cronicit\u00e0 dell'infiammazione \u00e8 dato dalla quantit\u00e0 di tessuto di granulazione che \u00e8 stato formato dai fibroblasti e dal livello della linfocitosi sviluppatasi."}
{"id": "691635", "revid": "1223843", "url": "https://it.wikipedia.org/wiki?curid=691635", "title": "Sant'Alessio (opera)", "text": "Il Sant'Alessio \u00e8 un dramma musicale in tre atti di Stefano Landi su libretto di Giulio Rospigliosi (il futuro papa Clemente IX), basato sulla vita di Sant'Alessio.\nSuccesso.\nComposto nel 1631, fece il suo debutto il 23 febbraio 1632 a Roma, Palazzo Barberini.\n\u00c8 la composizione pi\u00f9 famosa di Landi ed una delle opere pi\u00f9 significative del primo Barocco. Non solo fu la prima opera scritta su un soggetto storico, ma nel descrivere minuziosamente la vita interiore del santo tent\u00f2 una caratterizzazione psicologica di tipo nuovo nell'ambito del teatro d'opera.\nMolte delle scene comiche sono per\u00f2 anacronisticamente tratte dalla vita romana del XVII secolo.\nCaratteristiche.\nLa parte di Sant'Alessio \u00e8 estremamente acuta ed \u00e8 stata concepita per essere cantata da un castrato, cos\u00ec come gran parte delle altre, comprese quelle femminili, non essendo all'epoca consentito alle donne di calcare i palcoscenici in gran parte dello Stato Pontificio. Alla prima esecuzione, met\u00e0 dei cantanti provenivano dal coro papale.\nL'organico orchestrale prevedeva violini, violoncelli, arpe, liuti, tiorbe e clavicembali.\nNel \"Sant'Alessio\" Landi impieg\u00f2 la forma della canzona con funzione di sinfonia, per la prima volta nella storia dell'opera. Danze e sezioni comiche si alternano ad arie serie, recitativi e ad un lamento in forma di madrigale, ci\u00f2 che conferisce all'opera quella variet\u00e0 drammatica che contribu\u00ec al suo successo, come testimoniano le frequenti esecuzioni negli anni successivi alla prima.\nFu anche la prima opera drammatica a mescolare con successo gli stili monodici e polifonici."}
{"id": "691639", "revid": "1872303", "url": "https://it.wikipedia.org/wiki?curid=691639", "title": "Crystal Palace", "text": ""}
{"id": "691641", "revid": "47767", "url": "https://it.wikipedia.org/wiki?curid=691641", "title": "Giairo (nome)", "text": "Origine e diffusione.\nDeriva dall'ebraico \u05d9\u05b8\u05d0\u05b4\u05d9\u05e8 (\"Yaiyr\"), che significa \"YHWH illuminer\u00e0\" e, per esteso, \"YHWH risveglier\u00e0\" (o \"egli splende\", o \"colui che Dio illumina\"). Nell'Antico Testamento \u00e8 il nome sia di un figlio di Manasse che di un giudice d'Israele. La forma \"Jairus\", derivata dal greco \u1f38\u03ac\u03ca\u03c1\u03bf\u03c2 (\"Ia\u00efros\"), era invece portata da Giairo, il padre di una ragazza resuscitata da Ges\u00f9 nel Nuovo Testamento.\nVa notato che la forma anglicizzata Jair pu\u00f2 anche essere derivata dal nome ebraico \u05d9\u05b8\u05e2\u05b0\u05d5\u05bc\u05e8 (\"Yauwr\"), che significa \"boscoso\".\nOnomastico.\nIl nome \u00e8 adespota, ovvero non \u00e8 portato da alcun santo, quindi l'onomastico ricorre il 1\u00ba novembre, giorno di Ognissanti."}
{"id": "691642", "revid": "697352", "url": "https://it.wikipedia.org/wiki?curid=691642", "title": "I Papu", "text": "I Papu sono un duo comico di Pordenone nato nel 1989 formato da Andrea Appi (14 febbraio 1964) e Ramiro Besa (1\u00ba marzo 1964).\nStoria.\nProtagonisti del lungometraggio \"Oppalalay\" (2001), hanno recitato anche negli spettacoli teatrali \"A che punto \u00e8 la rotta?\" e \"Siamo uomini o calamari?\" di Antonio Galuzzi (autore di Beppe Braida e Flavio Oreglio). Nel 2007 hanno debuttato con \"SEMELODICEVIPRIMA (come manipolare gli altri e farsi dire anche grazie)\", con testi di Appi, Besa, Galuzzi e regia di Paola Galassi. Nel film \"Eccezzziunale veramente - Capitolo secondo... me\" (2006) hanno interpretato due metronotte veneti giocatori di poker.\nNell'aprile 2007 hanno partecipato ad alcuni episodi della serie televisiva di Rai 2 \"Andata e Ritorno\". Nel maggio 2009 hanno festeggiato 20 anni di attivit\u00e0 con una manifestazione di 24 ore a cui hanno partecipato tra gli altri: il Mago Forest, Alberto Patrucco, Natalino Balasso e gli Skiantos. Nel 2014 hanno partecipato come attori al film \"Sexy shop\" di Maria Erica Pacileo e Fernando Maraghini.\nPartecipazioni.\nAl loro attivo diverse partecipazioni ai programmi televisivi:"}
{"id": "691646", "revid": "293377", "url": "https://it.wikipedia.org/wiki?curid=691646", "title": "Andrea Gallo", "text": "Biografia.\nPrimi anni.\nNel 1944, non ancora sacerdote, ma studente dell'istituto tecnico nautico, segu\u00ec il fratello Dino, che comandava una formazione partigiana. Prese il nome di battaglia di \u201cNan\u201d, diminutivo di \"Nasan\", che in genovese significa \"nasone\", diminutivo datogli a scuola a causa del suo naso prominente.\nAttratto fin da piccolo dalla spiritualit\u00e0 dei salesiani di Giovanni Bosco, entr\u00f2 nel 1948 nel loro noviziato di Varazze, proseguendo poi a Roma gli studi liceali e, in un'universit\u00e0 pontificia, filosofici. Nel 1953 chiese di partire per le missioni e venne quindi mandato in Brasile, a San Paolo, dove comp\u00ec gli studi teologici. Il governo di Get\u00falio Vargas in Brasile lo costrinse, per\u00f2, in un clima per lui insopportabile, a ritornare in Italia. Nel 1954 la tensione sal\u00ec al massimo nel paese, continu\u00f2 quindi gli studi a Ivrea e venne ordinato presbitero il 1\u00ba luglio 1959 nella Chiesa Don Bosco di GE-Sampierdarena, celebrante il Vescovo Ausiliare Mons. Secondo Chiocca. \nUn anno dopo venne inviato come cappellano alla nave-scuola Garaventa, noto riformatorio per minori. L\u00ec cerc\u00f2 di introdurre un'impostazione educativa diversa, cercando di sostituire i metodi unicamente repressivi con una pedagogia della fiducia e della libert\u00e0. Da parte dei ragazzi c'era interesse per quel prete che permetteva loro di uscire, di andare al cinema e di vivere momenti comuni di piccola autogestione, lontani dall'unico concetto fino allora costruito, cio\u00e8 quello dell'espiazione della pena.\nDopo tre anni venne spostato ad altro incarico, a suo dire senza spiegazioni, e nel 1964 decise di lasciare la congregazione salesiana, chiedendo di essere incardinato nell'Arcidiocesi di Genova perch\u00e9 \u00abLa congregazione salesiana si era istituzionalizzata e mi impediva di vivere pienamente la vocazione sacerdotale\u00bb. Ottenuta l'incardinazione, il cardinale Giuseppe Siri, arcivescovo di Genova, lo invi\u00f2 a Capraia, allora sotto la giurisdizione dell'arcidiocesi del capoluogo ligure (dal 1977 divenne parte della diocesi di Livorno), per svolgere l'incarico di cappellano del carcere.\nDue mesi dopo venne destinato in qualit\u00e0 di vice parroco alla parrocchia del Carmine, dove rimase fino al 1970, anno in cui il cardinale Siri lo trasfer\u00ec nuovamente a Capraia. Nella parrocchia del Carmine don Andrea fece scelte di campo con gli emarginati. La parrocchia divent\u00f2 un punto di aggregazione di giovani e adulti di ogni parte della citt\u00e0, in cerca di amicizia e solidariet\u00e0 con i pi\u00f9 poveri e con gli emarginati, che al Carmine trovavano un punto di ascolto.\nSecondo la comunit\u00e0 di don Andrea, l'episodio che provoc\u00f2 il suo trasferimento fu un incidente verificatosi nell'estate del 1970, per quanto don Gallo disse durante una sua omelia domenicale. Nel quartiere era stata scoperta una fumeria di hashish e l'episodio aveva suscitato indignazione nell'alta borghesia residente. Don Andrea, prendendo spunto dal fatto, ricord\u00f2 nell'omelia che rimanevano diffuse altre droghe, per esempio quelle del linguaggio, grazie alle quali un ragazzo pu\u00f2 diventare \u00abinadatto agli studi\u00bb se figlio di povera gente, oppure un bombardamento di popolazioni inermi pu\u00f2 diventare \u00abazione a difesa della libert\u00e0\u00bb. Don Andrea fu accusato di essere comunista; le accuse si moltiplicarono in breve tempo e questo sarebbe stato il motivo per cui la curia decise il suo allontanamento.\nA Genova.\nIl provvedimento dell'arcivescovo provoc\u00f2 nella parrocchia e nella citt\u00e0 un movimento di protesta, culminato in due grandi manifestazioni spontanee in piazza del Carmine nelle giornate del 1 e 2 luglio 1970, ma la curia non torn\u00f2 indietro e intim\u00f2 al sacerdote di obbedire. Tuttavia egli rinunci\u00f2 all'incarico offertogli all'isola di Capraia, ritenendo che lo avrebbe totalmente e definitivamente isolato. I fatti del Carmine, considerabili l'avvio del percorso \"sociale\" del sacerdote, sono stati poi rimessi in circolo, a partire dal 2007, dalla manifestazione \"Mi hanno rubato il prete!\", realizzata dall'associazione \"Cantiere di Idee del Carmine\" e dal gruppo musicale Altera, che ogni 2 luglio ricorda proprio in piazza del Carmine le manifestazioni popolari a sostegno dell'allora vice parroco. Qualche tempo dopo, l'8 dicembre 1970, venne accolto dal parroco di San Benedetto al Porto, don Federico Rebora, e insieme a un piccolo gruppo diede vita alla sua comunit\u00e0 di base, la Comunit\u00e0 di San Benedetto al Porto. Da allora si \u00e8 impegnato sempre di pi\u00f9 per la pace e il recupero degli emarginati, chiedendo anche la legalizzazione delle droghe leggere: nel 2006 si \u00e8 fatto multare, compiendo una disobbedienza civile, fumando uno spinello a Palazzo Doria-Tursi, sede del comune di Genova per protestare contro la legge sulle droghe. Era un grande amico di Vasco Rossi e di Piero Pel\u00f9, impegnati anch'essi per la legalizzazione delle droghe leggere.\nDal 1979 fu molto vicino ai movimenti di opposizione colpiti dalla repressione statale e lui stesso fu oggetto di indagini e schedature che prendevano di mira le figure pi\u00f9 rappresentative del 68 sia cattolico conciliare sia anarchico autonomo o marxista leninista e fu molto legato alle famiglie degli arrestati cui apri' le porte di San Benedetto e poi via via quelle delle molte forme di semiliberta' e la stessa tipografia dei ragazzi collaboro' con le iniziative editoriali degli ex brigatisti, fra i quali Curcio e con particolare predilizione per la sua moralita' Rocco Micaletto. Accolse a braccia aperte Giuliano Naria quando dopo nove anni di ingiusta detenzione fu assolto e pote' ritornare in liberta' promuovendo dibattiti cosi' come Don Andrea partecipo' a dibattiti tematici sugli anni 70 ripetendo in continuazione di voler cercare le verita' sui fatti pi\u00f9 gravi come Via Fracchia. Cosi' nel chiostro dei Padri Domenicani di Castello nell'estate del 1998 in appassionato dibattito con Luigi Grasso, Gad Lerner ed Enrico Fenzi.\nSin dal 2006 ha appoggiato attivamente il movimento No Dal Molin di Vicenza che si oppone alla costruzione di una nuova base militare Usa nella citt\u00e0 veneta. Ha partecipato a varie manifestazioni, in particolare a quella del 17 febbraio 2007 che ha visto la presenza di oltre 130.000 persone. Pi\u00f9 volte don Andrea si \u00e8 recato a Vicenza in occasione dell'annuale Festival No Dal Molin. Il 10 maggio 2009 ha acquistato assieme ad oltre 540 persone il terreno dove sorge il Presidio Permanente No Dal Molin per mettere radici sempre pi\u00f9 profonde nella difesa a oltranza del territorio e dei beni comuni.\nNell'aprile del 2008 ha aderito idealmente al V2-Day organizzato da Beppe Grillo. Il 27 giugno 2009 ha partecipato al Genova Pride 2009, lamentando le incertezze della Chiesa cattolica nei confronti degli omosessuali. Don Gallo ha presentato anche il primo calendario Trans della storia italiana, con le trans storiche del Ghetto di Genova. Il 15 agosto 2011 \u00e8 stato premiato come \"Personaggio Gay dell'Anno\" da Gay.it, nel corso della manifestazione \"Mardi Gras\", organizzata dal \"Friendly Versilia\" e tenutasi a Torre del Lago Puccini.\nDon Gallo si \u00e8 definito a favore del sacerdozio femminile.\nDon Gallo ha inoltre tenuto l'orazione funebre alle esequie di Fernanda Pivano a Genova il 21 agosto 2009. Il 4 dicembre 2009 gli \u00e8 stato assegnato il Premio Fabrizio De Andr\u00e9, di cui \u00e8 stato uno dei pi\u00f9 grandi amici, consistente nel Quartaro d'oro, antica moneta della Repubblica di Genova. Il premio \u00e8 stato consegnato presso il salone di Rappresentanza di Palazzo Doria-Tursi di Genova. Il 17 novembre 2010 \u00e8 uscito in tutte le librerie il libro \"Sono venuto per servire\", scritto a quattro mani da don Andrea e da Loris Mazzetti, gi\u00e0 collaboratore stretto di Enzo Biagi. Sulla quarta di copertina \u00e8 citata una frase di Mazzetti che si riferisce al centrosinistra: \u00abPeccato che Don sia un prete. Se fosse un politico avremmo trovato il nostro leader\u00bb.\nDon Gallo ha partecipato a \"La lunga notte\", primo album solista di Cisco (ex cantante dei Modena City Ramblers). Lo stesso cantautore carpigiano gli dedicher\u00e0 un brano nel suo album del 2019 \"Indiani e cowboy\". Nel 2006 compare nel video di \"Pietre\" del gruppo folk rock dei Folkabbestia. Nel 2008 \u00e8 parte integrante del cortometraggio \"Mi hanno rubato il prete!\" di M. Pinna e S. Bruzzone (Altera), che racconta i fatti del 1970 al Carmine GE e la rinascita del quartiere a seguito della riscoperta di quel pezzo di memoria. Nel 2012 \"Mi hanno rubato il prete!\" diventa una canzone (con all'interno un lungo intervento parlato di don Gallo) e un videoclip realizzati dagli Altera. Nel 2012 don Gallo ha sostenuto Marco Doria alle primarie del centrosinistra di Genova per la designazione del candidato sindaco, poi vinte dallo stesso Doria. A novembre dello stesso anno dichiara di sostenere la candidatura di Nichi Vendola alle primarie nazionali del centrosinistra.\nNel 2012 prende parte al film di Nicola Di Francescantonio \"Una canzone per il paradiso\" con Gino Paoli. Il film \u00e8 dedicato alla canzone dell'autore genovese, che don Gallo amava molto.\nL'8 dicembre 2012, terminata la celebrazione della messa per il 42\u00ba anniversario della Comunit\u00e0 di San Benedetto al Porto, all'interno della chiesa don Gallo sceglie di intonare insieme ai fedeli il popolare canto della Resistenza \"Bella ciao\", sventolando un drappo rosso che si scioglie dal collo. L'esibizione \u00e8 filmata con una telecamera da Sergio Gibellini, videomaker di fiducia del prete di strada genovese e viene pubblicata su YouTube dove, nel giro di circa un mese, \u00e8 visualizzata da oltre 200.000 persone.\nNel marzo 2013 celebra una messa in memoria dello scomparso presidente del Venezuela Hugo Ch\u00e1vez definendolo \"un grande statista sudamericano nella fede cattolica\" e \"una grande forza per trovare la via della liberazione\", capace di unire varie culture nella lotta al capitalismo a difesa del suo paese.\nIl 22 maggio 2013, alle ore 17.45, aggravatesi le sue condizioni di salute, don Gallo muore a Genova nella sede della comunit\u00e0 di San Benedetto al Porto, all'et\u00e0 di 84 anni. \u00c8 sepolto nel cimitero di Campo Ligure, paese d'origine dei suoi genitori. In occasione della messa della prima festa dell'Immacolata senza don Gallo, don Ciotti ha intonato \"Bella ciao\" assieme al resto dei fedeli presenti.\nA don Gallo, durante la sua esistenza, furono attribuite diverse connotazioni ideologiche e politiche sia dai giornalisti che da altri. In una sua intervista al giornale \"La Repubblica\", rilasciata il giorno del suo 80\u00ba compleanno, a chi lo \"marchiava\" come comunista aveva risposto, chiarendo definitivamente quale fosse la sua vera e unica appartenenza ideale e di vita:\nIn un'altra occasione, tuttavia, conferm\u00f2 la propria appartenenza all'ideologia comunista e marxista:\nIl 18 luglio 2014 \u00e8 stata intitolata a don Andrea Gallo la piazza pi\u00f9 grande dell'area del Ghetto di Pr\u00e8, racchiusa tra via Lomellini e via delle Fontane.\nIl testamento filosofico e pedagogico di don Gallo \u00e8 al centro del dialogo con Alessandro Di Chiara, \"Il Regno \u00e8 ma non ancora\"; il libro, come scrive uno tra i pi\u00f9 noti saggisti italiani, Elio Matassi nell'Introduzione: \"\u00e8 un dibattito di grande rilievo speculativo sul destino dell'essere e della nostra civilt\u00e0\"."}
{"id": "691648", "revid": "2108263", "url": "https://it.wikipedia.org/wiki?curid=691648", "title": "Erode Agrippa I", "text": "Negli \"Atti degli Apostoli\" viene citato con il nome di Re Erode.\nBiografia.\nGiuseppe Flavio narra che, dopo l'assassinio del padre, il giovane Agrippa fu inviato da Erode il Grande alla corte imperiale di Roma. Qui entr\u00f2 in confidenza con l'imperatore Tiberio che lo consider\u00f2 alla stregua di suo figlio Druso di cui divenne anche amico.\nAlla morte di Druso, Agrippa, che aveva assunto comportamenti eccessivamente stravaganti, fu obbligato a lasciare Roma.\nDopo una breve periodo in cui rimase nell'ombra, lo zio Erode Filippo tetrarca, che aveva sposato la sorella di Agrippa, Erodiade, lo nomin\u00f2 \"agoranomos\" (supervisore dei mercati) di Tiberiade e gli elarg\u00ec una grande somma di denaro. In seguito lo zio ritir\u00f2 questo suo sostegno economico ed Agrippa fu costretto a lasciare la Giudea, recandosi prima ad Antiochia e poi tornando a Roma, dove fu accolto nuovamente bene da Tiberio e dove prese a frequentare costantemente Caligola, allora molto popolare. Fu per\u00f2 ascoltato casualmente dal suo liberto Eutiches mentre diceva che avrebbe preferito vedere la morte di Tiberio e l'ascesa al trono di Caligola. Eutiches lo trad\u00ec ed Agrippa fu messo in prigione dall'imperatore.\nIn seguito alla morte di Tiberio e all'ascesa dell'amico Caligola, Agrippa fu nominato governatore dei territori precedentemente appartenuti alla tetrarchia di Filippo (Gaulanitide, Traconitide, Batanea, Auranitide e Iturea) e dell'Abilene, precedentemente governata da Lisania. Agrippa torn\u00f2 a Roma con il titolo di \"re\" nel 39 e determin\u00f2 la messa al bando di Erode Antipa, la cui tetrarchia di Galilea e Perea gli fu quindi assegnata.\nDopo l'assassinio di Caligola nel 41, i consigli di Agrippa aiutarono ad assicurare l'ascesa di Claudio come imperatore, mentre faceva mostra di s\u00e9 come fautore del Senato. Come ricompensa del suo aiuto, Claudio assegn\u00f2 ad Agrippa il governo della provincia romana di Giudea, mentre il regno di Calcide in Libano fu, su sua richiesta, assegnato al fratello Erode di Calcide. Cos\u00ec Agrippa divent\u00f2 uno dei maggiori principi dell'est; i territori che controllava furono in estensione pari a quelli del nonno Erode il Grande. Ritorn\u00f2 in Giudea e la resse con grande soddisfazione dei sudditi. Il suo zelo, privato e pubblico, verso il giudaismo \u00e8 stato registrato sia da Giuseppe Flavio che dai rabbini e la narrazione negli \"Atti degli Apostoli\" ne \u00e8 un tipico esempio.\nAttorno a Pesach dell'anno 44, Giacomo il Maggiore, il figlio di Zebedeo e fratello di Giovanni, fu catturato per ordine di Agrippa e messo a morte. Agrippa procedette anche a mettere le mani su Pietro e lo imprigion\u00f2. Negli \"Atti degli Apostoli\" si narra che Dio abbia mandato un angelo per liberare Pietro dalla prigione. Dopo Pesach, Agrippa si rec\u00f2 a Cesarea dove fece celebrare dei giochi in onore di Claudio e gli abitanti di Tiro e Sidone gli si assoggettarono chiedendo la fine della guerra.\nSecondo quanto raccontato negli \"Atti\", Agrippa \u201cindoss\u00f2 la veste reale\u201d e dal suo trono pronunci\u00f2 un discorso davanti a un pubblico in visibilio, mentre la folla urlava che:\nAnche Giuseppe Flavio menziona questo episodio, aggiungendo alcuni dettagli. Scrive che Agrippa pronunci\u00f2 il discorso \u201cindossando un manto meraviglioso intessuto interamente d\u2019argento\u201d ma poi gli \u201csopraggiunse . . . un dolore allo stomaco\u201d, che fu \u201cacutissimo fin dall\u2019inizio\u201d. (\"Antichit\u00e0 giudaiche\" XIX libro, 346-350). Come riferisce Giuseppe Flavio, Agrippa mor\u00ec cinque giorni dopo.\nConseguenze della morte.\nAl momento della sua morte, l'unico erede legittimo di Erode Agrippa era il figlio adolescente Erode Agrippa II, perci\u00f2 l'imperatore Claudio decise di riportare la provincia di Giudea sotto il diretto controllo di Roma attraverso un \"Procurator Augusti\". A Cuspio Fado (44-46) successe nel governo Tiberio Giulio Alessandro fino al 48.\nNella letteratura.\nErode Agrippa \u00e8 una delle figure principali dei romanzi \"Io, Claudio (I, Claudius)\" e \" Claudius the God\" di Robert Graves e dei loro adattamenti televisivi dove \u00e8 rappresentato come un amico di Claudio."}
{"id": "691649", "revid": "198277", "url": "https://it.wikipedia.org/wiki?curid=691649", "title": "Joaqu\u00edn Peir\u00f3", "text": "Carriera.\nGiocatore.\nNella sua carriera di giocatore ha giocato in Spagna con l'Atletico Madrid e in Italia con il Torino, l' (con la quale ha vinto una Coppa dei Campioni), e con la Roma (diventandone il capitano nel biennio 1968-70).\nProprio quando militava nell'Inter realizz\u00f2 un goal che \u00e8 rimasto nella storia, messo a segno durante la semifinale di ritorno di Coppa dei Campioni fra i milanesi ed il . Gli italiani erano chiamati a rimontare l'1-3 patito all'andata e, mentre il portiere avversario palleggiava sul terreno la sfera con le mani, egli intervenne intercettando la sfera con il piede sinistro, \"rubandola\" al portiere avversario e depositandola col piede destro nella porta sguarnita. Nonostante le proteste degli avversari il goal venne convalidato e l'Inter, grazie anche alle reti realizzate da Corso e Facchetti, ribalt\u00f2 il risultato e raggiunse la finale con il Benfica.\nPur dimostrandosi utilissimo e in piena sintonia con l'Inter, dopo sole due stagioni lasci\u00f2 la squadra in quanto in campionato era chiuso dalla concorrenza di Jair e Suarez e dunque i suoi inserimenti dipendevano esclusivamente dallo stato di salute del brasiliano e dello spagnolo, poich\u00e9 all'epoca le squadre non potevano schierare pi\u00f9 di due stranieri a partita.\nNazionale.\nCon la nazionale di calcio spagnola ha partecipato alla Coppa del Mondo 1962, segnando una rete nella partita contro il , e alla Coppa del Mondo 1966.\nAllenatore.\nNella sua carriera da allenatore ha allenato il Figueres, il Real Murcia, l'Atletico Madrid e il Malaga, prima di ritirarsi nel 2004."}
{"id": "691652", "revid": "228587", "url": "https://it.wikipedia.org/wiki?curid=691652", "title": "Gordon Ramsay", "text": "\u00c8 noto come conduttore di programmi televisivi dedicati alla cucina, come i reality show culinari \"Hell's Kitchen\", \"Cucine da incubo\", il talent show \"MasterChef\", \"Gordon Ramsay's F Word\", \"\", \"Gordon Ramsay - Cose dell'altro mondo\", \"Cucina con Ramsay\", \"Hotel da incubo\" e \"Behind Bars\". Durante la sua carriera come ristoratore \u00e8 stato premiato con 17 stelle Michelin, bench\u00e9 ora ne detenga 7.\nBiografia.\nInfanzia.\nNato a Johnstone (Renfrewshire), in Scozia, a cinque anni lui e la famiglia si trasferiscono a Stratford-upon-Avon, dove trascorre il resto della sua infanzia.\nCarriera calcistica.\nPrima di dedicarsi alla cucina, Ramsay gioca nelle giovanili dei Rangers ed \u00e8 scelto per giocare nell'under 14 all'et\u00e0 di 12 anni, per lo Warwickshire. Nel 1984 \u00e8 selezionato in prova nei Rangers, il club di cui \u00e8 stato tifoso da bambino giocando nel ruolo di terzino sinistro. Si infortuna seriamente ad un ginocchio durante gli allenamenti, ma continua ad allenarsi. Successivamente si rompe un legamento crociato dello stesso ginocchio, giocando una partita a squash. A causa di tali eventi \u00e8 costretto ad abbandonare il calcio.\nCarriera culinaria e televisiva.\nInizia ad appassionarsi di cucina nei primi anni ottanta, mentre ancora perseguiva la sua carriera calcistica. Sul finire del decennio trova il suo primo posto di lavoro come commis nel Roxburgh House Hotel, nel Roxburghshire. Pi\u00f9 tardi, si trasferisce a Londra per lavorare sotto gli ordini di Marco Pierre White. Quando si sposta a Parigi, trova lavoro nei ristorante di Guy Savoy e Jo\u00ebl Robuchon. Nel 1993 apre il suo primo ristorante nel quartiere di Chelsea a Londra, per il quale ottiene il prestigioso riconoscimento di tre stelle Michelin. Nel maggio 2003 inaugura il \"Boxwood Caf\u00e8\" al The Berkeley di Knightsbridge.\nRamsay non ha aperto ristoranti all'estero sino al 2005, quando inaugura il \"Verre\" a Dubai e altri due ristoranti a Tokyo. Nel 2006 d\u00e0 il via al \"Gordon Ramsay at the London\" a New York. Nel 2007 inaugura un ristorante in Irlanda e un anno dopo ne apre uno a Los Angeles e uno a Versailles. Nel corso della sua carriera, ha ottenuto complessivamente quindici stelle Michelin, perdendone successivamente una, e ha aperto 25 ristoranti nel mondo.\nLa sua fama mediatica \u00e8 dovuta prevalentemente alla sua partecipazione a programmi televisivi di successo, tra i quali il reality show \"Hell's Kitchen\", di cui ha condotto la prima stagione della versione britannica e in seguito quella statunitense, lo show \"Gordon Ramsay's F Word\", i documentari-reality \"Cucine da incubo\" e \"Hotel da incubo\", la versione statunitense del talent \"MasterChef\" e il programma \"Cucina con Ramsay\". \u00c8 anche autore di libri di cucina quali \"Passion for Flavour\", \"A Chef for All Seasons\", \"Passion for Seafood\" e \"Ultimate Cookery Course\" (legato a \"Cucina con Ramsay\").\nAlcuni di questi sono prodotti da una casa di produzione, One Potato Two Potato, la cui propriet\u00e0 \u00e8 divisa equamente tra Ramsay e la Optomen. Nel 2008 Ubisoft ha pubblicato il gioco \"Hell's Kitchen\" con oltre trentacinque ricette originali di Ramsay. Nel 2009 apre il suo primo ristorante in Italia, in Sicilia. Sempre nello stesso anno entra in gestione minoritaria nel ristorante gourmet presso il Forte Village (Pula - Sardegna). Successivamente, sempre nel 2009, apre il ristorante gourmet di Castel Monastero, a Castelnuovo Berardenga, nel cuore del Chianti. Insieme allo chef Marcus Wareing, suo collaboratore, ha la gestione dei ristoranti \"Savoy Grill\" e \"Petrus\".\nControversie.\nVegetarianismo e animalismo.\nDa sempre sostenitore dell'utilizzo della carne in cucina, Ramsay si \u00e8 per questa ragione attirato le ire di associazioni animaliste e di vegetariani. In due occasioni ha servito carne a clienti vegetariani nascondendone la presenza nella ricetta. Durante la seconda serie di \"The F Word\", ha tuttavia criticato alcune modalit\u00e0 di allevamento intensivo e macellazione. Nel corso della terza stagione di \"The F Word\" la giornalista Janet Street-Porter, convinta che la carne di cavallo dovesse essere maggiormente consumata in Gran Bretagna, cerc\u00f2 di servire bistecche equine durante lo svolgimento dell'annuale corsa di cavalli della \"Gold Cup Week\" a Cheltenham.\nLa polizia le imped\u00ec di farlo giudicando la condotta \"altamente provocatoria\". La giornalista serv\u00ec successivamente la carne all'interno degli studi televisivi, con approvazione dei commensali presenti. La conclusione della giornalista e di Ramsay fu che la carne di cavallo meritasse un maggior rilievo nella dieta alimentare inglese. Contro questa affermazione, l'associazione per i diritti degli animali PETA ha inscenato un atto di protesta rovesciando una tonnellata di letame di cavallo all'esterno del ristorante di Ramsay \"Claridge's\" situato nel centro di Londra.\nPatrimonio.\nNell'agosto 2011 Ramsay accusa suo suocero di aver sottratto circa un milione e mezzo di sterline dai suoi conti; gli altri membri della famiglia sono accusati invece di aver sottratto documenti e email personali.\nCarattere.\nIl suo comportamento irascibile e la frequenza con cui usa linguaggio volgare sono stati oggetto di critiche. Il critico gastronomico A.A. Gill, dopo esser stato cacciato da un suo ristorante, l'ha definito un ottimo cuoco, ma una delusione come uomo.\nPolemiche.\nNel giugno 2006, Ramsay ha vinto una causa presso l'Alta Corte di Giustizia che aveva intentato al quotidiano \"Evening Standard\", reo di aver affermato che le cattive condizioni del locale visitato nella prima puntata del programma \"Cucine da incubo\" erano state deliberatamente peggiorate ed esagerate per meglio far risaltare l'intervento dello chef. Le testimonianze favorevoli a Ramsay sono giunte dalla precedente proprietaria del \"Bonapartes\", tale Sue Ray. All'epoca dei fatti Ramsay dichiar\u00f2: \u00abNon permetter\u00f2 che chiunque possa scrivere qualsiasi cosa sul mio conto. Non abbiamo mai fatto nulla in mala fede, o per truffare qualcuno\u00bb.\nNel settembre 2007, Martin Hyde, ex general manager del ristorante \"Dillon's\", visitato dal programma di Ramsay nel corso della prima stagione di \"Cucine da incubo USA\", intent\u00f2 causa contro di lui con l'accusa di aver deliberatamente ingaggiato degli attori per simulare lo scontento dei clienti del locale durante la trasmissione. In seguito la causa \u00e8 stata ritirata e si \u00e8 deciso di ricorrere a un arbitrato.\nIl 24 settembre 2010, il titolare del ristorante \"Campania\", Joseph Cerniglia, si \u00e8 tolto la vita gettandosi nel fiume Hudson. Il locale era stato visitato nel 2007 dallo chef Ramsay nella prima stagione della trasmissione \"Cucine da incubo USA\", e Ramsay aveva detto a Cerniglia che il suo ristorante italiano sarebbe finito dentro all'Hudson, poich\u00e9 lui non sapeva gestire un locale e il cibo servito era pessimo. Il suicidio di Cerniglia non avrebbe comunque nulla a che fare con la partecipazione al programma, alla base del gesto vi sarebbero infatti ragioni passionali.\nVita privata.\nDal 1996 \u00e8 sposato con Cayetana Elizabeth Hutcheson, conosciuta come Tana Ramsay, con la quale ha avuto cinque figli: Megan (1998), i gemelli Jack e Holly (2000), Matilda (2001) e Oscar James (2019). La moglie, con la collaborazione del marito, ha pubblicato diversi libri di cucina. Ramsay e la famiglia risiedono a Battersea, quartiere di Londra a sud del Tamigi.\nDoppiatori italiani.\nNelle versioni italiane dei programmi a cui partecipa Gordon Ramsay ha un doppiatore diverso a seconda dell'azienda televisiva che trasmette i suoi programmi:\nPubblicazioni.\nDal 1996, Ramsay ha scritto oltre 20 libri. Ha inoltre contribuito con degli articoli all'edizione del sabato del quotidiano britannico \"The Times\".\nMaster Chefs Series\nCook Cards"}
{"id": "691654", "revid": "5548294", "url": "https://it.wikipedia.org/wiki?curid=691654", "title": "La grande Inter", "text": ""}
{"id": "691655", "revid": "1543377", "url": "https://it.wikipedia.org/wiki?curid=691655", "title": "Warangel", "text": "Warangel \u00e8 un gioco da tavolo di tipo wargame strategico, che si rif\u00e0 soprattutto alla letteratura fantasy.\nCreato e illustrato da Angelo Porazzi, prima edizione nel 1996, ad oggi conta 120 diverse razze guerriere con le relative mappe esagonali, corrispondenti ognuna a vari settori della \"Nuova Terra\", il mondo in cui \u00e8 ambientato il titolo.\nAmbientazione.\nI giocatori sono i Warangel, Angeli Guida ciascuno di un esercito di guerrieri con caratteristiche diverse, prevalentemente umani-animali, con il compito di fermare la guerra qui sul nostro pianeta, in un futuro post-atomico. Eserciti di insetti, tentacolati, valchirie, alieni, dei, immortali, donne drago... cercano di controllare le risorse sulla Nuova Terra composta ora da un insieme di grandi isole, frammenti degli antichi continenti, separati da un immenso oceano radioattivo.\nI passaggi sono i Buchi Blu, punti di teletrasporto naturali che collegano tra di loro le varie isole.\nRegole.\nOgni giocatore sceglie la sua razza e la dispone su una mappa esagonale in formato A3 che raffigura la sua isola di origine. Ogni esercito \u00e8 composto da una quarantina di guerrieri divisi in 4 caste di potenza decrescente e diverse capacit\u00e0; le sue \u00abfortezze\u00bb, dove nasconde le sue \u00abrisorse\u00bb, beni essenziali da conquistare e controllare per vincere la partita) e di alcuni \u00abscudi destino\u00bb, gettoni da lanciare per determinare l'esito dei combattimenti.\nAll'inizio della partita i giocatori dispongono segretamente sulla loro mappa le pedine guerriero e le citt\u00e0 (una contenente 3 punti risorse, una 2 punti risorse e cinque con 1 punto risorse), a loro piacere, tenendo conto delle caratteristiche del terreno e delle proprie unit\u00e0 (oltre che delle posizioni dei Buchi Blu, esagoni speciali attraverso cui \u00e8 possibile invadere il territorio avversario ma anche esserne invasi).\nFinito il piazzamento a turno ciascun giocatore, iniziando da quello che ha terminato per primo di piazzare le unit\u00e0, muove e combatte con quanti guerrieri vuole, in qualsiasi ordine e sequenza preferisca; con l'obiettivo di arrivare a controllare (occupare con un guerriero) citt\u00e0 che valgano complessivamente almeno 12 risorse all'inizio di un qualsiasi proprio turno di gioco.\nNel muoversi i guerrieri devono tenere conto dell'effetto dei diversi terreni sulla mappa; come pure nei combattimenti, che si svolgono lanciando un certo numero di scudi destino e confrontando il risultato ottenuto con la vitalit\u00e0 del guerriero attaccato.\nIndubbiamente un gioco veloce da imparare, con poche regole e meccanismi intuitivi, ma in cui la strategia del piazzamento iniziale \u00e8 altrettanto importanti delle decisioni tattiche successive, dove una svista pu\u00f2 portare alla sconfitta e un lancio di Scudi Destino particolarmente buono pu\u00f2 significare la vittoria, in cui non ci si pu\u00f2 affidare esclusivamente alla fortuna, ma \u00e8 indispensabile impegnarsi per ridurre il pi\u00f9 possibile l'incidenza del caso, per ottenere la vittoria.\nGrazie alle sue 120 razze guerriere, ognuna con 4 caste, diversi poteri speciali e una propria mappa specifica ispirata a veri settori della nostra Terra su cui giocare, consente una buona rigiocabilit\u00e0, rendendo ogni partita una esperienza nuova, fresca e diversa da tutte le altre.\nRiconoscimenti.\n\"Warangel\" ha ottenuto 4 diversi riconoscimenti in 4 diverse manifestazioni ludiche:\nDiffusione.\nIl gioco oggi \u00e8 diffuso in Italia e Stati Uniti, con un average rating di 7.65/10 su Board Game Geek e un GoblinScore: 7.96/10 su la Tana dei Goblin. Dove \u00e8 recensito come 10/10\nOgni anno si tiene un torneo nazionale, ospitato di volta in volta in diverse manifestazioni di settore, come si evince dall'albo d'oro.\nNel 2014 il torneo \u00e8 stato a San Marino."}
{"id": "691680", "revid": "287204", "url": "https://it.wikipedia.org/wiki?curid=691680", "title": "Gioventu Studentesca", "text": ""}
{"id": "691688", "revid": "125374730", "url": "https://it.wikipedia.org/wiki?curid=691688", "title": "Parco naturale regionale Molentargius-Saline", "text": "Il parco naturale regionale Molentargius-Saline (\"Is molentargius\" erano i conduttori di muli che caricavano il sale) \u00e8 un'area naturale protetta della Sardegna istituita con la legge regionale n. 5 del 26 febbraio 1999.\nDescrizione.\n\u00c8 una delle pi\u00f9 importanti aree umide d'Europa. Lo stagno di Molentargius \u00e8 riconosciuto negli elenchi ufficiali delle aree umide da sottoporre a tutela: \u00e8 classificato Sito di Importanza Comunitaria (SIC), ai sensi della direttiva dell'Unione europea n. 43 del 1992 (cosiddetta direttiva Habitat), \"Zona di Protezione Speciale\" (ZPS), ai sensi della direttiva dell'Unione europea n. 409 del 1979 (cosiddetta direttiva Uccelli, abrogata e sostituita dalla direttiva n. 147 del 2009) e \"Zona umida di importanza internazionale\", ai sensi della convenzione di Ramsar.\nUbicazione.\nIl sistema degli stagni di Molentargius e Quartu \u00e8 compreso all'interno dell'area metropolitana dell'hinterland di Cagliari, immediatamente adiacente agli insediamenti urbani. \u00c8 delimitato a nord dalla citt\u00e0 di Quartu Sant'Elena e dagli insediamenti commerciali e industriali che formano la cintura di collegamento fra Cagliari e l'hinterland, a ovest e a sud da alcuni quartieri di Cagliari (San Benedetto, Genneruxi, La Palma, Quartiere del Sole, Poetto), a sud-est dalla striscia costiera del Poetto, a est dal Margine Rosso, quartiere periferico di Quartu Sant'Elena.\nSi raggiunge facilmente da tutte le direzioni attraverso la rete di strade a scorrimento veloce che innerva l'area metropolitana. Le migliori viste panoramiche si hanno dal Viale Europa sul colle di Monte Urpinu, dalla Sella del Diavolo, dal lungomare del Poetto e dal Viale Colombo di Quartu.\nIdrografia e geologia.\nL'origine del sistema degli stagni costieri di Molentargius e di Quartu risale al Pleistocene, i cui ripetuti cicli di ingressione e regressione marina hanno portato al deposito di due strisce sabbiose alluvionali. Quella pi\u00f9 interna, \"Is Arenas\" (la cui denominazione in sardo campidanese significa \"le sabbie\"), \u00e8 una spiaggia fossile che separa il bacino delle Saline dal Bellarosa maggiore. Quella pi\u00f9 esterna, il Poetto, \u00e8 un sistema retrodunale pi\u00f9 recente che separa le Saline e lo stagno di Quartu dal Golfo degli Angeli.\nDal punto di vista idrologico il sistema di stagni \u00e8 alquanto complesso e si distingue in pi\u00f9 formazioni.\nIl Bellarosa minore \u00e8 lo stagno pi\u00f9 interno, composto di acqua dolce, situato nella zona settentrionale del sistema di stagni ed \u00e8 alimentato da alcuni torrenti e dalle acque affinate provenienti dall'impianto di fitodepurazione detto \"Ecosistema Filtro\". I torrenti sono:\nL'\"Ecosistema Filtro\" \u00e8 un grande impianto di fitodepurazione, o meglio un'area umida artificiale, costruita durante i lavori di risanamento che sfrutta le capacit\u00e0 autodepurative tipiche di questi ambienti per affinare una parte delle acque provenienti dal depuratore di Is Arenas e renderle idonee all'alimentazione degli stagni. Oggi \u00e8 parte integrante del sistema degli stagni ad acqua dolce ed \u00e8 esso stesso sito di sosta, svernamento e nidificazione di numerose specie di uccelli acquatici, tra cui specie protette.\nIl Bellarosa maggiore occupa il settore centrale degli stagni, compreso fra il Bellarosa minore e la striscia de Is Arenas e\ncostituisce il bacino di prima evaporazione della salina di Stato, ora dismessa.\nLe Saline \u00e8 costituito dal sistema di bacini compreso fra la striscia di Is Arenas e la citt\u00e0 di Quartu a nord e la striscia del Poetto a sud. Da est a ovest \u00e8 composto dal bacino di seconda evaporazione, da quello di terza evaporazione e dal sistema delle vasche salanti. Il settore orientale \u00e8 noto anche con il nome di \"Stagno di Quartu\".\nIl regime idrografico, alquanto complesso, \u00e8 il risultato di una modificazione strutturale dell'Uomo, finalizzata allo sfruttamento delle Saline e, in epoche pi\u00f9 recenti, al risanamento ambientale dell'ecosistema.\nIl regime naturale, realizzato in epoca Sabauda, si basava sull'alimentazione del Bellarosa minore con le acque dolci dei corsi d'acqua a regime torrentizio provenienti dal Campidano di Cagliari. Il sistema lacustre costiero, corrispondente ai bacini delle Saline e dello di Quartu, era fisicamente separato dal Golfo degli Angeli dal sistema retrodunale del Poetto e per natura sarebbe destinato al progressivo prosciugamento con il deposito di un suolo alluvionale sabbioso.\nNel 1985 la tracimazione di acque dolci inquinanti in alcune zone della salina ha portato il blocco dell'attivit\u00e0 produttiva, ed oggi la circolazione delle acque viene mantenuta esclusivamente al fine di tutelare il delicato ecosistema ed evitare il suo prosciugamento.\nEmergenze ambientali.\nL'evoluzione dell'ecosistema del Molentargius \u00e8 strettamente legato alla storia e allo sviluppo dei centri urbani dell'hinterland di Cagliari che lo circondano. In origine le aree occupate dagli attuali stagni costituivano la vasca di espansione delle acque piovane ed il Bellarosa Minore era esclusivamente il recettore finale delle acque provenienti dal Rio Selargius, dal Rio Is Cungiaus e dal Riu Mortu. Per la scarsa portata dei piccoli corsi d'acqua a flusso effimero la superficie acquitrinosa \u00e8 rimasta confinata ai margini dei territori di Selargius, Quartucciu e Quartu S. Elena sino a che, dopo gli anni 50, le stesse aree non divennero anche il recettore delle acque reflue dei comuni limitrofi, che ebbero in quegli anni un forte incremento dovuto all'aumento della dotazione idrica e all'espansione urbana. Da allora il sistema ha subito una profonda trasformazione: gli afflussi idrici hanno superato la capacit\u00e0 di assorbimento del terreno sabbioso, dando origine a specchi d'acqua permanenti, abbastanza estesi e relativamente profondi, delimitati da cannetti ed erbe palustri, ove hanno trovato dimora specie migratorie e stanziali.\nGli apporti fognari hanno cos\u00ec portato un duplice effetto: positivo e negativo. Da un lato i sedimenti portati dai rii affluenti e l'arricchimento del bacino con sostanze nutritizie portate dagli scarichi fognari ha fatto diventare il ciclo di trasformazione delle sostanze nelle biocenosi delle vasche un ciclo incompleto con conseguente accumulo sul fondo di materiali organici vegetali non decomposti, rischiando di far diminuire notevolmente gli specchi d'acqua liberi. Allo stesso tempo il processo di interrimento delle superfici d'acqua con il cannetto tipico di acque dolci (tipha e phragmites), iniziato nel 1961/1962, ha creato la parte pi\u00f9 caratteristica del bacino del Bellarosa Minore aumentando notevolmente il numero di nicchie ecologiche e quindi la diversit\u00e0 biologica di tutto il complesso del Molentargius.\nNegli anni '70 e '80 la zona umida di Molentargius viene considerata tra le aree umide di primaria importanza a livello internazionale e si riconosce la necessit\u00e0 di una sua tutela, si rileva che gli strumenti indispensabili per raggiungere tali obiettivi non erano ancora stati adottati, ovvero i pochi allora disponibili, come il Piano Territoriale Paesistico, non avevano avuto applicazione.\nIn quegli anni il livello di complessit\u00e0 nel rapporto citt\u00e0 - ambiente arriva ad un punto tale da ritenere essenziale non affidarsi pi\u00f9 solo allo spontaneo ricostituirsi naturale di nuovi punti di equilibrio, ma programmare un'attiva e consapevole pianificazione delle relazioni tra i ruoli, gli utilizzi, i vincoli e le salvaguardie per l'insieme dell'area e per i sotto - sistemi che la compongono.\nDurante quegli anni infatti diversi fattori avevano contribuito al peggioramento della qualit\u00e0 dell'ecosistema e nel 1985 si ha la tracimazione delle acque dolci provenienti dal Bellarosa Minore nel Bellarosa maggiore e la sospensione del processo produttivo del sale con conseguenze sia economiche che di carattere ecologico, dati dalla compromissione delle vasche evaporanti e degli habitat in esse presenti.\nTra i principali problemi si ricordano:\nA questi problemi si sono affiancati altri, di diversa natura, ma fondamentalmente dovuti alla forte pressione antropica derivata dalla particolare posizione di un ambiente, fondamentalmente naturale, all'interno di un'area metropolitana:\nNel 1988 si ha lo stanziamento nella Finanziaria, da parte del Parlamento, di 120 miliardi per il recupero dell'ecosistema, affidato dal Ministero dell'Ambiente al Consorzio Ramsar Molentargius terminati nel 2005. I lavori del Piano di Risanamento hanno riguardato il sistema delle acque dolci, delle acque salate e la fascia di Is Arenas.\nL'ecosistema filtro.\nLa necessit\u00e0 di risolvere i problemi legati agli aspetti igienico - sanitari - ambientali e all'apporto di acque agli stagni del Bellarosa Minore e del Perdalonga porta alla realizzazione, nell'ambito del Piano di Risanamento, dell'impianto di fitodepurazione denominato \u201cEcosistema Filtro\u201d, in grado di affinare ulteriormente le acque provenienti dal depuratore di Is Arenas e renderle adatte all'immissione diretta negli stagni.\nL'Ecosistema Filtro \u00e8 situato tra lo stagno del Bellarosa Maggiore, vasca di prima evaporazione delle saline, e il Bellarosa Minore. Ha una superficie complessiva di 37 ettari, una superficie totale delle vasche di circa 28 ettari, una larghezza media pari a circa 200 metri e una lunghezza di circa 1900 metri.\nLa depurazione avviene grazie al lungo tempo di contatto tra acqua, piante e lettiera che, a loro volta, assicurano un substrato di crescita per la flora microbica adesa, responsabile di una buona parte della depurazione; per assicurare una buona efficienza, la superficie attiva, ovvero la superficie a canneto, deve occupare la superficie massima possibile con una copertura molto elevata. Nella definizione di Ecosistema Filtro \u00e8 implicita la sua funzione di \u201cfiltro\u201d, cio\u00e8 di riduttore della concentrazione di determinate sostanze inquinanti contenute nell'acqua che lo alimenta grazie a diversi processi ecologici che si svolgono naturalmente. Le piante acquatiche svolgono un duplice ruolo esplicando un'azione diretta di affinamento, attraverso l'assimilazione nei tessuti, e una indiretta, fornendo un ambiente idoneo ai microrganismi che trasformano gli inquinanti e ne riducono la concentrazione.\nAttraverso una condotta a gravit\u00e0, le acque provenienti dal depuratore di Is Arenas vengono recapitate all'interno dell'Ecosistema Filtro in una vasca di equalizzazione da cui vengono poi ripartite su due linee di trattamento.\nLe acque depurate e affinate vengono immesse all'interno all'area umida del Bellarosa Minore tramite una condotta in pressione, negli stessi punti in cui si immettono le acque del Riu Mortu, del Rio Selargius e del Rio Is Cungiaus in modo da modificare il meno possibile lo schema idraulico naturale dello stagno del Bellarosa Minore, mantenendo quindi le condizioni che hanno reso possibile lo sviluppo della vegetazione e l'instaurarsi di numerose specie faunistiche protette.\nLa distribuzione al Perdalonga, in parte come canale e in parte come condotta in pressione passa attraverso alcuni laghetti artificiali e giunge nella vasca pi\u00f9 ad est in prossimit\u00e0 dell'inizio di Via Fiume.\nFlora.\nLa flora dello stagno di Molentargius ha subito, per i motivi sopra esposti, una drastica trasformazione. Gli elementi floristici pi\u00f9 importanti sono di quattro tipi:\nFauna.\nL'avifauna rappresenta l'elemento naturalistico di maggior rilievo per lo stagno di Molentargius. Nonostante la stretta vicinanza dell'area urbana e la potenziale minaccia della pressione antropica, gran parte delle specie ornitiche nidificanti ha trovato nel Bellarosa minore le condizioni ideali per la nidificazione.\nLe specie di maggior interesse in quanto protette ai sensi della Direttiva n. 409 del 1979 (\"Uccelli selvatici\") dell'Unione europea (Allegato I) sono le seguenti:\nOltre all'avifauna, fra i Vertebrati presenti nello stagno vanno citati anche gli Anfibi e i Rettili. Le specie di maggior interesse sono le seguenti:\nIl fenicottero rosa.\nUn cenno particolare va fatto per il fenicottero rosa, adottato come simbolo delle zone umide del Cagliaritano.\nQuesta specie migratrice nidifica prevalentemente in Camargue e storicamente alcuni stagni costieri della Sardegna sono sempre stati importanti aree di sosta o siti di svernamento nel flusso migratorio fra il sud della Francia e il Nord Africa. A partire dagli anni novanta (1993), il fenicottero ha iniziato a nidificare anche nello Stagno di Molentargius. Il sito preferito dai fenicotteri \u00e8 il Bellarosa maggiore, nelle cui acque saline trova i componenti fondamentali della sua dieta (\"Artemia salina\").\nUn aspetto negativo \u00e8 la vulnerabilit\u00e0 di questa specie, documentata da un fatto di cronaca di particolare gravit\u00e0. Nel 2001 la nidificazione del fenicottero nello stagno di Molentargius fu compromessa dalla devastazione ad opera di un branco di cani randagi. Passando fra i canneti di Is Arenas, i cani raggiunsero a nuoto l'isolotto del sito di nidificazione provocando la fuga in massa della colonia nel vicino Stagno di Cagliari e l'abbandono di circa 2000 uova. Il fatto fu scoperto da una scolaresca durante un'escursione e sollev\u00f2 proteste da parte dei naturalisti per la scarsa vigilanza di cui gode il parco, dal momento che non si tratt\u00f2 di un fatto isolato.\nStoria.\nIstituzione del parco.\nIl Parco naturale regionale Molentargius-Saline \u00e8 stato istituito nel 1999 (L.R. 26/02/1999 n.5) al fine di tutelare questo territorio la cui importanza \u00e8 stata riconosciuta a livello internazionale.\nNel 2005 sono terminati i lavori di risanamento iniziati in seguito allo stanziamento di 120 miliardi di lire da parte del ministero dell'Ambiente per la \"salvaguardia del litorale e delle retrostanti zone umide di interesse internazionale (secondo la convenzione di Ramsar) dell'area metropolitana di Cagliari\u201d.\nLo stesso anno viene istituito il Consorzio del Parco e nominato il primo Presidente (20/04/2005).\nIl Consorzio del Parco Naturale Regionale Molentargius - Saline, tra la provincia di Cagliari ed i Comuni di Cagliari, Quartu S. Elena, Quartucciu e Selargius, deve svolgere le funzioni di conservazione e valorizzazione delle risorse naturali, ambientali, storiche e culturali, la loro fruizione sociale, la promozione della ricerca scientifica e della didattica ambientale, nonch\u00e9 lo sviluppo delle attivit\u00e0 economiche compatibili, in primo luogo di quelle connesse con la produzione del sale, tradizionali, agricole, zootecniche, artigianali e turistiche e la riqualificazione ecologica degli insediamenti.\nNel 2006 si nomina il primo direttore e nel 2007 l'Ente Parco inizia il suo lavoro di gestione, tutela, salvaguardia del territorio e di vigilanza e controllo in stretta collaborazione con il Corpo Forestale e di Vigilanza Ambientale della Regione Sardegna ed i Corpi di Polizia Municipale dei Comuni facenti parte del Consorzio. Il principale obiettivo dell'Ente di gestione del parco \u00e8 oggi quello di riavviare un nuovo ciclo della programmazione che consenta di completare, anche a fini produttivi, gli interventi di risanamento ambientale, coniugando le primarie esigenze di salvaguardia e di tutela con le altrettanto importanti esigenze di sviluppo e di fruizione.\nDiversi sono i fattori di rischio che possono compromettere il delicato equilibrio di questo ecosistema:\nToponimo.\nIl nome \"Molentargius\" deriva dalla parola sardo \"molenti\", parola che indica l'asinello sardo. Questi animali venivano usati in passato per trainare lungo le sponde del Terram\u00e0ini le chiatte usate per il trasporto del sale. All'interno della salina gli asini erano usati per trainare i carretti per il trasporto fino al centro di raccolta. I carrettieri erano chiamati \"is molentargius\" ed erano considerati alla stregua dei padroni dello stagno. Letteralmente il nome dello stagno significa dunque \"stagno di propriet\u00e0 dei guidatori d'asini\".\nIl rapporto con la popolazione.\nLo stagno di Molentargius e, in particolare, il Bellarosa minore hanno sempre goduto di una scarsa popolarit\u00e0 fra gli abitanti di Cagliari e del suo hinterland, in quanto area malsana. Se in passato era un focolaio d'infezione della malaria nelle epoche pi\u00f9 recenti si \u00e8 sempre identificato il Molentargius con la principale causa delle invasioni estive di zanzare. Alla cattiva fama di zona malsana di cui gode lo stagno concorre anche il fatto che il Bellarosa minore \u00e8 stato il bacino di affluenza dei reflui civili dell'area metropolitana e che il depuratore fognario del comune di Cagliari sia situato proprio nella striscia di Is Arenas.\nIl Terram\u00e0ini, essendo il canale scolmatore che raccoglie le acque del Bellarosa minore, \u00e8 sempre stato oggetto, da parte della popolazione, di dicerie e aneddoti dispregiativi che fanno riferimento alle acque luride e ai ratti. Di conseguenza \u00e8 motivo di scherno l'associazione di fatti o persone al \"canale di Mammarranca\", appellativo pi\u00f9 familiare per la popolazione del Cagliaritano."}
{"id": "691695", "revid": "125922294", "url": "https://it.wikipedia.org/wiki?curid=691695", "title": "Santos Futebol Clube", "text": "Il Santos Futebol Clube, noto anche come Santos, \u00e8 una societ\u00e0 calcistica brasiliana con sede a Santos, nello stato di San Paolo.\nFondata nel 1912, il club ha vinto il suo primo titolo nel 1935. Il periodo di maggior successo \u00e8 databile intorno agli anni sessanta quando il Santos conquist\u00f2, tra le altre, due Coppe Libertadores (nel 1962 e nel 1963) e altrettante Coppe Intercontinentali (sempre nel 1962 e nel 1963) oltre a una Supercoppa dei Campioni Intercontinentali (nel 1968). Protagonista assoluto di questi successi fu la stella del calcio brasiliano Pel\u00e9, che esord\u00ec nel calcio professionistico proprio tra le file del Santos nel 1956 rimanendovi fino al 1974. Il club ha vinto il Campionato Brasiliano nel 2002 con Robinho e Diego e poi nuovamente nel 2004. Nel 2011 il club, guidato dal talento emergente di Neymar, \u00e8 tornato a conquistare la Coppa Libertadores battendo in finale il Pe\u00f1arol.\nLa divisa per le gare casalinghe \u00e8, da statuto del club, completamente bianca, mentre l'uniforme per le trasferte \u00e8 costituita da una maglia a strisce bianconere e da pantaloncini neri.\nIl club \u00e8 soprannominato da decenni \"Peixe\" (letteralmente \"pesce\"), anche se la mascotte \u00e8 una balena; l'appellativo deriva dal fatto che la squadra ha sede a Santos, una citt\u00e0 portuale, al contrario delle altre squadre di San Paolo, che sorgono nell'entroterra. I tifosi sono detti \"Santistas\".\nStoria.\nFondazione e primi anni (1912-1935).\nIl \"Santos Foot-Ball Club\" fu fondato il 14 aprile 1912 da tre ragazzi di Santos amanti dello sport e disput\u00f2 la prima partita ufficiale il 15 settembre 1912 contro il Santos Athletic Club (vittoria per 3-2). Tra il 1917 e il 1926, il Santos fu riconosciuto come un club solido e ricco di talento ma incapace di competere per la vittoria finale. Il primo successo nel campionato paulista arriv\u00f2 nel 1935 a seguito di una dura preparazione (il Santos disput\u00f2 14 amichevoli, vincendone sette, perdendone quattro e pareggiandone tre). Nell'ultima partita del torneo, il Santos sconfisse il Corinthians per 2-0 grazie alle reti di Raul e dell'esperto Araken Patusca. Questo successo fece entrare definitivamente il Santos tra le grandi del calcio paulista. Il Santos non riusc\u00ec a confermarsi l'anno successivo.\n1936-1955.\nDopo la vittoria del 1935, molti uomini fondamentali della squadra si trasferirono altrove o si ritirarono poco tempo dopo. L'addio di Patusca segn\u00f2 la fine di un ciclo. L'avvento alla presidenza nel 1946 dell'ex portiere Athi\u00e9 Jorge Cury fu il primo passo verso il ritorno al successo del club. Il nuovo presidente risan\u00f2 la situazione finanziaria del club. L'arrivo di giovani talenti come Formiga, Manga, Tite, Zito e Vasconcelos aiut\u00f2 la squadra a superare i ritiri di Odair (nel 1952), Antoninho (nel 1953) e Nen\u00e8 (nel 1954), che erano stati i giocatori pi\u00f9 rappresentativi del club negli anni precedenti. Nel 1955 il Santos vinse il suo secondo campionato paulista grazie soprattutto alle reti di Emanuele Del Vecchio, che con 38 gol fu il miglior marcatore stagionale del club. Nel frattempo Cury continu\u00f2 a curare la crescita del settore giovanile del club.\nAnni d'oro (1956-1974).\nLa squadra raggiunse il periodo di maggior successo negli anni sessanta, quando tra le sue file militavano giocatori come Pel\u00e9, Coutinho, Pepe e Zito. A livello nazionale la popolarit\u00e0 del club era grandissima. In quegli anni il Santos vinse 9 campionati statali, due Coppe Libertadores, due Coppe Intercontinentali e 5 Ta\u00e7as Brasil. Comunque, la nascita del campionato nazionale brasiliano (1971) coincise con la fine di quel periodo di grandi successi: ci sarebbero voluti trent'anni prima che il Santos rivincesse un trofeo nazionale o internazionale.\nLa fine degli anni d'oro coincise sostanzialmente con il ritiro di Pel\u00e9 dal calcio professionistico, nel 1974.\nFase di transizione (1974-1994).\nGli anni a seguire furono contrassegnati da una situazione finanziaria instabile. In questo periodo il giocatore pi\u00f9 rappresentativo del club fu l'attaccante Serginho che durante gli anni ottanta si afferm\u00f2 come una delle punte pi\u00f9 temibili del campionato brasiliano. Il Santos ottenne alcuni buoni piazzamenti, vincendo il campionato Paulista nel 1978 e nel 1984.\nAnni di rinnovamento (1995-2008).\nLa rinascita del Santos ebbe inizio quando lo storico presidente Marcelo Teixeira, dopo aver gi\u00e0 speso diversi milioni di reais nell'acquisto di costosi giocatori, decise di provare una nuova formula di gestione della squadra. Questa nuova strategia consisteva nel puntare sui giovani; in quest'ottica fu assunto il poco accreditato allenatore \u00c9merson Le\u00e3o, il cui compito era sviluppare e fare emergere i giovani talenti di casa. La societ\u00e0 inizi\u00f2 allora un lungo processo di rinascita, iniziando dalla ristrutturazione dello stadio di propriet\u00e0 (aumentandone la capacit\u00e0), per arrivare alla costruzione di nuove infrastrutture come campi d'allenamento, strutture mediche e per la fisioterapia. Questi impianti sono i punti di riferimento per la citt\u00e0: non di rado accade, infatti, che giocatori di propriet\u00e0 di altre squadre utilizzino gli impianti del Santos per le proprie cure fisioterapiche ed allenamenti specifici. Insieme a queste iniziative legate alla valorizzazione del patrimonio della societ\u00e0, sotto la presidenza Teixeira si punt\u00f2 molto, come detto, sulla formazione di nuovi giocatori.\nNel 2002 la squadra del Santos vinse il titolo nazionale per la prima volta dopo il 1968, con un finale di stagione spettacolare, dopo un inizio in chiaro-scuro. Quella squadra fece conoscere al pubblico europeo molti giocatori, che divennero noti come \"Os Meninos da Vila\", riferimento al fatto che molti giocatori venivano dal vivaio della societ\u00e0. Date le difficili condizioni economiche in Brasile, alcuni dei campioni furono venduti all'estero, ma ci\u00f2 non ha impedito al Santos di arrivare secondo nel campionato brasiliano e di raggiungere la finale della Copa Libertadores (persa contro il Boca Juniors) nel 2003. Lo smantellamento della squadra continu\u00f2, ma grazie a qualche acquisto azzeccato e alla guida dell'allenatore Luxemburgo, il Santos rivinse il titolo nazionale nel 2004, dopo una campagna piena di difficolt\u00e0, arbitraggi sfavorevoli, squalifiche ed addirittura il sequestro della madre della star Robinho. Il 2005 fu l'anno peggiore della gestione Teixeira, con risultati disastrosi sia a livello regionale (campionato Paulista), sia a livello nazionale (campionato brasiliano), sia a livello internazionale (Copa Libertadores). Il Santos sembr\u00f2 uscire dalla crisi gi\u00e0 l'anno dopo grazie alla conquista del campionato Paulista nel 2006, bissato nel 2007.\nNuovo periodo d'oro (2009-2013).\nNel 2009 iniziarono ad emergere talenti del calibro di Neymar e Ganso. Nel 2010, al comando di Dorival J\u00fanior, con il ritorno di Robinho, la presenza di Arouca, Wesley, e un attacco devastante guidato da Ganso, Neymar, Robinho e Andr\u00e9, la squadra ha vinto la Coppa del Brasile. Dopo 48 anni, il Santos torn\u00f2 a essere campione della Libertadores, questa volta nel 2011 dopo aver superato gli uruguaiani del Pe\u00f1arol in finale. Con la conquista dell'America, il Santos \u00e8 stato accreditato per competere nel Mondiale per Club in Giappone, ma la squadra non poteva contenere il Barcellona in finale. Nel 2012 arriv\u00f2 la ventesima vittoria del campionato per il club e la prima Recopa Sudamericana.\nAnni recenti (2014-oggi).\nNel 2015 e nel 2016 il Santos ha vinto il campionato Paulista battendo in finale rispettivamente il Palmeiras e l'Audax. Ha raggiunto la finale della Coppa Libertadores 2020, dove \u00e8 stato sconfitto dai connazionali del per 1-0.\nStadio.\nLo stadio del Santos \u00e8 l'\"Urbano Caldeira\", noto anche come Vila Belmiro. Venne inaugurato il 12 ottobre 1916 e pu\u00f2 ospitare 20.120 spettatori. Tuttavia, il record di presenze sugli spalti \u00e8 di 33.000 persone, riunitesi nel 1964 in occasione di una gara contro il Corinthians, finita 0-0.\nOrganico.\nRosa 2021.\nAggiornata al 11 dicembre 2021.\nGiocatori.\nCalciatori campioni del mondo.\nDi seguito l'elenco dei giocatori che hanno vinto il campionato mondiale di calcio durante il periodo di militanza nel Santos."}
{"id": "691699", "revid": "466539", "url": "https://it.wikipedia.org/wiki?curid=691699", "title": "Maia Morgenstern", "text": "Biografia.\n\u00c8 nata nel 1962 da una famiglia ebrea di Bucarest. Tra il 1981 ed il 1985 ha frequentato l'Accademia di teatro e film e fino al 1988 ha lavorato per il \"Teatro dei Giovani\" (\"Teatrul Tineretului\") di Piatra Neam\u021b; ha continuato la sua carriera al \"Teatro Ebraico di Stato\" (\"Teatrul Evreiesc de Stat\") a Bucarest. Dal 1990 \u00e8 un membro della compagnia del Teatro Nazionale \"Ion Luca Caragiale\" di Bucarest (\"Teatrul Na\u021bional \"Ion Luca Caragiale\"\") pur mantenendo attiva la collaborazione con altri teatri della citt\u00e0: famosa \u00e8 stata la sua parte nell'\"Angelo Blu\" (\"\u00cengerul Albastru\") per il teatro Odeon di Bucarest. Nel 2004 ha recitato nel film \"La passione di Cristo\" di Mel Gibson nel ruolo di Maria.\nVita privata.\nSi \u00e8 sposata due volte ed ha tre figli: Tudor Aaron, Eva Leea Cabiria ed Ana Isadora.\nFilmografia.\nQui vengono riportarti i suoi film conosciuti anche in Italia, ma molti altri sono in lingua rumena."}
{"id": "691701", "revid": "767487", "url": "https://it.wikipedia.org/wiki?curid=691701", "title": "Sovrastruttura (costruzioni)", "text": "La sovrastruttura, nell'ambito dell'ingegneria civile, \u00e8 un insieme di elementi strutturali in elevazione comunque combinati tra loro, che hanno lo scopo di trasferire sugli elementi strutturali di fondazione i carichi e le azioni agenti sulle costruzioni."}
{"id": "691703", "revid": "3115", "url": "https://it.wikipedia.org/wiki?curid=691703", "title": "Faro della Giustizia", "text": "Il Faro della Giustizia \u00e8 un monumento di arte contemporanea posto nell'angolo settentrionale della Cittadella Giudiziaria di Salerno.\nL'opera.\nLa cerimonia di inaugurazione si \u00e8 svolta nel settembre 2006, nell'ambito delle tradizionali manifestazioni che precedono la festa di San Matteo apostolo ed evangelista, patrono della citt\u00e0.\nIl monumento, realizzato dagli artisti Ben Jakober e Yannick Vu, \u00e8 stato selezionato dal critico d'arte Achille Bonito Oliva.\nIl faro della Giustizia, che fa parte delle opere ornamentali della nuova Cittadella giudiziaria di Salerno, \u00e8 alto oltre nove metri ed \u00e8 in marmo policromo, con pannelli in bianco e nero."}
{"id": "691706", "revid": "60344", "url": "https://it.wikipedia.org/wiki?curid=691706", "title": "Antoine de la Sale", "text": ""}
{"id": "691710", "revid": "599013", "url": "https://it.wikipedia.org/wiki?curid=691710", "title": "Gragnola", "text": ""}
{"id": "691715", "revid": "107991707", "url": "https://it.wikipedia.org/wiki?curid=691715", "title": "Picchio dal Pozzo (album)", "text": "Picchio dal Pozzo fu l'album di debutto del gruppo \"progressive\" italiano omonimo.\nIl disco.\n\"Picchio dal Pozzo\" fu pubblicato su vinile nel 1976 dalla Grog, un'etichetta discografica ligure fondata da Aldo De Scalzi, leader del gruppo. Si tratta di un'opera a s\u00e9 stante nel panorama del progressive italiano, che si avvicina per certi versi allo stile dei gruppi della cosiddetta scena di Canterbury come Soft Machine e Gong. Predominano le tastiere e i fiati, che accompagnano un cantato caratterizzato dal surrealismo dei testi e da effetti vocali insoliti.\nLista delle tracce.\nLato A (\"Hay Fay\")\n1. \"Merta\"\n2. \"Cocomelastico\"\n3. \"Seppia\"\n3a. \"Sottotitolo\"\n3b. \"Frescofresco\"\n3c. \"Rusf\"\n4. \"Bofonchia\"\nLato B (\"Fay Hay\")\n5. \"Napier\"\n6. \"La floricultura di Tschincinnata\"\n7. \"La bolla\"\n8. \"Off\""}
{"id": "691722", "revid": "77358", "url": "https://it.wikipedia.org/wiki?curid=691722", "title": "Joaqu\u00edn Peir\u00f3 Lucas", "text": ""}
{"id": "691725", "revid": "1718925", "url": "https://it.wikipedia.org/wiki?curid=691725", "title": "Cerbero", "text": "Cerbero () \u00e8 un personaggio della mitologia greca, uno dei mostri a guardia dell'ingresso degli inferi su cui regnava il dio Ade.\nAspetto.\n\u00c8 un mostruoso cane mastino gigantesco e sanguinario dotato di tre teste e di cui Zachary Grey, scrittore inglese del secolo XVIII, afferma:\nAnzich\u00e9 di pelo, il suo corpo \u00e8 ricoperto di serpenti velenosi che si rizzano facendo sibilare le proprie orrende lingue ad ogni suo latrato il quale non corrisponde a quello di un cane normale ma ad un rombo di tuono.\nGenealogia.\nCerbero \u00e8 figlio di Tifone e di Echidna e quindi fratello di Ortro, dell'Idra di Lerna e della Chimera.\nMitologia.\nIl suo compito era sorvegliare l'accesso dell'Ade o Averno affinch\u00e9 nessuno dei morti ne possa uscire. Nessuno \u00e8 mai riuscito a domarlo, tranne Eracle e Orfeo.\nNell'antichit\u00e0 anche il \"nudo suolo\" era definito \"Cerbero\" (o \"lupo degli dei\") poich\u00e9 ogni cosa seppellita pareva essere divorata in breve tempo.\nIl termine \u00e8 entrato nella lingua italiana a designare, per antonomasia e spesso ironicamente, un guardiano arcigno e difficile da superare.\nL'ultima fatica di Eracle.\nCerbero fu affrontato e sconfitto da Eracle che, per svolgere l'ultima delle dodici fatiche fu costretto a catturarlo (vivo) per portarlo a Micene da Euristeo. Il cane non fu combattuto con armi e non fu ucciso ma soltanto sottomesso, poich\u00e9 il compito di Eracle era solo quello di dimostrare di averlo sconfitto in combattimento.\nCerbero fu in seguito portato a Tirinto e poi riportato nell'Ade dove torn\u00f2 ad esserne il guardiano.\nLa musica di Orfeo.\nOrfeo, che doveva recarsi nell'Ade per riportare la defunta Euridice nel regno dei vivi suon\u00f2 il suo strumento (una lira) fino ad incantarlo.\nAraldica.\nIn araldica, il cerbero (nome comune) \u00e8 una figura immaginaria del tutto corrispondente alla sua raffigurazione mitologica: un cane tricefalo dalle gole spalancate, la coda di drago e con teste di serpente sul dorso. Certune raffigurazioni utilizzano i serpenti come chioma.\nIn taluni stemmi il cerbero, guardia feroce della citt\u00e0 infernale, allude al cognome \"Medico\", che vigila a che nessuno entri nella citt\u00e0 dei malati. L'eventuale collare simboleggia la sottomissione del medico alla sua missione.\nLetteratura.\n\"Amore e Psiche\".\nNella fiaba di \"Amore e Psiche\" contenuta ne \"L'Asino d'oro\" di Apuleio, l'eroina (Psiche) \u00e8 costretta a compiere un viaggio agli inferi e deve affrontare, all'entrata e all'uscita, Cerbero, che nel testo non viene chiamato per nome ma descritto come \" canis praegrandis, teriugo et satis amplo capite praeditus, immanis et formidabilis, tonantibus oblatrans faucibus mortuos, quibus iam nil mali potest facere, frustra territando ante ipsum limen et atra atria Proserpinae semper excubans servat vacuam Ditis domum\" (\"un cane enorme, con una triplice testa in proporzione, gigantesco e terribile, che con fauci tonanti latra contro i morti, cui peraltro, non pu\u00f2 fare alcun male; cercando di terrorizzarli senza motivo, e standosene sempre tra la soglia e le oscure stanze di Proserpina, custodisce la vuota dimora di Dite\").\n\"Eneide\".\n\"L'enorme Cerbero col suo latrato da tre fauci rintrona questi regni giacendo immane davanti all'antro. La veggente, vedendo ormai i suoi tre colli diventare irti di serpenti gli getta una focaccia soporosa con miele ed erbe affatturate. Quello, spalancando con fame rabbiosa le tre gole l'afferra e sdraiato per terra illanguidisce l'immane dorso e smisurato si stende in tutto l'antro. Enea sorpassa l'entrata essendo il custode sommerso nel sonno profondo\". Nell\"'Eneide\", Cerbero si oppone alla discesa agli Inferi di Enea ed \u00e8 ammansito dalla Sibilla che gli getta un'offa (focaccia) di miele intrisa di erbe soporifere. Cerbero, che in Virgilio ha dei serpenti attorcigliati al collo, la afferra con fame rabbiosa ed \u00e8 forse il motivo per cui nella tradizione medievale era talvolta interpretato come immagine del peccato di gola.\n\"Divina Commedia\".\nLa figura mitologica di Cerbero \u00e8 presente anche nella \"Divina Commedia\" di Dante Alighieri, dove esso vigila l'accesso dell\"'Inferno\", quello di coloro che peccarono di incontinenza riguardo alla gola. Nella rappresentazione dantesca la figura di questo mostro mitologico si fonde con l'ideologia del fantastico di stampo medievale, in cui prevalgono significati simbolici; ne risulta una figura nuova, i cui particolari realistici danno una straordinaria vivacit\u00e0.\nViene presentato attraverso tre apposizioni, \"fiera\", \"vermo\" e \"demonio\", secondo una lettura classica, fantastica e religiosa.\nGli vengono anche attribuite caratteristiche fisiche umane, tra cui la barba, le mani e le facce. Viene descritto con gli occhi vermigli per l'avidit\u00e0, con il ventre largo per la voracit\u00e0 e con le zampe artigliate per afferrare il cibo. Le interpretazioni allegoriche di questo personaggio (delle sue teste) nella Commedia sono tre: le tre teste indicherebbero i tre modi del vizio di gola: secondo qualit\u00e0, secondo quantit\u00e0, secondo continuo (cio\u00e8 mangiare in continuazione senza preoccuparsi n\u00e9 della qualit\u00e0 n\u00e9 della quantit\u00e0); le teste sarebbero il simbolo delle lotte intestine fra fazioni appartenenti a una stessa citt\u00e0, oppure perch\u00e9 vigila nel 3\u00b0 cerchio."}
{"id": "691726", "revid": "114755600", "url": "https://it.wikipedia.org/wiki?curid=691726", "title": "Quinto Pedio", "text": "Biografia.\nFiglio di Marco Pedio e di Giulia maggiore, sorella di Cesare e fratello, forse minore, di Lucio Pinario, aveva servito come generale durante la conquista della Gallia. Durante la guerra civile tra Cesare e Pompeo, rimase al fianco dello zio. Nominato coerede del patrimonio di Cesare assieme al fratello e al nipote, fu dapprima Pretore nel 48 a.C., quindi fu eletto console nel 43 a.C., insieme al nipote Ottaviano. Durante il consolato fece votare la \"Lex Pedia\" che decretava l'esilio per tutti i cesaricidi, tra i quali vi erano Servio Sulpicio Galba e Gneo Domizio Enobarbo. Quinto Pedio mor\u00ec improvvisamente prima della fine del consolato, senza perci\u00f2 riuscire a frenare il clima di vendette politiche instaurato dai triunviri. Appiano attesta che aveva intenzione di limitare le proscrizioni ai soli 17 personaggi pi\u00f9 coinvolti. \u00c8 stata avanzata l'ipotesi,che si sarebbe suicidato per non vedere il proprio nome mischiato con gli eccessi delle proscrizioni, per altri invece la sua morte fu conseguenza delle tensioni emotive per tale causa.\nPedio spos\u00f2 una nobildonna romana chiamata Valeria, una delle sorelle del senatore romano Marco Valerio Messalla Corvino, figlia di Marco Valerio Messalla Niger e sua moglie, Polla. Pedio e Valeria ebbero almeno un figlio, di nome Quinto Pedio Publicola. Publicola divent\u00f2 un senatore romano, che si distingue con la sua oratoria. Plinio il Vecchio nella sua Naturalis Historia menziona che Quinto Pedio aveva un nipote, anch'egli chiamato Quinto Pedio, che era sordo e si distingue come il primo esempio di una persona sorda di cui si ricorda la fama."}
{"id": "691729", "revid": "466539", "url": "https://it.wikipedia.org/wiki?curid=691729", "title": "Huntingdon", "text": "Huntingdon (pronuncia ) \u00e8 una cittadina inglese nella contea del Cambridgeshire, East Anglia, Inghilterra. La citt\u00e0 venne fondata nel 1205 e nel 2005 ha celebrato gli 800 anni della sua fondazione. Essa \u00e8 attualmente sede del consiglio distrettuale dell'Huntingdonshire.\nStoria.\nHuntingdon venne fondata dagli Anglosassoni e i Danesi. Essa prosper\u00f2 come luogo di guado del fiume Great Ouse e come mercato nel XVIII e XIX secolo. La citt\u00e0 conserva un ponte medievale ben preservato e viene ancora utilizzato nel percorso della Ermine Street che attraversa il fiume.\nIl ponte cess\u00f2 di essere la sola via per giungere a Godmanchester solo nel 1975 quando venne costruita la A14. La sua apprezzabile funzione di nodo commerciale venne assicurata nel tempo dall'ora in rovina Castello di Huntingdon.\nL'area.\nLa cittadina si estende lungo il fiume Great Ouse vicino alle cittadine di St Neots e St Ives e al piccolo villaggio di Hartford.\nQui si trova la pi\u00f9 grande brughiera d'Inghilterra, la \"Portholme Meadow\", grande 257 acri, e preserva specie rare di piante e fiori, oltre che di libellule."}
{"id": "691730", "revid": "834", "url": "https://it.wikipedia.org/wiki?curid=691730", "title": "Lacapagira", "text": ""}
{"id": "691739", "revid": "1965277", "url": "https://it.wikipedia.org/wiki?curid=691739", "title": "Philip Lutley Sclater", "text": "Frequent\u00f2 il Winchester College a Winchester e il Christ Church College a Oxford, dove studi\u00f2 ornitologia con Hugh Edwin Strickland.\nNel 1858, Sclater pubblic\u00f2 un articolo nei \"Proceedings of the Linnean Society\", nel quale deline\u00f2 sei regioni zoologiche (ecozone).\nSclater \u00e8 l'editore e fondatore de \"The Ibis\", giornale della British Ornithologists' Union. Fu segretario della Zoological Society di Londra dal 1860 al 1903."}
{"id": "691746", "revid": "14691", "url": "https://it.wikipedia.org/wiki?curid=691746", "title": "Picchio dal pozzo (album)", "text": ""}
{"id": "691747", "revid": "2730", "url": "https://it.wikipedia.org/wiki?curid=691747", "title": "Temistocle Calzecchi Onesti", "text": " A lui si deve la costruzione del coesore (1884), uno dei primi strumenti fisici atti alla rilevazione di onde elettromagnetiche. \nBiografia.\nLaureatosi in Fisica all'Universit\u00e0 di Pisa con Riccardo Felici, dal 1879 insegn\u00f2 fisica in vari licei: prima a L'Aquila, poi al Liceo Classico \"Annibal Caro\" di Fermo (dal 1883 al 1898), di cui era stato allievo, e infine al Liceo classico Cesare Beccaria di Milano, dove entr\u00f2 in amicizia col suo conterraneo Oreste Murani, anche lui valente fisico sperimentale laureatosi a Pisa alla scuola del Felici e docente al Politecnico di Milano.\nA Fermo fond\u00f2 un osservatorio meteorologico nei locali del liceo e nel 1889, come assistente di Galileo Ferraris, collabor\u00f2 alla realizzazione dell'impianto di illuminazione elettrica della citt\u00e0.\nNel 1884 inizi\u00f2 i suoi studi sulle variazioni della resistivit\u00e0 delle polveri metalliche quando sono sottoposte a varie sollecitazioni e, in particolare, all'azione di onde elettromagnetiche.\nQuesti studi lo condussero all'invenzione del coesore (termine che fu poi tradotto in inglese con \"coherer\" da Sir Oliver Lodge). L'apparecchio \u00e8 costituito essenzialmente da un tubetto di vetro posto tra due elettrodi e contenente polveri di nichel e argento, con tracce di mercurio. Il coesore pu\u00f2 agire come rilevatore di onde elettromagnetiche, poich\u00e9 la conducibilit\u00e0 delle polveri aumenta quando il tubetto \u00e8 investito da radiazioni elettromagnetiche e pu\u00f2 essere ricondotta ai valori precedenti mediante percussione. Calzecchi Onesti espose i risultati delle sue esperienze in diversi articoli pubblicati sul \"Nuovo Cimento\" degli anni 1884 e 1885.\nIl coesore, al cui sviluppo contribuirono successivamente vari ricercatori, tra cui Sir Oliver Lodge e \u00c9douard Branly, fu usato anche da Guglielmo Marconi e si rivel\u00f2 fondamentale per lo sviluppo della radio.\nMor\u00ec a Monterubbiano, il 22 novembre del 1922. \nA lui \u00e8 stato intitolato il Liceo Scientifico Statale di Fermo, mentre al nome della sua invenzione, il coesore, \u00e8 stato intitolato il giornalino gestito dagli studenti dell'istituto, \"Coherer\"."}
{"id": "691748", "revid": "30232", "url": "https://it.wikipedia.org/wiki?curid=691748", "title": "Temistocle Calzecchi-Onesti", "text": ""}
{"id": "691749", "revid": "15756", "url": "https://it.wikipedia.org/wiki?curid=691749", "title": "Pianeta extrasolare", "text": "Un pianeta extrasolare o esopianeta \u00e8 un pianeta non appartenente al sistema solare, orbitante cio\u00e8 attorno a una stella diversa dal Sole.\nAl 6 febbraio 2022 risultano conosciuti 4966 pianeti extrasolari in 3659 sistemi planetari diversi (di cui 811 multipli); inoltre 2625 \u00e8 il numero di pianeti candidati e altri 70 possibili pianeti sono in attesa di conferma o controversi. L'elenco completo dei pianeti extrasolari conosciuti pu\u00f2 essere trovato nella lista dei pianeti extrasolari confermati e in quella dei pianeti extrasolari non confermati o controversi. Il traguardo simbolico del 1000\u00ba pianeta conosciuto \u00e8 stato raggiunto il 22 ottobre 2013, con l'annuncio di undici pianeti gioviani caldi da parte del progetto SuperWASP. Il 2000\u00ba pianeta confermato \u00e8 Kepler-406 b: \u00e8 stato scoperto nel 2014 e confermato il 25 novembre 2015 nell'ambito della missione Kepler con il metodo del transito.\nLa scoperta degli esopianeti \u00e8 resa possibile da metodi di osservazione indiretta o da osservazioni al telescopio. A causa dei limiti delle tecniche di osservazione attuali, la maggior parte dei pianeti individuati sono giganti gassosi come Giove e, solo in misura minore, pianeti rocciosi massicci del tipo Super Terra. La frazione di pianeti pi\u00f9 piccoli in costante crescita, soprattutto grazie alla missione Kepler, consente gi\u00e0 di definire un abbozzo di classificazione esoplanetaria in base alle loro dimensioni.\nGli esopianeti conosciuti appartengono a sistemi planetari che orbitano attorno a una stella. Esistono tuttavia numerose osservazioni non confermate di oggetti di massa planetaria non legati a vincoli gravitazionali con alcuna stella (i cosiddetti \"pianeti interstellari\"): tali corpi celesti non sono definibili come \"pianeti\" secondo l'attuale definizione dell'Unione Astronomica Internazionale.\nL'interesse scientifico sugli esopianeti \u00e8 cresciuto sempre pi\u00f9 a partire dal 1992, anno della prima scoperta confermata (PSR B1257+12).\nInizialmente il ritmo delle scoperte \u00e8 stato molto lento, ma a partire dagli anni 2000 ha conosciuto una vera e propria impennata, passando dai 20 pianeti scoperti nel 2000, ai 189 del 2011, ai quasi 2000 del 2015.\nLa possibilit\u00e0 di presenza di sistemi planetari attorno a stelle simili al Sole \u00e8 valutata in modo molto diverso: molti astronomi ritengono che questa sia la norma, mentre altri stimano che solo il 10% delle stelle di tipo solare posseggano un sistema planetario.\nSpesso la ricerca di esopianeti coincide con la ricerca di mondi in grado di ospitare una forma di vita extraterrestre. Kepler-22 b - ruotante attorno a una nana gialla, Kepler-22, distante approssimativamente 600 anni luce dal sistema solare - \u00e8 stato il primo esopianeta di tipo terrestre (classificato tra le Super Terre) scoperto orbitare nella zona abitabile del proprio sistema nel 2011; esso avrebbe infatti una temperatura superficiale media di circa 22\u00a0\u00b0C, il che consente la presenza di acqua allo stato liquido, presupposto per la presenza di vita. Un altro pianeta scoperto da Kepler nel 2015, Kepler-442 b, \u00e8 stato ritenuto essere il pianeta pi\u00f9 simile alla Terra mai individuato.\nSono in costruzione attualmente diversi telescopi e strumenti progettati appositamente per l'individuazione di pianeti extrasolari, tra cui l'Automated Planet Finder, CHEOPS e il telescopio spaziale TESS operativo da giugno 2018. Anche le missioni spaziali SIM (inizialmente prevista per il 2015 ma poi cancellata nel 2010) e \"Terrestrial Planet Finder\" (prevista dopo il 2015 e anch'essa cancellata nel 2010), avevano come scopo principale la ricerca di pianeti extrasolari.\nStoria delle scoperte.\nPienamente confermata solo nel 1995, l'esistenza di pianeti extrasolari fu per lungo tempo ritenuta pi\u00f9 che plausibile tanto che speculazioni scientifiche di questo tipo risalgono almeno all'inizio del XVIII secolo: la prima ipotesi dell'esistenza di questi corpi celesti fu formulata da Isaac Newton nel 1713.\nAnnunci di presunte scoperte si susseguirono per tutto il XIX secolo, ma le tecniche di osservazione dell'epoca non erano sufficientemente accurate e tecnologicamente sviluppate per confermarle con sicurezza. Un caso significativo, in tal senso, fu la controversia che riguard\u00f2 la stella binaria 70 Ophiuchi. Nel 1855, il capitano W. S. Jacob, dall'osservatorio di Madras della Compagnia delle Indie, misur\u00f2 anomalie tali, nell'orbita della stella, da fargli ritenere \"altamente probabile\" che queste fossero dovute alla presenza di un pianeta. Tra il 1896 e il 1899, Thomas J. J. See, astronomo dell'Universit\u00e0 di Chicago, e l'Osservatorio Navale degli Stati Uniti sostennero che le anomalie erano dovute alla presenza di un \"compagno oscuro\" con un periodo orbitale di 36 anni connesso a una delle due stelle del sistema binario. A questa tesi si oppose Forest Ray Moulton che, nel 1899, pubblic\u00f2 proprie analisi secondo le quali un sistema di tre corpi con i parametri orbitali descritti da See sarebbe risultato altamente instabile.\nIl primo annuncio in grande stile della scoperta di un pianeta extrasolare risale al 1963: Peter van de Kamp sostenne di aver scoperto - tramite misurazioni astrometriche protratte per venti anni - un compagno invisibile orbitante attorno alla stella di Barnard e con una massa pari a 1,6 volte quella di Giove. Tuttavia, dieci anni pi\u00f9 tardi, nel 1973, John Hershey dimostr\u00f2 l'inesistenza del pianeta: l'anomalia misurata da van de Kamp era il prodotto di un errore sistematico nella meccanica del telescopio da lui utilizzato.\nNel 1984, si apre un nuovo orizzonte nella scienza dei pianeti extrasolari: viene scoperto un disco circumstellare attorno alla stella \u03b2 Pictoris. A venti anni di distanza da quella scoperta sono note molte centinaia di dischi circumstellari che rappresentano le regioni in cui \u00e8 in corso la formazione di nuovi pianeti oppure i residui di questo processo.\nPochi anni pi\u00f9 tardi, nel 1989, viene annunciata da David Latham la scoperta di un\ncompagno substellare attorno alla stella HD 114762. Il presunto pianeta (HD 114762 b) ha una massa non inferiore a undici volte quella di Giove, condizioni molto vicine al limite di bruciamento del deuterio. Alla data del 2006 non \u00e8 ancora chiara la sua natura: potrebbe essere un gigante gassoso supermassivo, ma anche - considerato un ipotetico limite superiore di 145 masse gioviane - una nana bruna o una nana rossa.\nNel 1992, gli astronomi Alexander Wolszczan e Dale Frail annunciano la scoperta di due pianeti \"molto esotici\" di massa non inferiore a 3,4 e 2,8 volte quella terrestre e orbitanti rispettivamente a 0,36 e 0,47 UA attorno alla pulsar PSR B1257+12 nella costellazione della Vergine. La scoperta dei due pianeti proviene dall'analisi dei dati - pubblicata tra il 1992 e il 1994 - di una campagna di osservazioni realizzata nel 1990 dall'osservatorio di Arecibo che aveva gi\u00e0 condotto i due astronomi a identificare la pulsar sopracitata. Nel 1994 viene individuato anche un terzo pianeta, di massa pari a due volte la Luna e orbitante a 0,19\u00a0UA. Si tratta della prima scoperta di un sistema planetario extrasolare.\nL'anno successivo, nel 1993, Gordon Walker sostiene l'ipotesi che le oscillazioni della velocit\u00e0 radiale della stella Alrai (\"\u03b3 Cephei\") potrebbero derivare dalla presenza di un pianeta di massa pari a due volte quella di Giove come effettivamente confermato da osservazioni pi\u00f9 accurate condotte nel 2002.\nIl 5 ottobre 1995, Michel Mayor e Didier Queloz, dell'Osservatorio di Ginevra, annunciano di avere scoperto il primo pianeta extrasolare di massa paragonabile a quella di Giove attorno alla stella 51 Pegasi, simile al Sole. Pochi giorni pi\u00f9 tardi, il 12 ottobre, gli americani Geoff Marcy e Robert Butler - nel condurre una campagna di osservazione simile a quella degli astronomi svizzeri - confermano anch'essi l'esistenza del pianeta, ma affermano anche che le variazioni della velocit\u00e0 radiale non sono imputabili all'attivit\u00e0 superficiale della stella, come indicato dai detrattori della scoperta.\nNegli anni successivi le scoperte riguardavano per lo pi\u00f9 giganti gassosi che orbitano attorno alle loro stelle a breve distanza. Questo tipo di pianeti, chiamati gioviani caldi, influiscono notevolmente sulla velocit\u00e0 radiale delle loro stelle e transitano di frequente davanti a esse, facilitando la loro individuazione, e questo pareva indicare una chiara supremazia quantitativa di tali pianeti rispetto agli altri, a causa dell'effetto di selezione. gli strumenti di ricerca migliorarono, invertendo la tendenza; divenne quindi evidente che la prevalenza di corpi tellurici simili alla Terra era superiore a quella dei pianeti giganti.\nNel 1999 fu scoperto il primo sistema planetario multiplo attorno a una stella di sequenza principale, Upsilon Andromedae, e nello stesso anno per la prima volta fu osservato un pianeta transitare davanti alla propria stella madre, HD 209458 b (Osiride). Il metodo del transito era una nuova via gi\u00e0 proposta da alcuni anni per scoprire pianeti, ma fu con il lancio di telescopi spaziali dedicati che il numero delle scoperte aument\u00f2 considerevolmente, come l'europeo COROT e lo statunitense Kepler, che lanciato nel 2011 ha analizzato oltre stelle, scoprendo 2 662 pianeti, con altri candidati in attesa di conferma, tra i quali Kepler-16, il primo pianeta circumbinario scoperto, che orbita attorno a una coppia di stelle di sequenza principale.\nMetodi di individuazione.\nI pianeti, in confronto alle stelle, emettono molta meno luce nel cosmo. Per questo motivo, l'individuazione diretta di pianeti extrasolari risulta estremamente difficile: in condizioni normali di visibilit\u00e0, i pianeti hanno solitamente una luminosit\u00e0 pari a circa un milione di volte meno di quella di una stella. In aggiunta a questa intrinseca difficolt\u00e0 di rilevazione, la maggiore luminosit\u00e0 delle stelle, attorno alle quali orbitano i pianeti, causa un bagliore che tende a coprire la luce debolmente riflessa dai corpi celesti del rispettivo sistema.\nPer tali ragioni, i telescopi attuali possono fornire solo informazioni indirette sui parametri fisici e orbitali degli esopianeti e la loro presenza pu\u00f2 essere rilevata solo in circostanze straordinarie utilizzando tecniche di indagine indirette. Nello specifico, \u00e8 possibile individuare i pianeti pi\u00f9 massivi (considerevolmente pi\u00f9 grandi di Giove), sufficientemente distanti dalla propria stella e di recente formazione (cos\u00ec che, essendo pi\u00f9 caldi, siano capaci di intense emissioni nello spettro infrarosso).\nAl 2008, sono stati determinati sei metodi di osservazione indiretta dei pianeti extrasolari. La maggior parte degli esopianeti conosciuti sono stati scoperti con tecniche di questo tipo.\nPer il futuro, sono in programma numerose missioni spaziali che miglioreranno le tecniche di individuazione dei pianeti extrasolari. Le misurazioni astronomiche fatte dallo spazio permettono una maggiore sensibilit\u00e0 rispetto a quelle fatte dalla superficie della Terra: infatti, viene annullato l'effetto distorcente dell'atmosfera terrestre, e gli strumenti agli infrarossi possono individuare anche le radiazioni che vengono bloccate dall'atmosfera. Alcune di queste missioni dovrebbero essere capaci di individuare pianeti di tipo terrestre. Grandi telescopi spaziali, infine, potrebbero ottenere immagini dirette degli esopianeti.\nNomenclatura.\nNormalmente, da quando furono scoperti i primi pianeti, un pianeta viene nominato come la stella madre, con l'aggiunta di una lettera minuscola. Normalmente il primo pianeta scoperto viene indicato con la lettera \"b\", e via via a seguire con altre lettere (c, d, ecc.) se vengono scoperti in seguito altri pianeti attorno alla stella. Se vengono invece scoperti contemporaneamente pi\u00f9 pianeti attorno a una stella, quello con l'orbita pi\u00f9 prossima alla stella ricever\u00e0 la lettera b, il secondo pi\u00f9 vicino la lettera \"c\", cos\u00ec a seguire per eventuali pianeti pi\u00f9 distanti dalla stella.\nSe un pianeta orbita attorno a una delle stelle di un sistema binario, ricever\u00e0 il nome della stella con una lettera maiuscola che indica la componente attorno alla quale orbita il pianeta, quindi la lettera minuscola che identifica il pianeta stesso.\nSe si tratta di un pianeta circumbinario, cio\u00e8 se esso orbita attorno a due o pi\u00f9 stelle del sistema, allora vengono aggiunte, prima della minuscola che identifica il pianeta, tutte le maiuscole che identificano le componenti stellari attorno alle quali ruota il corpo planetario.\nNel 2014 l'Unione astronomica internazionale ha avviato un processo per dare nomi propri ai pianeti extrasolari. Il processo \u00e8 in pratica un concorso dove tramite proposte e votazioni si arriver\u00e0 ad annunciare, nel 2015, i nuovi nomi di diversi pianeti. Il concorso riguarda una lista di 305 pianeti scoperti entro il 31 dicembre del 2008. Esistono alcuni casi sporadici di nomi dati ad alcuni pianeti extrasolari, come Osiris (HD 209458 b), Bellerophon (51 Pegasi b), e Matusalemme (PSR B1620-26 b).\nStranezze dei sistemi extrasolari.\nMolti astronomi si domandano perch\u00e9 molti pianeti extrasolari giganti gassosi di grandi dimensioni si trovino molto vicini alla loro stella, rispetto a quelli del nostro sistema solare. Per esempio, ha un pianeta quattro volte pi\u00f9 grande di Giove a meno di un quarto di unit\u00e0 astronomica (UA) di distanza (cio\u00e8 un quarto della distanza Terra-Sole). HD 114762 ha un pianeta undici volte pi\u00f9 grande di Giove, a meno di mezza UA. Una possibile risposta \u00e8 che i metodi di ricerca odierni favoriscano l'individuazione di questo tipo di sistemi: un grande pianeta posto a piccola distanza amplifica le oscillazioni della stella, ed esse sono facilmente individuabili tramite l'effetto Doppler. Un pianeta pi\u00f9 piccolo, a distanza pi\u00f9 grande, provoca oscillazioni molto pi\u00f9 piccole e difficili da vedere.\nUn'altra spiegazione \u00e8 che i pianeti si siano formati a distanze maggiori, per poi muoversi verso l'interno a causa delle reciproche interazioni gravitazionali. Tale modello \u00e8 stato chiamato modello dei Giovi saltellanti, nome che rende bene l'idea.\nAnalisi di alcuni pianeti extrasolari inoltre hanno rivelato la presenza di venti molto veloci sulla superficie con punte di . Questi venti mantengono la temperatura di questi pianeti costante su tutta la superficie con escursioni termiche molto ridotte.\nAnalisi dei processi di fotosintesi terrestri hanno spinto dei ricercatori NASA a ipotizzare che, su alcuni pianeti extrasolari, possano esistere degli organismi in grado di sfruttare parzialmente anche la banda dell'infrarosso per la fotosintesi. Secondo questi ricercatori i futuri telescopi spaziali dovranno tenere conto di questa possibilit\u00e0 durante la fase di costruzione.\nUno studio basato sui dati di otto anni di osservazioni del telescopio Kepler avrebbe evidenziato alcune peculiarit\u00e0 dei sistemi esoplanetari: le dimensioni dei pianeti in un dato sistema non sarebbero casuali; la presenza di un pianeta di dimensioni ragguardevoli favorirebbe la formazione di pianeti con raggi e masse simili piuttosto che altri pianeti di dimensioni estremamente variabili. Inoltre la percentuale di metallicit\u00e0 della stella ospite sarebbe correlata alle dimensioni del raggio planetario mediano di un sistema.\nPianeti extrasolari scoperti.\nLa pietra miliare dei pianeti extrasolari venne posta nel 1992 dagli astronomi Wolszczan e Frail che pubblicarono sulla rivista \"Nature\" i risultati di una loro osservazione, iniziata due anni prima presso il radiotelescopio di Arecibo. I due astronomi avevano scoperto la presenza di due pianeti attorno alla pulsar PSR B1257+12: si trattava dei primi pianeti extrasolari individuati con sicurezza, ma la loro rilevanza \u00e8 legata soprattutto al fatto che orbitavano attorno a una pulsar, una condizione fino a oggi piuttosto rara. La maggior parte degli astronomi, all'epoca della scoperta, si aspettava di scoprire pianeti solo attorno alle stelle appartenenti alla sequenza principale e ancor oggi sono solo due le pulsar sicuramente dotate di sistema planetario, PSR B1620-26 e PSR B1257+12.\nIn seguito le scoperte si sono succedute sempre pi\u00f9 rapidamente, con l'introduzione di strumentazione pi\u00f9 avanzata e precisa e nuovi metodi di rivelazione. Nel novero dei pianeti extrasolari ora sono compresi pianeti che orbitano attorno a nane rosse, stelle di sequenza principale, giganti, residui stellari, o due stelle contemporaneamente, i cosiddetti pianeti circumbinari. Si conoscono pianeti con masse da quella di Mercurio a svariate volte quella di Giove, fino a porre il quesito di dove si ponga la linea di demarcazione tra pianeti e nane brune, mentre i periodi orbitali variano da poche ore a millenni. Tramite le microlenti gravitazionali \u00e8 stato persino individuato un candidato pianeta nella Galassia di Andromeda, PA-99-N2 b, ma non potr\u00e0 mai essere confermato, poich\u00e9 gli allineamenti che producono il microlensing sono unici e irripetibili.\nLa caccia al gemello della Terra ha fornito candidati sempre pi\u00f9 simili, fino a Ross 128 b, Kepler-438 b, Gliese 3323 b e TRAPPIST-1 d, che, con un indice di somiglianza alla Terra (ESI, \"Earth Similarity Index\") rispettivamente dell'86%, 88%, 89% e 90%, a luglio 2018 erano considerati i pianeti pi\u00f9 simili al nostro mai scoperti, anche se Kepler-438b, a causa della presenza periodica di forti tempeste stellari e dell'alta dose di radiazione luminosa ricevuta (che potrebbe aver fatto evaporare ogni eventuale oceano), potrebbe non essere abitabile nonostante l'alto ESI.\nIl 22 febbraio 2017 un gruppo di astronomi guidati da Micha\u00ebl Gillon dello STAR Institute dell\u2019Universit\u00e0 di Liegi, Belgio, annuncia attraverso un comunicato dell'agenzia spaziale Americana (NASA), la scoperta che nell'orbita della stella nana rossa ultra fredda TRAPPIST-1 c'\u00e8 un sistema planetario che comprende sette esopianeti rocciosi, con caratteristiche molto simili al nostro. La scoperta \u00e8 stata pubblicata sulla rivista scientifica \"Nature\"."}
{"id": "691757", "revid": "834", "url": "https://it.wikipedia.org/wiki?curid=691757", "title": "Metop", "text": ""}
{"id": "691759", "revid": "77358", "url": "https://it.wikipedia.org/wiki?curid=691759", "title": "Metop A", "text": ""}
{"id": "691763", "revid": "729019", "url": "https://it.wikipedia.org/wiki?curid=691763", "title": "Serbisches SS-Freiwilligen Korps", "text": "Il \"Srpski Dobrovoljacki Korpus\" (SDK) venne formato in Serbia il 15 settembre 1941, quando Dimitrije Ljoti\u0107 aggreg\u00f2 una minoritaria parte dei volontari Cetnici con gli attivisti di \"ZBOR\", il \"Movimento Nazionale Jugoslavo\" (\"Jugoslovenski Narodni Pokret\"), fondato il 5 gennaio 1935 dallo stesso Ljoti\u0107.\nStoria dell'unit\u00e0.\nInizialmente era formato da 12 distaccamenti da 120-150 uomini ognuno. Nel gennaio 1943 divenne \"Srpski Dobrovoljacki Korpus\" (SDK) con 5 battaglioni da 500 uomini ognuno, tra cui un battaglione d'assalto. Subito si aggiunsero: un battaglione blindato, uno squadrone cavalleria e 6 aerei, portando l'unit\u00e0 a un totale di 3.000 uomini.\nIl battaglione blindati aveva in dotazione 20 veicoli di differente tipologia, di fabbricazione francese e ceca, pi\u00f9 qualche vecchio tipo di origine austro-tedesca. Tra i sei aerei si potevano invece conteggiare 2 apparecchi francesi tipo Breguet-XIX e un Fieseler Storch. Fino ad arrivare al 21 agosto 1944 quando il \"\"Srpski Dobrovoljacki Korpus\" poteva contare su un organico di ben 9.886 uomini.\nDislocazione dell'unit\u00e0.\nIl Quartier Generale era a Belgrado; il primo reggimento era di stanza a Valjevo, il secondo a Kragujevac, il terzo a \u0160abac, il quarto a Smederevo e infine il quinto reggimento era di stanza a Kru\u0161evac.\nL'8 ottobre 1944 da Belgrado si sposter\u00e0 nello Srem, poi in Slovenia. Il \"Srpski Dobrovoljacki Korpus\" non entr\u00f2 mai ufficialmente nelle SS e non indosseranno mai le uniformi tedesche, ma solo quelle italiane o jugoslave, e non avranno mai i gradi tipici delle SS sui colletti delle giubbe.\nCambio nome dell'unit\u00e0.\nLa denominazione finale del \"Srpski dobrovolja\u010dki korpus\" sar\u00e0 \"\u0160umadijska divizija (Division \u0160umadija)\".\nLa denominazione verr\u00e0 cambiata tra la fine dell'aprile e l'inizio del maggio 1945."}
{"id": "691765", "revid": "767487", "url": "https://it.wikipedia.org/wiki?curid=691765", "title": "Daylight Dies", "text": "I Daylight Dies sono una melodic death metal/doom metal band statunitense proveniente da Raleigh, Carolina del Nord. Il loro \"sound\" si focalizza su melodie oscure e melanconiche, tendenti all'introspezione.\nStoria.\nIl gruppo si forma nel 1996 ad opera di Barre Gambling e Jesse Haff; viene riconosciuto fin dall'inizio come una delle prime realt\u00e0 musicali statunitensi a richiamare con forza e preponderanza le tipiche sonorit\u00e0 del metal scandinavo.\nIl primo demo inciso dalla band fu \"Idle\", per la Tribunal Records (2000), realizzato con il cantante originario del gruppo Guthrie Iddings. Nel 2001 entr\u00f2 a far parte dei Daylight Dies, in qualit\u00e0 di bassista Egan O'Rourke.\nNel 2002 la band firm\u00f2 per la Relapse Records ed incise il primo \"full length\" album \"No Reply\"; l'anno successivo parteciparono ad un tour in giro per l'Europa insieme ai Katatonia e, negli Stati Uniti e nel Canada, insieme ai Lacuna Coil.\nDopo la serie di concerti il cantante Guthrie Iddings lasci\u00f2 il gruppo e fu rimpiazzato da Nathan Ellis; Charley Shackelford fece anche il suo ingresso come secondo chitarrista. Nel tardo 2005 i Daylight Dies firmarono un contratto con la Candlelight Records e nel marzo 2006 pubblicarono l'album \"Dismantling Devotion\". La band ha poi sostenuto un tour con i Moonspell e i Katatonia e una serie di concerti con gli Emperor. Nel dicembre 2007 i Daylight Dies sono entrati in studio per registrare il loro terzo full-length \"Lost To The Living\", pubblicato poi il 24 giugno 2008."}
{"id": "691769", "revid": "88740", "url": "https://it.wikipedia.org/wiki?curid=691769", "title": "Renault 15 e 17", "text": "Le Renault 15 e Renault 17 sono due autovetture coup\u00e9 di fascia media prodotte dalla Renault tra il 1971 ed il 1979.\nStoria e profilo.\nGenesi e debutto.\nAlla fine degli anni sessanta la gamma Renault stava ultimando il suo programma di rinnovamento della gamma: nella fascia bassa la R4 era il modello pi\u00f9 anziano, ma ancora stava dettando legge nella sua categoria, mentre la \"sorella\" R6 stentava un po' di pi\u00f9 (ma lo stesso valeva per la sua principale rivale, la Citro\u00ebn Dyane). Inoltre, sempre rimanendo tra le vetture economiche, erano in fase avanzata gli studi per la futura piccola R5; un gradino pi\u00f9 in alto era appena stata lanciata la R12, mentre la fascia superiore era gi\u00e0 da alcuni anni presidiata dalla R16, che aveva introdotto il portellone tra le grandi berline da famiglia. Restava un'ultima \"lacuna\" da colmare, decisamente meno razionale e pi\u00f9 di nicchia: si trattava del segmento delle medie sportiveggianti, occupato fino a poco tempo prima dalla Caravelle. Alla Renault non si volle trascurare tale segmento, per questo gi\u00e0 in fase d'avvio del progetto \"117\" destinato alla realizzazione della media \"R12\" si cominci\u00f2 a pensare di derivare da essa una versione coup\u00e9 la cui gamma potesse includere versioni tranquille, ma anche altre pi\u00f9 prestazionali, in modo da soddisfare anche chi avesse meno disponibilit\u00e0 economica ma volesse accostarsi al mondo delle coup\u00e9.\nPer questo motivo, venne inizialmente vagliato un progetto denominato R.A.G. (\"Renault-Alpine-Gordini\"), che prevedeva una coup\u00e9 che sfruttasse la meccanica della \"R16\". Tale progetto venne per\u00f2 ben presto accantonato a causa degli elevati costi di sviluppo. Si scelse perci\u00f2 di prendere come base quella della vettura che sarebbe scaturita dal progetto \"117\" e nel 1966 fu avviato quindi il nuovo progetto 117P. La similitudine tra le due sigle testimonia gi\u00e0 da sola la condivisione della stessa base meccanica tra i due modelli.\nPer dare un taglio netto con la \"Caravelle\", stilisticamente troppo vicina agli stilemi degli anni cinquanta piuttosto che a quelli della seconda met\u00e0 del decennio seguente, il presidente Pierre Dreyfus istitu\u00ec letteralmente un nuovo Centro Stile non pi\u00f9 incorporato nella sede della Renault, ma in ogni caso direttamente dipendente da essa. A lavorare all'interno di questo nuovo atelier vennero assunti molti giovani designer, alcuni dei quali freschi di studi, altri invece con all'attivo delle esperienze presso altre Case automobilistiche. Assieme ad essi vi furono anche dei veterani, come Jacques Ousset, alla Renault gi\u00e0 dal 1954. Ma non fu lui il prescelto per guidare l'intera \u00e9quipe, bens\u00ec un giovane designer che da poco aveva terminato gli studi, il cui nome era Gaston Juchet. L'intera squadra si mise immediatamente al lavoro: ognuno dei membri del gruppo, Juchet compreso, disegn\u00f2 la propria interpretazione del concetto di coup\u00e9 moderna come la si poteva intendere all'epoca. Tutti gli schizzi prefiguravano per molti versi quello che sarebbe stato il modello definitivo, anche se ognuno aveva la propria personalit\u00e0 ed ognuno presentava dei caratteri che si sarebbero ritrovati poi tutti insieme nel risultato finale. Alla fine, per\u00f2, i vertici Renault preferirono proprio il disegno di Juchet, che raffigurava una strana coup\u00e9 dalle linee simili a quelle della contemporanea Lotus Europa. Venne premiato proprio per la particolarit\u00e0 delle linee. Gli altri designer che videro i propri lavori scartati, cominciarono a dedicarsi al disegno degli interni: questa volta fu il veterano del gruppo, Jacques Ousset, ad essere premiato dai vertici Renault (lo stesso Ousset, in quel periodo, diverr\u00e0 l'autore delle linee della Renault 6). A quel punto si tratt\u00f2 di definire le linee finali: il lavoro vide impegnata l'intera \u00e9quipe e port\u00f2 in breve tempo alla vettura quasi definitiva, anche se dettagli come il paraurti che avvolge la calandra si videro solo a partire dall'ottobre 1968. Fu anche in questo periodo che si decise di sdoppiare la gamma della futura coup\u00e9 in due modelli distinti, uno dall'indole pi\u00f9 turistica ed uno dal temperamento pi\u00f9 nervoso. Vennero pertanto disegnate due coup\u00e9 simili nell'impostazione generale ma con evidenti differenze tra l'una e l'altra. Vista la scelta definitiva della meccanica e dei motori, dai disegni definitivi ai modelli definitivi il passo fu breve: le due vetture erano pronte per la messa in produzione.\nLe prime scocche di prova (qualche decina) furono realizzate nel 1969 e nel 1970: la produzione fu ufficialmente avviata il 15 marzo 1971. Tuttavia, si scelse di non produrre le vetture in uno degli stabilimenti Renault, bens\u00ec presso la \"Soci\u00e9t\u00e9 des usines Chausson\", un'azienda specializzata in carrozzerie con diversi stabilimenti sparsi per tutto il nord della Francia. Di tale azienda Renault deteneva gi\u00e0 dal gennaio 1970 una sua quota di partecipazione assieme alla rivale Peugeot. Per l'assemblaggio delle Renault 15 e 17 si selezion\u00f2 lo stabilimento di Maubeuge, al confine con il Belgio, che era ancora in fase di costruzione e stava per essere ultimato. La sua inaugurazione si ebbe il 23 settembre 1971 e le Renault 15 e 17 furono i primi due modelli a venirvi assemblati. Inizialmente lo stabilimento di Maubeuge costru\u00ec solo le scocche, mentre tutto il restante lavoro (verniciatura, assemblaggio di meccanica ed interni, ecc) furono affidati allo stabilimento Renault di Sandouville. Il pianale arrivava invece dallo stabilimento Renault di Flins.\nContemporaneamente vennero approntati tutti i preparativi per il lancio commerciale: nel marzo 1971, in contemporanea con l'avvio della produzione, vennero inviate una prima foto ufficiale alla stampa, che ritraeva un esemplare visto di profilo, in modo tale da non far vedere i particolari disegni avvolgenti dei paraurti. Fu solo a luglio che le foto definitive ed un dossier dettagliato vennero inviati alla stampa, che cominci\u00f2 a scrivere articoli e fece finire la nuova gamma in prima pagina. A settembre, Renault invit\u00f2 tutti i suoi concessionari a Nizza, dove venne tenuta una convention che present\u00f2 le \"Renault 15\" e \"17\" dal vivo. La presentazione al grande pubblico sarebbe avvenuta di l\u00ec a poco, al 58\u00ba Salone di Parigi tenutosi ad ottobre, dove fecero bella mostra di s\u00e9 tutte le versioni previste, ossia la \"Renault 15\", la \"Renault 17\" e la \"Renault 17 Decouvrable\", quest'ultima una vettura non esattamente cabriolet ma piuttosto una Targa.\nDesign esterno ed interno.\nSi \u00e8 gi\u00e0 accennato alla grande mobilitazione di giovani talenti del design per disegnare la linea e gli interni delle due coup\u00e9 Renault, e si \u00e8 anche gi\u00e0 menzionato come il disegno preferito dai vertici fosse quello di Gaston Juchet, ossia il responsabile del reparto design. I colleghi che videro il proprio lavoro scartato, per\u00f2, non ebbero svolto un lavoro inutile, poich\u00e9 parecchie delle loro soluzioni vennero alla fine impiegate in ogni caso. Per esempio, del disegno di Robert Broyer venne ripreso il disegno della coda, compreso il massiccio paraurti (anche se non adottava ancora il disegno ad anello del modello definitivo), il disegno dei fari posteriori ed il lunotto fortemente inclinato che and\u00f2 a sostituire quello pi\u00f9 verticale del disegno di Juchet. Oppure, sempre da Broyer, vennero riprese le superfici vetrate laterali della \"Renault 15\", caratterizzate dall'assenza di montante centrale specifico per tale modello. Infatti la \"Renault 17\" si differenziava dalla \"15\", oltre che per i fari anteriori circolari e sdoppiati (la \"15\" montava invece dei fari quadrangolari simili a quelli della \"R12\"), anche per i vetri laterali dal disegno completamente differente, dove il finestrino posteriore lasciava il posto ad una sorta di griglia triangolare (a sua volta ripresa dal disegno di Luc Louis) e dove era invece presente un montante centrale inclinato all'indietro. Specifico per la \"R17\", dotata di un carattere pi\u00f9 nervoso, era anche un piccolo spoiler sulla coda, appena sopra i fari. Inoltre, da Jean-Claude Mornard venne ripresa la soluzione del lunotto incassato tra i due montanti posteriori, che fu cos\u00ec presente anch'essa nella vettura definitiva.\nPi\u00f9 in generale, si tratta di due coup\u00e9 impostate in maniera similare ma con alcune differenze gi\u00e0 menzionate: comuni ad entrambi i modelli erano comunque elementi come la scanalatura longitudinale sul cofano motore, i finestrini anteriori senza intelaiatura ed i due paraurti dal disegno che andava ad integrarsi con la parte superiore della calandra formando cos\u00ec un anello che circondava la mascherina.\nDal veterano Jacques Ousset vennero ripresi i gi\u00e0 citati fari anteriori in stile \"R12\", ma anche gli interni: questi ultimi vennero approvati gi\u00e0 in fase di progetto. La plancia era costituita da una struttura in acciaio annegata in un rivestimento di schiuma di poliuretano che aveva la funzione di attutire gli urti. Il cruscotto era costituito da quattro strumenti: nella \"15\" vi erano un tachimetro con contachilometri totale e parziale incorporato pi\u00f9 tre agglomerati circolari comprendenti spie ed indicatori vari, mentre nella \"17\" al posto di uno dei tre insiemi di spie era presente un contagiri. Gli alloggiamenti di questi quattro strumenti integravano quattro palpebre antiriflesso singole che erano tutte e quattro orientate verso lo sguardo del conducente e conferivano all'insieme un disegno del tutto particolare. Semplice il disegno della console centrale, che nella \"17\" comprendeva anche un orologio. I sedili anteriori sono pi\u00f9 squadrati sulla \"17\" che sulla \"15\", ma in entrambi i casi sono ribaltabili e reclinabili. Il divanetto posteriore era privo di molle interne ed era caratterizzato dalla presenza di massicce imbottiture nella zona centrale e lungo i lati. Tra le altre differenze che distinguevano la \"15\" dalla \"17\", va senz'altro ricordato il dispositivo sbrinalunotto, di serie nella versione pi\u00f9 costosa ed optional in quella pi\u00f9 economica. Abbastanza buona, per l'epoca, era la capacit\u00e0 del bagagliaio pari a 300 litri: ad esso si accedeva mediante un vero portellone quando in alcune vetture contemporanee che avrebbero potuto prevederlo era invece presente solo un meno pratico sportello.\nPer quanto riguarda alcune differenze tra le dotazioni di serie, le \"Renault 15\" non disponevano di contagiri e retrovisore interno antiabbagliamento, elementi che invece facevano parte del corredo di serie della \"Renault 17\" assieme agli alzacristalli elettrici.\nStruttura, meccanica e motori.\nLa struttura delle \"Renault 15\" e \"17\" , come gi\u00e0 detto, riprende quella della berlina \"R12\" lanciata due anni prima, mentre la scocca riprende invece tutte quelle caratteristiche di rigidezza torsionale tipiche sempre della \"R12\", ma le migliora fino a risultare superiori a quelle della \"R16\", in modo tale da permettere una maggior stabilit\u00e0 su strada anche ad andature pi\u00f9 sostenute. Un discorso a parte va fatto per la versione \"Decouvrable\", dove l'assenza del tetto in lamiera va ad alterare il livello di rigidezza della struttura: a ci\u00f2 \u00e8 stato posto rimedio creando un robusto roll-bar che incorpora i due montanti centrali mediante un massiccio arco in acciaio.\nSul fronte delle sospensioni, i due modelli ripresero le stesse soluzioni della \"R12\", e quindi l'avantreno a ruote indipendenti con quadrilateri deformabili e un retrotreno dall'antiquato schema ad assale rigido. Molle elicoidali ed ammortizzatori idraulici telescopici completavano il quadro. Per quanto riguarda l'impianto frenante, invece, esso venne previsto in tre differenti configurazioni a seconda del modello: in generale si trattava di un impianto frenante misto, cio\u00e8 con dischi all'avantreno e tamburi al retrotreno, ma la versione di base montava dischi pieni mentre le versioni di met\u00e0 gamma montavano dischi autoventilanti, ed inoltre la versione di punta era provvista di dischi su tutte e quattro le ruote, dei quali quelli anteriori rimanevano sempre autoventilanti.\nAl suo debutto la gamma delle \"Renault 15\" e \"17\" fu prevista gi\u00e0 in un ventaglio abbastanza nutrito di versioni e motorizzazioni, in parte derivanti da quelli della \"R12\" ed in parte mutuate dalla pi\u00f9 grande \"R16\":\nLe \"Renault 15\" e \"17\" condividono quindi con il resto della produzione Renault anche la trazione anteriore, soluzione che elimina l'albero di trasmissione: quanto alle varianti di cambio \u00e8 previsto un manuale 4 marce su tutta la gamma tranne sulla \"17 TS\", che invece monta ancora un cambio manuale ma a 5 marce.\nEvoluzione.\nLa commercializzazione fu quindi avviata subito dopo la presentazione a Parigi: in Italia, dove secondo le credenze popolari il numero 17 porta sfortuna, la \"Renault 17\" fu commercializzata come Renault 177. Denominazione a parte, la gamma per l'Italia non sub\u00ec variazioni.\nDurante il primo anno di commercializzazione non vi furono aggiornamenti particolari: dal settembre 1972, la gamma si arricch\u00ec finalmente con l'arrivo di due nuove versioni: la prima fu la 17 Decouvrable, gi\u00e0 citata in precedenza, ma la cui immissione nel mercato fu volutamente ritardata per perfezionare la vettura in alcuni punti; l'altra novit\u00e0 fu la 17 TL Automatique, in cui veniva montato un cambio automatico a 3 rapporti. Inoltre, l'intera gamma fu dotata di uno scarico ad emissioni ridotte e di un pi\u00f9 efficace sistema di illuminazione interna. Cambi\u00f2 anche lo stemma della Losanga, come su tutti gli altri modelli della gamma Renault, mentre la \"15 TS\" ricevette anch'essa un contagiri. A partire dal 1972, la gamma fu proposta anche in alcuni Paesi extraeuropei, come l'Australia e gli Stati Uniti, ma tale tentativo ebbe poco successo dal punto di vista commerciale e la carriera dei due modelli in quei Paesi si rivel\u00f2 poco redditizia, pur durando per circa cinque anni.\nNell'autunno del 1973 vi furono numerose modifiche all'abitacolo (plancia, cassetto portaoggetti, leva di ribaltamento sedili, pedaliera, leva del freno a mano, plafoniere, nuove cinture di sicurezza, ecc), mentre per quanto riguarda la gamma, anche le \"15 TL\" e \"TS\" furono proposte con cambio automatico, lo stesso gi\u00e0 montato sulla \"17 TL\". Inoltre la \"17 TS\", che in quest'occasione benefici\u00f2 del montaggio di nuovi pannelli porta e di una nuova barra antirollio di diametro maggiorato, vide anche l'arrivo di un nuovo propulsore da 1605\u00a0cm\u00b3, lo stesso che in quegli anni equipaggiava anche la \"R16 TX\". Le prestazioni non cambiarono di molto (solo un lievissimo aumento di coppia motrice) e la potenza massima disponibile a 6000 giri/min anzich\u00e9 a 6250).\nIl 1973 fu anche l'anno in cui la gamma \"15\"/\"17\" tocc\u00f2 il suo apice produttivo con 70.205 esemplari in totale, di cui 48.776 \"Renault 15\" (compresi i 2.775 esemplari venduti negli USA e in Australia).\nAlla fine del 1974 le vendite furono ridimensionate dall'avvento della crisi petrolifera che penalizz\u00f2 in primis le vetture di grossa cilindrata, ma in seconda battuta anche le vetture di media cilindrata a cui vennero preferite quelle pi\u00f9 parche nei consumi, anche a scapito della brillantezza prestazionale. Per quanto riguarda la gamma, si ebbero pochi aggiornamenti, tra cui il montaggio delle luci di emergenza, di una pi\u00f9 grande vaschetta per il liquido lavavetri (tranne che sulla \"15 TL\") e nuovi rivestimenti per i sedili. Vi fu anche l'arrivo della 17 Gordini, che per\u00f2 in realt\u00e0 non fu altro che la \"17 TS\" cambiata di nome. Ci\u00f2 fu voluto per mantenere ancora in auge il nome del famoso preparatore Renault di diversi anni prima, visto che proprio nel 1974 era uscita di produzione la \"R12 Gordini\" e non sarebbe rimasto pi\u00f9 alcun modello in gamma che recasse tale denominazione. L'unica differenza tra la \"17 Gordini\" e la precedente \"17 TS\" fu solamente l'ulteriore aumento del diametro della barra antirollio.\nDal 1975 la \"15 TS Automatique\" usc\u00ec dai listini, mentre nel febbraio del 1976 si ebbe il restyling di met\u00e0 carriera: a tale importante aggiornamento partecip\u00f2 anche la Carrozzeria Coggiola, che propose tra possibili varianti di frontale ristilizzato. Ma alla fine fu nuovamente scelto il disegno di Gaston Juchet. Vi furono rivisitazioni un po' ovunque: nel frontale sia la \"15\" che la \"17\" videro i propri gruppi ottici e la propria griglia del radiatore non pi\u00f9 inseriti in una calandra in plastica nera ma dai contorni in tinta con la carrozzeria. Il particolare paraurti anteriore non fu pi\u00f9 integrato con il bordo superiore della calandra, poich\u00e9 quest'ultima venne privata proprio di tale elemento e nella sua zona superiore essa risult\u00f2 quindi costituita dal prolungamento (verniciato in tinta con la carrozzeria) del cofano anteriore. Sempre il paraurti anteriore ricevette gli indicatori di direzione e le luci di posizione incastonati al suo interno. Il cofano motore perse la sua scanalatura longitudinale e divenne quindi piatto ad eccezione della presenza della bombatura sul lato passeggero, ancora presente sulla \"17\" ed ora introdotta anche sulla \"15\". La coda vide anch'essa numerosi aggiornamenti, come il lunotto non pi\u00f9 incassato tra i due montanti ma a filo con essi, cosicch\u00e9 il portellone del vano bagagli divenne semplicemente piatto; il paraurti divenne in platica nera, ma mantenne il suo profilo ad anello; i fari posteriori vennero congiunti tra di loro con l'inserimento di un catadiottro a tutta larghezza. Sopra di essi, nella \"17\" comparve una banda trasversale nera in plastica. Internamente il cruscotto rimase a quattro strumenti circolari, ma questi persero le loro palpebre antiriflesso per divenire incassati nella struttura del cruscotto. Un volante a quattro razze apparve su tutta la gamma tranne che sulla \"17 Gordini\", la quale vide l'arrivo di un pi\u00f9 sportiveggiante volante a due razze traforate. Un'altra grossa novit\u00e0 nell'abitacolo fu rappresentata dall'introduzione dei nuovi sedili \"Petale\" dal disegno particolare e con poggiatesta integrato. Solo la \"15 TL\" rimase con i sedili normali. Dal punto di vista della gamma, la \"15 TL\" rimase a listino, mentre la \"15 TS\" fu sostituita dalla 15 GTL, la quale, per\u00f2 non pot\u00e9 pi\u00f9 contare sul vecchio 1.6 da 90 CV, ma sullo stesso motore della \"TL\": cambi\u00f2 solo l'allestimento, un po' pi\u00f9 rifinito. Analogamente, la \"17 Gordini\" rimase a listino meccanicamente immutata, ma la \"17 TL\" venne sostituita da una nuova 17 TS equipaggiata con un nuovo motore da 1647\u00a0cm\u00b3 alimentato a carburatore ed in grado di erogare fino a 98 CV di potenza massima. La \"Renault 17\" in entrambi i suoi allestimenti fu disponibile anche stavolta sia in versione coup\u00e9 che in versione \"Decouvrable\".\nNel corso del 1976 ed anche durante i primi mesi del 1977 non vi furono grosse novit\u00e0, salvo il fatto che l'aggiornamento alla gamma fece risaltire nuovamente i dati di vendita, anche se non pi\u00f9 come ai livelli del 1973. Ma si tratt\u00f2 di un entusiasmo di breve durata, poich\u00e9 gi\u00e0 dalla met\u00e0 del 1977 si ebbe una nuova pesante caduta. Poich\u00e9 la domanda si concentr\u00f2 prevalentemente sulla \"15\", la gamma della \"17\" fu ridotta alla sola versione \"TS Decouvrable\": sparirono quindi dal mercato francese le versioni \"Gordini\" e la \"TS\" con carrozzeria coup\u00e9, che per\u00f2 rimasero disponibili per i mercati esteri.\nGli ultimi mesi di produzione videro l'arrivo delle cinture di sicurezza anche per i passeggeri posteriori, ma oramai la gamma aveva fatto il suo tempo. La produzione cess\u00f2 definitivamente nel giugno 1979. La \"Renault 15\" e la \"Renault 17\" vennero sostituite dalla Renault Fuego.\nRiepilogo caratteristiche.\nDi seguito vengono riepilogate le caratteristiche relative alle varie versioni componenti la gamma delle \"R15\" e delle \"R17\". I prezzi riportati sono in franchi e si riferiscono al momento del debutto nel mercato transalpino:\nAttivit\u00e0 sportiva.\nLa \"Renault 17 TS\" e di seguito la \"Gordini\" vennero largamente impiegate in svariate competizioni, anche se la loro aura sportiva fu sicuramente inferiore a quella della R8 Gordini, basti pensare che quest'ultima ancora gareggiava quando la \"17 TS\" stava esordendo nell'ottobre 1972. Il debutto avvenne alla \"6me Ronde C\u00e9venole\", gara in cui purtroppo la vettura fu costretta ad abbandonare. Analoga sorte tocc\u00f2 alla vettura anche in molte altre gare: in totale partecip\u00f2 ad oltre 60 gare, ma raccolse anche dei successi e dei buoni piazzamenti. Di seguito vengono elencate le vittorie conquistate:\nA questi si aggiungono anche i due primi posti di categoria ottenuti all'\"Eastern Canadian Endurance Championship\" ed al \"Quebec Regional Championship\"."}
{"id": "691770", "revid": "486946", "url": "https://it.wikipedia.org/wiki?curid=691770", "title": "Rugbysta", "text": ""}
{"id": "691771", "revid": "3115", "url": "https://it.wikipedia.org/wiki?curid=691771", "title": "Adidovce", "text": "Adidovce (in ungherese \"Agyid\u00f3c\", in tedesco \"Egidishau\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta in un documento storico nel 1568 (\"Adzudocz\"), quando nella localit\u00e0 la giustizia veniva amministrata secondo le norme del diritto germanico. Nel XVII secolo, il conte Gy\u00f6rgy Drugeth lo don\u00f2 ai gesuiti di Humenn\u00e9. Nel XVIII secolo pass\u00f2 ai conti Cs\u00e1ky e nel XX secolo agli Andr\u00e1ssy. "}
{"id": "691772", "revid": "229617", "url": "https://it.wikipedia.org/wiki?curid=691772", "title": "Nikolai Petrovich Fedorov", "text": ""}
{"id": "691773", "revid": "599013", "url": "https://it.wikipedia.org/wiki?curid=691773", "title": "Miguel \u00c1ngel Mart\u00edn Perdiguero", "text": "Carriera.\nDiventa professionista nel 1997, nella squadra Kelme-Costa Blanca, ove resta fino al 1999 quando passa alla ONCE. Nelle stagioni seguenti veste le divise di Vitalicio Seguros e Cantina Tollo-Acqua &amp; Sapone (poi Acqua &amp; Sapone). Nel 2003 gareggia per la Domina Vacanze-Elitron (ex Acqua &amp; Sapone), con la quale vince il Trofeo Pantalica.\nNell'anno successivo corre con la maglia della Saunier Duval-Prodir e si impone nella Cl\u00e1sica San Sebasti\u00e1n 2004 (gara di Coppa del mondo), nella Volta Ciclista a Catalunya ed in una tappa della Vuelta a Espa\u00f1a. Nel 2006, a pochi giorni dall'inizio della Vuelta, annuncia il suo ritiro dall'attivit\u00e0 agonistica."}
{"id": "691774", "revid": "75669862", "url": "https://it.wikipedia.org/wiki?curid=691774", "title": "Renault 15", "text": ""}
{"id": "691775", "revid": "834", "url": "https://it.wikipedia.org/wiki?curid=691775", "title": "Cantone di Marmande-Ouest", "text": ""}
{"id": "691777", "revid": "75669870", "url": "https://it.wikipedia.org/wiki?curid=691777", "title": "Renault 17", "text": ""}
{"id": "691778", "revid": "599013", "url": "https://it.wikipedia.org/wiki?curid=691778", "title": "Michael Boogerd", "text": "Carriera.\nProfessionista dal 1994 al 2007, ha corso sempre per la stessa squadra insieme all'amico-rivale Erik Dekker, la Wordperfect-Colnago-Decca, che poi cambi\u00f2 nome per motivi di sponsorizzazione diventando prima Novell e poi Rabobank. Atleta adatto alle corse di un giorno, specialmente quelle altimetricamente pi\u00f9 impegnative, era caratterizzato da una ottima tenuta in salita, ma aveva una scarsissima attitudine allo sprint. La sua carriera \u00e8 costellata di secondi e terzi posti, battuto in volata, di cui sette conseguiti in \"classiche monumento\" (due secondi posti e due terzi alla Liegi-Bastogne-Liegi, due secondi e un terzo posto al Giro di Lombardia)\nHa vinto l'Amstel Gold Race 1999 battendo in volata Lance Armstrong. \u00c8 stato un autentico specialista della classica olandese, nella quale \u00e8 salito sul podio in sette occasioni (quattro secondi posti e due terzi). Ha vinto inoltre due volte la Freccia del Brabante, nel 2001 e 2003. Si \u00e8 anche classificato secondo nella Coppa del mondo 2003 preceduto solo dall'italiano Paolo Bettini.\nHa infine vinto la prova in linea dei campionati olandesi nel 1997, nel 1998 e nel 2006.\nNelle corse a tappe ha dimostrato una discreta tenuta, classificandosi spesso nei primi venti. Il suo migliore risultato \u00e8 un quinto posto al Tour de France 1998, vinto da Marco Pantani. In dodici partecipazioni al Tour de France, sempre concluso tranne che nel 2000, ha concluso due volte fra i primi dieci e si \u00e8 aggiudicato due vittorie di tappa, una nel 1996 e una nel 2002 con una spettacolare fuga di 80\u00a0km partita sul Colle del T\u00e9l\u00e9graphe e conclusa a La Plagne. Dopo aver compreso che non poteva lottare per l'alta classifica nei Grandi Giri, Boogerd ha saputo trasformarsi in ottimo gregario per i suoi capitani nelle corse a tappe: memorabile fu la sua performance nel 2006, durante il quale aiut\u00f2 il suo compagno Michael Rasmussen a conquistare il sesto posto in classifica generale e la maglia a pois. Ha preso inoltre parte al Giro d'Italia nel 2002 e alla Vuelta a Espa\u00f1a nel 1995, nel 1998 e nel 2006.\nDal 1997 al 2006 ha sempre fatto parte della Nazionale olandese centrando anche un quinto posto al Campionato del mondo di Hamilton nel 2003. Il suo ritiro, avvenuto nel 2007, era pianificato al Giro di Lombardia, tuttavia una caduta nei giorni precedenti lo ha costretto a finire anzitempo la sua carriera.\nUna volta appesa la bici al chiodo, Michael Boogerd \u00e8 stato testimonial per la Rabobank, sponsor della sua squadra, e opinionista per tv belghe e olandesi. Nel 2013, durante una trasmissione televisiva, riconosce essersi dopato; a inizio 2016 gli vengono quindi tolte le vittorie e i piazzamenti ottenuti tra il 2005 e il 2007, e gli viene inoltre inflitta una sospensione di due anni per doping, otto anni dopo il ritiro dalle corse."}
{"id": "691779", "revid": "1793900", "url": "https://it.wikipedia.org/wiki?curid=691779", "title": "Colorado (fiume Texas)", "text": "Il Colorado \u00e8 un fiume del Texas. Per distinguerlo da altri fiumi omonimi del Nordamerica, viene chiamato anche Colorado Orientale o Colorado del Texas. \u00c8 il diciottesimo fiume pi\u00f9 lungo degli Stati Uniti (1450\u00a0km).\nIl Colorado attraversa il Texas da nord-ovest a sud-est. Nasce dall'altipiano del Llano Estacado e sfocia nel Golfo del Messico.\nTra le tante citt\u00e0 che attraversa c'\u00e8 Austin che assieme a San Antonio, Dallas e Houston \u00e8 una delle principali citt\u00e0 texane.\nPortata.\nLa portata media del fiume \u00e8 piuttosto elevata (620\u00a0m\u00b3/s). In estate non va mai in secca e in autunno \u00e8 caratterizzato da fortissime piene che in passato hanno causto danni alle citt\u00e0 adiacenti al suo corso."}
{"id": "691782", "revid": "363629", "url": "https://it.wikipedia.org/wiki?curid=691782", "title": "Anestesia locale", "text": "L'anestesia locale, o topica, \u00e8 l'anestesia di una parte del corpo (come un dente o un'area della pelle) senza perdita della sensibilit\u00e0 tattile n\u00e9 della capacit\u00e0 motoria. Si distingue dalla anestesia regionale, che ha invece lo scopo di anestetizzare una parte maggiore del corpo, come una gamba od un braccio.\nEssa viene ottenuta tramite la somministrazione di anestetici locali, sostanze che agiscono bloccando il canale degli ioni sodio, che trasmettono gli impulsi nervosi attraverso la membrana della cellula nervosa.\nTecniche di anestesia locale sono l'anestesia di superficie (applicazione di uno spray, di una soluzione o di una crema sulla pelle o su una mucosa, con effetto breve e limitato sull'area del contatto) e anestesia d'infiltrazione (iniezione di un anestetico locale nei tessuti da anestetizzare).\nL'anestesia locale, mediante lidocaina-prilocaina (EMLA) \u00e8 pi\u00f9 comunemente usata per permettere di rendere relativamente indolori le iniezioni endovenose, i prelievi ed il posizionamento di cateteri venosi; pu\u00f2 anche essere adatta ad altri tipi di puntura come drenaggio di ascite e l'amniocentesi. L'anestesia superficiale facilita anche qualche procedura endoscopica come broncoscopia (visualizzazione delle prime vie respiratorie) o cistoscopia (visualizzazione della superficie interna della vescica).\nStoria.\nLe foglie della Pianta di coca erano originariamente usate come stimolanti in Per\u00f9. Si pensa che l'effetto di anestesia locale indotto dalla coca fosse gi\u00e0 noto e utilizzato a scopi medici. La cocaina venne isolata nel 1860 e usata per la prima volta come farmaco anestetico da Karl Koller nel 1884.\nIl cloroformio, impiegato fino ad allora, era molto efficace per l'anestesia totale, ma dava effetti collaterali anche gravi, come il danneggiamento del fegato. Nel 1892 Carl Ludwig Schleich cerc\u00f2 per la prima volta nella storia della medicina occidentale di proporre un anestetico locale, ma il Congresso dei chirurghi a cui present\u00f2 la sua tesi rest\u00f2 perplesso e non gli credette.\nIn seguito, la ricerca di un sostituto meno tossico e che desse meno dipendenza della coca port\u00f2 allo sviluppo dell'aminoestere noto come procaina nel 1904. Da allora, sono stati sviluppati e utilizzati per scopi medici molti anestetici sintetici, principalmente la lidocaina nel 1943, la bupivacaina nel 1957 e la prilocaina nel 1959.\nAnestesia locale ed infiammazione.\nLe infiammazioni e le infezioni abbassano il pH tissutale alterando la capacit\u00e0 dell'anestetico locale di fornire un controllo clinicamente adeguato del dolore.\nLa maggiore parte degli anestetici locali \u00e8 a base debole (pKa 7,9 - 9,5); essi vengono iniettati nella loro forma acida salina, mediante la combinazione con acido cloridrico, che ne migliora sia l'idrosolubit\u00e0 che la stabilit\u00e0. Al suo rilascio nel tessuto, l'anestetico viene neutralizzato velocemente dai fluidi tissutali, e parte della forma cationica (RNH+) viene trasformata nella base non-ionizzata (RN), che pu\u00f2 diffondere nel nervo, secondo l'equazione di Henderson-Hasselbalch.\nL'infiammazione, in forma di infezione pulpare o periapicale, pu\u00f2 causare l'abbassamento del pH tissutale nella regione colpita; considerate che ad esempio il pus ha un pH di 5,5 - 5,6. La maggiore acidit\u00e0 provoca una diversa reazione nell'anestetico, limitando la formazione della base non-ionizzata (RN) e favorendo la formazione di quella cationica (RNH+).\nAll'interno del nervo il pH \u00e8 normale, circa 7,3, e l'RN che riesce a penetrare si riequilibra con la forma cationica dell'RNH+.\nLa forma cationica ha la funzione di bloccare i canali del sodio, ma la minore presenza di quest'ultima nella guaina aumenta la possibilit\u00e0 di un'anestesia incompleta.\nRiassumendo, il tutto \u00e8 un gioco di equilibri, che l'infiammazione sposta verso la forma cationica, incapace di penetrare il nervo. A tutto questo bisogna aggiungere la vaso dilatazione, che aumenta il grado di riassorbimento dell'anestetico dal sito d'iniezione, e che l'essudato migliora la conduzione nervosa in quanto abbassa la soglia di risposta del nervo."}
{"id": "691783", "revid": "2036605", "url": "https://it.wikipedia.org/wiki?curid=691783", "title": "Battaglia di Adys", "text": "La battaglia di Adys fu combattuta nel 256 a.C. e fu la prima battaglia di Roma nel territorio africano sottoposto a Cartagine, nel quadro della prima guerra punica.\nSituazione.\nCon la vittoria di Capo Ecnomo Roma ebbe libera la navigazione dalla Sicilia verso le coste africane. La flotta romana guidata dai consoli Marco Atilio Regolo e Lucio Manlio Vulsone Longo, dopo le riparazioni dei danni dovute alla battaglia e dopo l'accorpamento nella flotta della cinquantina di navi cartaginesi catturate, approd\u00f2 al Promontorio Ermeo, l'attuale Capo Bon, la lingua di terra che sporge dalla Tunisia verso la Sicilia. Le navi pi\u00f9 veloci attesero le navi pi\u00f9 lente, verosimilmente le navi da trasporto dei cavalli e delle vettovaglie e, nuovamente compatta, tutta la flotta navig\u00f2 lungo la costa fino a raggiungere una citt\u00e0 chiamata Aspide che fu messa subito sotto assedio e conquistata.\nTra l'altro, questa operazione infrangeva le clausole fissate gi\u00e0 nel secondo trattato fra Roma e Cartagine stipulato nel 348 a.C. Gi\u00e0 allora Cartagine aveva fissato dei limiti alla navigazione romana lungo le coste dell'Africa ponendo il Capo Bello come limite invalicabile. Molto probabilmente Capo Bello \u00e8 l'attuale Capo Farina, ma una frase di Polibio pu\u00f2 far ritenere che questo limite fosse posto, appunto, all'odierno Capo Bon. I Cartaginesi, convinti che il nemico, euforico per la recente vittoria, avrebbe attaccato direttamente la loro citt\u00e0, si accorsero che era stato inutile disporre i resti della flotta a sua difesa; la strategia di Roma era diversa.\nEspugnando Aspide, i Romani ottennero una notevole testa di ponte in territorio nemico e un porto su cui poter fare affidamento per gestire i rifornimenti di uomini e materiale bellico che si fossero resi necessari. Cartagine allora inizi\u00f2 una politica di rafforzamento terrestre per difendere il territorio metropolitano mentre i Romani, inviati messi a Roma per chiedere istruzioni, si dedicarono al saccheggio e al foraggiamento. Il bottino in oggetti e bestiame fu ingente e vennero caricati sulle navi circa ventimila schiavi. Roma ordin\u00f2 che un console rimanesse in Africa e un altro tornasse con la flotta. Torn\u00f2 Lucio Manlio con la maggior parte delle navi, il bottino e la grande massa dei prigionieri e schiavi e celebr\u00f2 il trionfo per la vittoria nella battaglia navale di Capo Ecnomo.\nMarco Atilio Regolo rimase in Africa con quaranta navi, quindicimila fanti e cinquecento cavalieri. Cartagine nomin\u00f2 comandanti Asdrubale e Bostare e li invi\u00f2 a Heraclea Minoa, in Sicilia dove era rimasto Amilcare con alcune truppe di guarnigione. Quest'ultimo, imbarcati cinquemila fanti e cinquecento cavalieri giunse in patria, si consult\u00f2 con Asdrubale, e insieme decisero di soccorrere le popolazioni depredate dalle legioni di Atilio Regolo.\nLa battaglia.\nAd Adys, che De Sanctis individua nella cittadina romana di Uthina, una ventina di chilometri a sud di Tunisi, vennero concentrate le truppe di Cartagine.\nLe forze cartaginesi erano in citt\u00e0 e i comandanti decisero di accettare lo scontro per evitare danni alla popolazione civile. L'esercito cartaginese era infatti composto per lo pi\u00f9 di soldati mercenari mentre i cittadini servivano -in genere- nella marina. L'esercito cartaginese usc\u00ec dalla citt\u00e0 e si accamp\u00f2 su un colle che permetteva ai punici di sovrastare i nemici. Polibio, esperto di arte militare, ci precisa per\u00f2 che la posizione era sfavorevole alle truppe cartaginesi.\nInfatti le truppe di terra basavano molta della loro strategia sui movimenti di cavalleria (e la cavalleria numidica era un'arma formidabile) e sull'uso di elefanti da guerra. Questi reparti, per\u00f2 richiedevano di poter essere utilizzati prevalentemente in pianura; la cavalleria per sfruttare la velocit\u00e0 e gli elefanti per sfruttarne appieno la potenza.\nI Romani, quindi, si accorsero che le forze cartaginesi avevano una capacit\u00e0 operativa ancora minore di quanto fosse prevedibile. L'esperienza delle legioni in combattimenti in zone collinose e montane, efficacemente sviluppata nel corso delle guerre sannitiche si rivel\u00f2 preziosa. Una volta osservata la disposizione dei nemici i romani compresero che i reparti pi\u00f9 potenti e temibili dell'esercito cartaginese erano stati resi quasi del tutto inutili. Alle prime luci del giorno i romani attaccarono risalendo il colle da entrambi i lati.\nLa fanteria mercenaria cartaginese si lanci\u00f2 in battaglia con grande determinazione e, aiutata dalla posizione pi\u00f9 elevata, riusc\u00ec a far arretrare la prima legione romana. La troppa foga si dimostr\u00f2 essere, tuttavia, un fattore negativo. Una volta che la legione romana spinta indietro riusc\u00ec a riorganizzarsi e a resistere, fren\u00f2 l'avanzata dei fanti nemici. Questi si trovarono pressati da tergo dai Romani saliti dall'altro lato del colle e dovettero cedere. Dal canto loro, la cavalleria e gli elefanti riuscirono a ritirarsi senza gravi danni perch\u00e9 i romani, dopo un breve inseguimento precauzionale si dedicarono al saccheggio dell'accampamento.\nDopo la battaglia.\nI Romani ebbero campo aperto e continuarono nella politica della devastazione del territorio. I motivi per queste azioni sono massimamente due: l'arricchimento delle truppe e dei comandanti e costringere l'esercito nemico ad uno scontro che si possa rivelare definitivo.\nL'invito alla battaglia non venne raccolto e i Romani s'impadronirono di una citt\u00e0 chiamata\nUn - forse imprevisto - alleato si un\u00ec alle azioni romane; il popolo dei Numidi, da anni costretto a fornire aiuti militari a Cartagine, si ribell\u00f2 iniziando a sua volta a devastare il territorio cartaginese recando danni perfino maggiori dei Romani. Le popolazioni puniche cercarono rifugio in citt\u00e0 provocando demoralizzazione e scarsit\u00e0 di vettovaglie.\nMarco Atilio Regolo aveva visto Cartagine sconfitta sia in mare che in terra, pensava che presto sarebbe caduta ma sapeva che in breve tempo un nuovo console sarebbe giunto a sostituirlo -per decadenza dei termini- e che il suo sostituto avrebbe ricevuto gli onori per la vittoria. Mand\u00f2 una delegazione per invitare i Cartaginesi alla resa."}
{"id": "691785", "revid": "1781667", "url": "https://it.wikipedia.org/wiki?curid=691785", "title": "Brekov", "text": "Brekov (in ungherese \"Bark\u00f3\", in tedesco \"Haust\u00e4tten\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta in un documento storico nel 1314 (con il nome di \"Borko\"), come sede di un importante castello e torre di guardia costruiti dal potente feudatario Okur. Successivamente, la fortezza pass\u00f2 ai conti Pet\u00e9nyi e nel 1397 ai Drugeth. Re Mattia Corvino ne fece una propriet\u00e0 della Corona d'Ungheria. Successivamente pass\u00f2 agli Szapolyai, al conte calvinista Gabriele Bethlen e, infine ai Giorgio I R\u00e1k\u00f3czi. \nOrigini leggendarie.\nSecondo la leggenda, il conte Okur, durante una passeggiata, incontr\u00f2 una bellissima ragazza del posto, chiamata Bark\u00f3, e se ne innamor\u00f2, finendo per sposarla. Di fronte alla capanna dove conobbe la ragazza, fece edificare il castello che chiam\u00f2 Bark\u00f3 e che, il giorno delle nozze, don\u00f2 alla moglie. Del castello, oggi rimangono solo le rovine su un colle presso l'abitato. "}
{"id": "691791", "revid": "3115", "url": "https://it.wikipedia.org/wiki?curid=691791", "title": "\u010cernina", "text": "\u010cernina (in ungherese \"Als\u00f3csernye\", in tedesco \"Zehrenhau\", in ruteno \"\u010cernyny\") \u00e8 un comune della Slovacchia facente parte del distretto di Humenn\u00e9, nella regione di Pre\u0161ov.\nFu citato per la prima volta in un documento storico nel 1492 (con il nome di \"Czernyna\") come possedimento della Signoria di Humenn\u00e9. Nel XVIII secolo appartenne ai Mattyassy e ai Podhor\u00e1ny."}
{"id": "691793", "revid": "1864952", "url": "https://it.wikipedia.org/wiki?curid=691793", "title": "\u00c9mile Gagnan", "text": "\u00c8 conosciuto per essere stato, assieme a Jacques-Yves Cousteau, l'inventore del regolatore di pressione dell'erogatore dell'aqua-lung nel 1943.\nGagnan nacque in Borgogna nel 1900 e si laure\u00f2 nei primi anni venti. Lavor\u00f2 poi come ingegnere specializzato nella pneumatica ad alta pressione presso la societ\u00e0 Air Liquide.\nIl primo Aqua-lung venne prodotto nel 1946. Un anno dopo Emile Gagnane e la sua famiglia emigrarono a Montr\u00e9al, Canada e l\u00ec inizi\u00f2 a lavorare per la \"Canadian Liquid Air Ltd.\", dove organizz\u00f2 un laboratorio e continu\u00f2 a progettare e realizzare un gran numero di tecnologie subacquee, tra cui il prototipo dei moderni erogatori in uso oggi."}
{"id": "691794", "revid": "15756", "url": "https://it.wikipedia.org/wiki?curid=691794", "title": "Dentifricio", "text": "Il dentifricio \u00e8 un prodotto finalizzato alla pulizia, alla manutenzione dell'estetica ed alla salute dei denti. Assieme allo spazzolino viene utilizzato comunemente per promuovere l'igiene orale.\nLe funzioni principali di questo prodotto riguardano:\nTradizionalmente il dentifricio si presenta come una crema (detta anche pasta dentifricia), ma viene commercializzato anche in forma di gel, o con composizioni miste. \u00c8 generalmente estratto da un tubetto flessibile di materiale plastico. Il suo uso \u00e8 quasi sempre effettuato ponendo una porzione di questo su uno spazzolino (sia manuale che elettrico), e tramite quest'ultimo viene sparso sulle arcate dentali e tra le gengive. Chimicamente \u00e8 un sol.\n\u00c8 importante notare che la maggior parte delle operazioni di pulizia vengono effettuate mediante l'uso meccanico dello spazzolino da denti, e non per l'attivit\u00e0 del dentifricio.\nLa maggior parte dei dentifrici non sono destinati per l'ingerimento: infatti contengono spesso tracce di sostanze sintetiche, che possono essere tossiche se ingerite.\nColgate Ribbon Dental Cream \u00e8 stato il primo dentifricio ad essere commercializzato nei tradizionali tubetti spremibili, a partire dal 1896. In precedenza il dentifricio era sempre stato venduto in vasetti di vetro, sin dal 1873.\nStoria.\nI primi dentifrici.\nIl primo riferimento noto che potrebbe riferirsi al dentifricio si ritrova in un manoscritto dall'Egitto, nel IV secolo a.C., che prevede una miscela di fiori di iris: studi pi\u00f9 moderni gettano per\u00f2 dubbi sull'uso di questa \"pasta per denti\". Tuttavia, dentifrici o polveri non sono entrati in uso generale fino al XIX secolo.\nI Greci, e poi i Romani, migliorarono le ricette per il dentifricio attraverso l'aggiunta di abrasivi come ossa frantumate e gusci di ostriche. Nel IX secolo, il musicista persiano Ziryab fu conosciuto per avere inventato un tipo di dentifricio, che rese popolare in tutta la Spagna islamica. I precisi ingredienti di questo preparato sono attualmente sconosciuti, ma alcune fonti attestano che fosse \u00ab\"funzionale e piacevole da gustare\"\u00bb.\nNon \u00e8 noto se questi primi dentifrici furono utilizzati da soli; \u00e8 probabile che fossero strofinati sui denti con stracci, od utilizzati assieme a degli spazzolini da denti precoci, come ramoscelli d'albero.\nPolvere per denti.\nDelle polveri per denti, usate per l'igiene orale assieme a rudimentali spazzolini, sono entrate in uso generale nel XIX secolo in Gran Bretagna. Per la maggior parte erano fatte in casa, usando come ingredienti gesso, mattoni polverizzati, o sale.\nUn'enciclopedia del 1866 raccomandava come ingrediente il carbone polverizzato, ed avvertiva che molte polveri per denti brevettate e lanciate come prodotto sul mercato erano state pi\u00f9 dannose che efficaci.\nUna versione casalinga di dentifricio pu\u00f2 essere prodotta mescolando 3 parti di bicarbonato di sodio (come detergente) e una parte di sale (come abrasivo) con: 3 cucchiaini di glicerina, 10-20 gocce di aroma ed una goccia di colorante alimentare.\nDentifrici moderni.\nNel XVI secolo \u00e8 stata trovata una ricetta di dentifricio statunitense e britannico che aveva come ingrediente il pane bruciato. Un'altra formula dello stesso periodo richiedeva sangue di drago (una resina), cannella e allume bruciato.\nNel Novecento una pasta fatta di acqua ossigenata e bicarbonato di sodio veniva raccomandata per l'uso assieme allo spazzolino da denti. Dentifrici preconfezionati sono stati commercializzati nel XIX secolo, ma non superarono la popolarit\u00e0 della polvere per denti fino alla prima guerra mondiale.\nNel 1892, il dottor Washington Sheffield, di New London, mise a punto un dentifricio contenuto in un tubo pieghevole. Questa idea venne poi copiata ed applicata da numerosi produttori.\nIl fluoro fu aggiunto ai dentifrici nel 1914, e tale aggiunta fu criticata dalla American Dental Association (ADA) nel 1937. I dentifrici al fluoruro sviluppati nel 1950 ricevettero per\u00f2 l'approvazione dell'ADA. Per sviluppare il primo dentifricio al fluoruro approvato dall'ADA, la Procter &amp; Gamble (una grande casa produttrice americana) ha avviato anticipatamente un programma di ricerca nel 1940. Nel 1950, la Procter &amp; Gamble mise a punto un team di progetto e di ricerca guidato dal Dr. Joseph Muhler alla Indiana University con lo scopo di studiare nuovi dentifrici al fluoro. Nel 1955, l'azienda lanci\u00f2 il suo primo dentifricio al fluoruro clinicamente testato. Il 1\u00ba agosto 1960, l'ADA ha riferito che \u00ab(...) [il prodotto] ha dimostrato di essere un efficace dentifricio anticarie (preventivo alle carie) che pu\u00f2 risultare di grande utilit\u00e0 quando viene utilizzato in un programma coscienzioso di igiene orale e regolari cure professionali\u00bb. \nNel 2006 apparve in Europa il primo dentifricio contenente biomimetici ad idrossiapatite sintetica come valida alternativa al fluoro per la rimineralizzazione e la riparazione dello smalto dei denti. La funzione dell'idrossiapatite biomimetica \u00e8 quella di proteggere i denti con la creazione di un nuovo strato di smalto sintetico attorno al dente, anzich\u00e9 quella di indurimento del livello esistente al fluoro che cambia chimicamente in calcio alofosfato (Ca5(PO4)3F).\nNel giugno 2007, la Food and Drug Administration statunitense e le agenzie similari a Panama, Porto Rico e in Australia consigliarono ai consumatori di evitare alcune marche di dentifricio prodotto in Cina, dopo che alcuni di questi dentifrici sono stati trovati contenere il glicol dietilenico (C4H10O3) (velenoso), chiamato anche \"diglycol\" od etichettato come \"DEG\" sul tubo. Questo prodotto chimico \u00e8 utilizzato come solvente per antigelo ed \u00e8 potenzialmente mortale.\nIngredienti e sapori.\nIl dentifricio di oggi, costituito essenzialmente da acqua (circa al 75%), \u00e8, nella maggior parte dei casi, principalmente composto da ingredienti classificabili secondo la loro funzione in:\nPrincipi attivi.\nIl fluoro in varie forme \u00e8 l'ingrediente attivo pi\u00f9 popolare per la prevenzione della carie nei dentifrici. Anche se presente in piccole quantit\u00e0 in piante, animali, ed in alcune fonti di acqua naturale, oltre ad avere effetti sulla formazione dello smalto di denti ed ossa, non \u00e8 considerato un elemento essenziale della dieta e non sono noti segni di deficit patologico in sua assenza. Il fluoruro di sodio (NaF) \u00e8 la forma pi\u00f9 comune; alcune marche utilizzano monofluorofosfato di sodio (Na2PFO3) od amine fluoride 297 (CHFNO).\nGran parte dei dentifrici venduti negli Stati Uniti contengono 1.000\u00f71.100 ppm di ioni fluoruro da uno di questi principi attivi, in Gran Bretagna il contenuto di fluoro \u00e8 spesso pi\u00f9 elevato, un NaF del 0,32% w/w (1.450 ppm di fluoro) \u00e8 abbastanza comune.\nAltri ingredienti sono meno comunemente usati, tra nanocristalli di idrossiapatite e fosfato di calcio per la rimineralizzazione e cloruro di stronzio o nitrato di potassio per ridurre la sensibilit\u00e0. Il Triclosan (C12H7Cl3O2), un agente antibatterico, \u00e8 un principio attivo, in alcuni dentifrici, usato per prevenire la gengivite. Il Triclosan \u00e8 un ingrediente comune usato nel Regno Unito.\nAltri ingredienti.\nOltre al fluoro, l'altro ingrediente fondamentale nella maggior parte dei dentifrici \u00e8 un abrasivo. Alcuni studi hanno dimostrato che nei dentifrici con un componente abrasivo, il tempo necessario per rimuovere la placca dai denti viene ridotto circa del 50%. Gli abrasivi, come gli agenti di lucidatura dentale utilizzati negli studi dentistici, causano anche una piccola quantit\u00e0 di erosione dello smalto, chiamata \"azione di lucidatura\". Alcune marche di dentifricio contengono polvere di mica bianca, che agisce come abrasivo dolce, ed aggiunge anche un cosmetico producente dei riflessi scintillanti, piacevoli per la pasta. Molti possono contenere frustoli di diatomee morti come abrasivo dolce.\nLa rimozione di placca e tartaro previene la carie e le malattie parodontali. C'\u00e8 da tenere conto che la lucidatura dei denti rimuove s\u00ec le macchie dalle superfici dei denti, ma non si \u00e8 dimostrato che essa possa migliorare la salute dei denti al di l\u00e0 degli effetti della rimozione della placca.\nMolti dentifrici (se non tutti) contengono sodio lauril solfato (NaC12H25SO4) o un altro composto della famiglia dei solfati. Il sodio lauril solfato (SLS) si trova anche in altri prodotti per la cura personale ed \u00e8 in gran parte un agente schiumogeno (come lo shampoo), nonostante possieda la funzione di un potente antimicrobico. A causa della carica anionica dell'SLS, i collutori contenenti cloruro cetilpiridinio (che, avendo una carica cationica, neutralizzano cos\u00ec l'SLS) non dovrebbero essere utilizzati subito dopo la spazzolatura. L'SLS pu\u00f2 provocare una maggiore frequenza di ulcere della bocca in alcune persone, in quanto lo strato protettivo dei tessuti orali si pu\u00f2 asciugare, provocando a quelli sottostanti un danneggiamento.\nIngredienti come bicarbonato di sodio, enzimi, vitamine, erbe, calcio, sodio calcio fosfosilicato, collutorio, e/o perossido di idrogeno sono spesso combinati in miscele di base e commercializzati come aggiunte benefiche. Alcuni produttori aggiungono agenti antibatterici, per esempio Triclosan o cloruro di zinco, per prevenire la gengivite. Secondo l'American Dental Association, il Triclosan aiuta anche a ridurre il tartaro e l'alito cattivo. Alcune basi, come l'idrossido di sodio, sono utilizzate anche per neutralizzare gli acidi.\nIl dentifricio viene distribuito con una grande variet\u00e0 di coloranti ed aromi. Gli aromi pi\u00f9 comuni consistono in alcune variazioni della menta (menta verde, menta, mente regolari, ecc.). Altri sapori pi\u00f9 esotici sono: anice, albicocca, bubblegum, cannella, finocchio, lavanda, zenzero, vaniglia, limone, arancio, pino. Pi\u00f9 inusuali sono sapori che comprendono burro di arachidi, t\u00e8 freddo, e perfino whisky. Esistono anche dentifrici non aromatizzati; tuttavia, la maggior parte sono invece con aromi e sapori zuccherati. Poich\u00e9 lo zucchero favorisce la crescita dei batteri che causano la carie dentaria, sono in genere utilizzati in sostituzione edulcoranti artificiali come saccarina o sorbitolo. L'inclusione di glicol dietilenico (tossico) come dolcificante in dentifrici fabbricati in Cina ha portato ad un richiamo verso una multinazionale nel 2007.\nTipologie particolari.\nDentifricio a strisce.\nIl dentifricio a strisce fu inventato da un newyorkese di nome Leonard Lawrence Marraffino nel 1955. Il brevetto (US patent 2,789,731 rilasciato nel 1957) fu successivamente venduto all'Unilever, che commercializz\u00f2 questa novit\u00e0 nell'ambito del marchio \"Striscia\" (nome usato all'inizio del 1960). Questo fu seguito dall'introduzione da un identificatore di marca in Europa nel 1965 (brevetto UK 813.514); anche se tale tipo di dentifricio ebbe inizialmente molto successo, non ha mai nuovamente raggiunto la quota di mercato dell'8%, che diminu\u00ec gi\u00e0 nel suo secondo anno.\nL'idea di Marraffino, che rimane in uso come strisce di colore singolo, risulta piuttosto semplice. Il materiale principale, solitamente bianco, siede nella piegatura finale del tubetto di dentifricio, dove \u00e8 collocata la maggior parte della sua massa. Un tubo sottile, attraverso cui il materiale principale fluisce, \u00e8 collocato tra la bocchetta ed esso. La parte colorata colma il divario tra il materiale di supporto e la parte superiore del tubo. I due materiali non sono posti in compartimenti separati. Le due componenti sono abbastanza viscose da non mescolarsi tra loro. Quando viene applicata della pressione al tubetto di dentifricio, il materiale principale comprime il tubo collocato tra la bocchetta ed il materiale stesso. Allo stesso tempo, la pressione esercitata sul materiale principale comprime a sua volta il materiale delle strisce (quello colorato), il quale si riversa quindi attraverso piccoli fori (nella parte del tubo) sul materiale principale mentre scorre nel tubetto.\nNel 1990 venne concesso un brevetto (USPTO 4.969.767) alla Colgate-Palmolive per le due strisce di colore diverso. In questo schema, il tubo interno ha una protezione conoidale di plastica attorno ad esso, e quasi a met\u00e0 della sua lunghezza. Tra la protezione e la fine del tubetto interno c'\u00e8 poi uno spazio per il materiale di un colore, che viene poi rilasciato dai fori nel tubo. Dall'altra parte della protezione vi \u00e8 lo spazio per la seconda striscia di materiale.\nIl dentifricio a strisce non deve essere confuso con il dentifricio a strati. Quest'ultimo richiede una progettazione multi-camera (per esempio quella del brevetto USPTO 5.020.694), in cui due o tre strati si spargono poi fuori dal beccuccio. Questo schema, simile a quello di distributori di pompa (USPTO 4.461.403), \u00e8 pi\u00f9 complicato (e quindi pi\u00f9 costoso da produrre) rispetto sia alla progettazione di Marraffino o a quella della Colgate.\nDentifricio alle erbe.\nI dentifrici alle erbe sono composti da ingredienti naturali ed alcuni sono anche certificati come biologici; molti consumatori hanno iniziato a passare al dentifrici naturali con il fine di evitare sapori sintetici ed artificiali, che si ritrovano invece comunemente nei dentifrici regolari. A causa della crescente domanda di prodotti naturali, la maggior parte dei produttori di dentifrici offre oggi (anche) prodotti a base di erbe. Tali tipi di dentifrici non contengono coloranti, aromi artificiali o sostanze sintetiche, e questo \u00e8 uno dei motivi pi\u00f9 comuni le persone sostengono quando passano da un normale dentifricio ad un dentifricio a base di erbe.\nAlcune persone preferiscono utilizzare per la loro igiene orale dentifrici alle erbe per svariati motivi. Molti optano per essi apparentemente perch\u00e9 non sono testati sugli animali. Altri, intenzionati a proteggere l'ambiente o sensibili agli ingredienti dei dentifrici tradizionali, sono attratti dal fatto che quelli alle erbe non contengono coloranti od aromi artificiali. Le persone che fanno uso di farmaci omeopatici sono inoltre attratti dai dentifrici che non contengono menta, in quanto gli operatori sostengono che tale erba pu\u00f2 interferire con l'efficacia del loro trattamento. I dentifrici alle erbe sono anche privi di fluoro; ci\u00f2 sembra essere un ulteriore motivo comune per cui alcune persone preferiscono questo tipo di dentifricio rispetto al normale.\nInoltre, le persone che soffrono di allergie o possiedono altri problemi sanitari, possono prendere in considerazione le formulazioni a base di erbe o comunque naturali, che sono ampiamente disponibili nei negozi di alimentazione naturale ed attraverso siti Internet affidabili. Questi dentifrici possono essere una buona scelta per coloro che sono allergici alla menta od al sodio lauril solfato, l'agente schiumogeno che \u00e8 incluso nel dentifricio di marche pi\u00f9 commerciali.\nGli ingredienti tipici dei dentifrici a base di erbe e piante, si sono stabiliti con gli usi storici, come la mirra, che aiuta ad eliminare i batteri che causano la placca, la camomilla, che aiuta a ridurre l'infiammazione delle gengive, l'echinacea, che stimola il sistema immunitario, la salvia, che riduce il sanguinamento; sono usati anche oli essenziali, come la menta piperita, per aggiungere sapore e alleviare il dolore e l'infiammazione. Altri ingredienti comuni in questi prodotti includono zenzero, chiodi di garofano e olio di t\u00e8 d'albero. Alcune marche includono anche il fluoro, ma la maggior parte non lo fanno. Occasionalmente, gli aromi alla menta possono irritare la pelle, la bocca e gengive; per questo molti dentifrici omeopatici o naturali sono privi di menta. Marche diverse offrono ingredienti e combinazioni tra essi differenti.\nL'eucalipto \u00e8 comunque uno degli ingredienti pi\u00f9 comuni presenti nei dentifrici alle erbe, dovuto principalmente alle sue propriet\u00e0 di sbiancamento dei denti e prevenzione alla macchiatura. La mirra \u00e8 usata per prevenire gengiviti e alitosi e la camomilla e la salvia sono considerati utili nel calmare ulcere della bocca, mal di denti e gengive infiammate.\nSebbene molti operatori sanitari naturali raccomandino dentifrici alle erbe, molte delle indicazioni sull'effettiva efficacia di questi prodotti non sono stati dimostrati clinicamente. Solo una serie di dentifrici a base di erbe hanno avuto una conferma sull'efficacia verso la salute, approvati dal BDHF-Kingfisher. Tuttavia, gli operatori sanitari affermano che la mancanza di studi clinici non dovrebbero necessariamente deludere le persone utilizzatrici di dentifrici alle erbe, in quanto essi sono molto costosi e la maggior parte dei produttori non hanno i mezzi finanziari per poterli realizzare. Essi affermano inoltre che l'utilizzo di tutti i dentifrici naturali porter\u00e0 grandi benefici per la salute ad i consumatori. D'altra parte, i dentisti non sono d'accordo che il regolare uso di dentifrici tradizionali possa costituire una minaccia per la salute, in quanto le sostanze chimiche presenti in questi dentifrici si trovano in quantit\u00e0 troppo piccole per causare un problema di salute. I dentisti raccomandano alle persone che usano regolarmente i dentifrici a base di erbe di avere la consapevolezza che gli abrasivi in alcuni di essi non sono abbastanza forti per pulire i denti correttamente e consigliano loro di verificare con il proprio dentista il reale benefico, per assicurarsi che il dentifricio stia facendo la sua corretta e completa funzione. In ogni caso, \u00e8 stato dimostrato, che fintanto una persona spazzola i denti regolarmente per almeno due volte al giorno, non ci dovrebbero essere problemi della placca, a prescindere dal tipo di dentifricio utilizzato.\nLe persone possono anche produrre i loro dentifrici a base di erbe, con l'aiuto delle ricette che si possono trovare su diversi siti Internet. Tuttavia, non \u00e8 stata dimostrata la loro efficienza, n\u00e9 la loro sicurezza d'uso. Gli ingredienti comuni del dentifricio fatto in casa naturale sono il caolino in polvere, il bicarbonato, la polvere di mirra, le foglie di lampone ed erbe aromatiche, la menta verde, la salvia ed oli essenziali. In ogni caso, quando si utilizza un dentifricio che non ha dimostrato di essere efficace nella prevenzione delle malattie parodontali, \u00e8 importante avere regolari controlli professionali. Questi ingredienti sono comunque sicuri per la salute, ma l'efficienza del dentifricio deve essere confermata da uno specialista al fine di evitare diversi problemi per l'igiene orale.\nAspetti controversi.\nIngestione.\nCon l'eccezione dei dentifrici destinati ad essere utilizzati sugli animali domestici come cani e gatti, e i dentifrici utilizzati dagli astronauti, la maggior parte dei prodotti non \u00e8 destinato ad essere ingerito, in quanto ci\u00f2 potrebbe causare nausea o diarrea.\nTossicit\u00e0 del fluoro.\nIl fluoro \u00e8 utilizzato nella maggior parte dei dentifrici come principio attivo. Molte polemiche sono scaturite a seguito dell'uso quotidiano di tale sostanza.\nIl dentifricio al fluoro sembra possa provocare dei danni alla salute: infatti l'assunzione di quantit\u00e0 di fluoro superiori ai 2\u00a0mg al giorno causa fluorosi. Se un ingente quantitativo di dentifricio viene ingerito, un centro antiveleni dovrebbe essere contattato immediatamente.. Negli USA, sui tubetti di dentifricio \u00e8 obbligatoria una dicitura che invita a contattare un medico o un centro di controllo, nel caso in cui venga ingerita una quantit\u00e0 eccessiva di dentifricio, e quindi di fluoro.\nL'efficacia del fluoro \u00e8 messa in dubbio da alcuni chimici e studiosi di tutto il mondo, che si appellano soprattutto a un numero crescente di studi che evidenzierebbero la tossicit\u00e0 dei sali di fluoro, in grado di causare, con sovradosaggi minimi, delle fluorosi; rovinando le ossa ed i denti, e causando problemi al sistema nervoso e deficit cognitivi. Tuttavia gli articoli citati si riferiscono alla tossicit\u00e0 di integratori alimentari al fluoro, facendo salva l'utilit\u00e0 del fluoro contenuto nei dentifrici che invece svolge un'attivit\u00e0 protettiva efficace.\nAltri studiosi controbattono queste critiche, affermando invece che i vantaggi nell'utilizzo del fluoro come aiuto nella mineralizzazione dello smalto dentario si dimostrano anche con l'osservazione naturale nelle popolazioni residenti in zone limitrofe alla presenza di acque ricche di ioni fluoro, in cui \u00e8 presente una bassissima incidenza di carie.\n\u00c8 anche degno di nota che il rischio nell'utilizzo del fluoro sia abbastanza basso ed anzi l'uso di dentifricio ad alto contenuto di fluoro (1350\u00f71500 ppm) \u00e8 consigliato per tutte le et\u00e0 (anche se pi\u00f9 piccoli volumi sono usati per bambini piccoli; una \"macchia\" di dentifricio fino a 3 anni).\nDentifrici senza fluoro.\nCi sono diverse opzioni di dentifricio senza fluoro disponibili sul mercato per coloro che scelgono di non usare tale elemento. Esistono in commercio dentifrici a base di sostanze lavanti delicate (\"sodium cocoglucoside tartrate\", argilla bianca) ed estratti vegetali ad azione lenitiva per gengive e colletti gengivali (estratto di mirra, camomilla, \"krameria triandra\"), olio di menta piperita, estratto vegetale di fragola. Non contengono n\u00e9 sostanze derivate dal petrolio (come i PEG), n\u00e9 diossido di titanio cancerogeno, n\u00e9 sali di fluoro o dolcificanti artificiali come la saccarina sodica. In genere vengono aromatizzati con oli essenziali naturali e dolcificanti come il glicizirrinato di ammonio o polialcoli (sorbitolo, xilitolo: quest'ultimo \u00e8 un dolcificante naturale in grado di contribuire alla prevenzione della carie dentaria e alla remineralizzazione di piccole lesioni).\nAlcuni dentifrici naturali utilizzano come principio attivo anti-carie il carbossimetilchitosano, presente nell'esoscheletro dei crostacei. Questo omoglicano \u00e8 in grado di avvicinare i valori del pH della bocca alla neutralit\u00e0 neutralizzando l'acido lattico; ha inoltre capacit\u00e0 antimicrobiche.\nTuttavia diversi dentisti e promotori di salute orale consigliano di non utilizzare questi ultimi.\nSono stati anche riportati dei casi di gengivite plasmacellulare per via dell'uso di dentifrici a base di erbe contenenti cannella.\nAlterazione della percezione gustativa.\nIl succo d'arancia ed altri succhi di agrumi vengono percepiti con un sapore sgradevole dopo aver usato il dentifricio in quanto l'interazione chimica tra il fluoruro stannoso presente nel dentifricio e l'acido citrico contenuto nei succhi provoca un'alterazione del sapore.\nIl sodio lauril solfato altera la percezione gustativa, generalmente incrementando il gusto amaro, abbattendo i fosfolipidi che inibiscono i recettori di tale gusto; si pensa inibisca anche i recettori del gusto dolce. All'opposto, \u00e8 noto che la mela risulti invece di sapore pi\u00f9 gradevole dopo l'uso del dentifricio.\n\u00c8 ancora un problema irrisolto distinguere se la causa dell'alterazione del gusto di succo d'arancia sia dovuta al fluoruro stannoso od al sodio lauril solfato; si pensa che l'aroma aggiunto (spesso il mentolo) possa anche prendere parte all'alterazione della percezione del gusto, quando \u00e8 vincolante nei recettori linguali del freddo."}
{"id": "691795", "revid": "767487", "url": "https://it.wikipedia.org/wiki?curid=691795", "title": "Crying Freeman (film)", "text": "Crying Freeman \u00e8 un film del 1995 diretto da Christophe Gans e interpretato tra gli altri da Mark Dacascos e Julie Condra. Il film \u00e8 il live action della serie omonima di manga e OVA giapponesi del 1986 da cui precedentemente erano stati gi\u00e0 sviluppati diversi lungometraggi in Asia.\nTrama.\nYo Hinomura \u00e8 un killer appartenente all'organizzazione criminale cinese chiamata \"I figli dei Draghi\": perfetto, letale e veloce, in grado di liberarsi senza esitazione dei bersagli contro cui viene sguinzagliato. L'unica particolarit\u00e0 \u00e8 che piange dopo aver ucciso. Per questo viene chiamato il Freeman che piange (\"Crying \" in lingua inglese). Ma in realt\u00e0 Yo \u00e8 uno schiavo di un rito ancestrale che gli impone di eseguire gli spregevoli atti che la sua organizzazione mafiosa gli impone.\nQuando viene visto per\u00f2 dalla bella Emu in azione, un'artista affascinata dai suoi modi e allo stesso tempo spaventata dalla sua ferocia, l'uomo non riesce a liberarsi della donna di cui si innamora. Gli omicidi proseguono quindi intrecciandosi alla storia sentimentale che unisce i due, finch\u00e9 il Freeman riesce finalmente a liberarsi dal giogo che lo opprime e ribellarsi ai propri padroni."}
{"id": "691800", "revid": "6923", "url": "https://it.wikipedia.org/wiki?curid=691800", "title": "Targa (automobile)", "text": "La targa \u00e8 un tipo di carrozzeria a met\u00e0 strada tra coup\u00e9 e spider; si tratta in pratica di una carrozzeria coup\u00e9 con tetto rigido, solitamente in materiale plastico, completamente o parzialmente asportabile, sorretto dal parabrezza e da un robusto roll-bar centrale ricavato dalla scocca autoportante, nel quale \u00e8 posizionato il lunotto, fisso o mobile.\nStoria.\nLa targa incominci\u00f2 a diffondersi nella seconda met\u00e0 degli anni sessanta e godette di un buon successo per tutti gli anni settanta.\nNella seconda met\u00e0 degli anni sessanta infatti si andava diffondendo l'opinione che le spider classiche fossero pericolose in caso di ribaltamento e che, presto, la legislazione (specialmente negli USA) avrebbe proibito tale tipo di vetture. \nDopo l'avvento delle scocche autoportanti la capote era divenuta parte strutturale della vettura e la possibilit\u00e0 di aumentare la rigidit\u00e0 torsionale con un traverso superiore diminuiva di molto i costi di produzione del pianale. \nLe prime vetture con questa configurazione che adottarono la denominazione \"targa\" furono le versioni scoperte dei modelli Porsche 911 e 912 presentati nel settembre 1965 all'Internationale Automobil-Ausstellung di Francoforte. La denominazione \"targa\" era stata posta in onore della 550 Spyder con la quale il pilota Umberto Maglioli vinse la Targa Florio del 1956, conquistando la prima vittoria assoluta della Porsche in una gara internazionale, valida per il Campionato mondiale vetture sport. \nIl successo commerciale e le affermazioni sportive della Porsche favorirono il diffondersi del termine \"targa\" che, a partire dagli anni settanta, divenne d'uso comune per definire genericamente le vetture con questo tipo di carrozzeria.\nDagli anni novanta viene comunemente utilizzato anche nel settore nautico per indicare le coperture rigide opzionali, applicabili ad alcune tipologie di motoscafi."}
{"id": "691801", "revid": "729019", "url": "https://it.wikipedia.org/wiki?curid=691801", "title": "Filovia Rimini-Riccione", "text": "La filovia Rimini-Riccione \u00e8 una linea filoviaria intercomunale che collega il centro di Rimini alle terme di Riccione.\n\u00c8 indicata dalla societ\u00e0 esercente, la Start Romagna, come linea 11 del bacino di Rimini.\nStoria.\nLa linea, che sostituiva una tranvia elettrica, fu istituita il 1\u00ba luglio 1939 con i piccoli filobus Fiat 635F e 656F CGE e affidata alla SITA di Firenze, gestione di Rimini, fino al 1959.\nClassificata come linea 11, pass\u00f2 dal 1960 all'ATAM di Rimini. Durante tale gestione la tratta Rimini-Miramare era numerata come linea 10. In localit\u00e0 Miramare, il bifilare che consentiva al filobus l'inversione di marcia \u00e8 stato smontato per la costruzione di una rotatoria. La linea prevede anelli di ritorno sulla rotatoria suddetta (Miramare Talassoterapico) e a Riccione Piazzale Giardini; \u00e8 stato smantellato il sezionamento di Miramare, unico nel suo genere con indicatori luminosi rotanti quali spie di disservizio sulla linea.\nTutte le sottostazioni, escluso la nuova Riccione Abissinia, erano in passato equipaggiate con raddrizzatori a vapore di mercurio polianodici. I vecchi stabili, adibiti a cabine di conversione con camino centrale per il raffreddamento del mutatore, sono tutte allo stato solido con armadi di dimensioni ridotte e basso smaltimento termico.\nNel 1992 l'ATAM si trasform\u00f2 in Trasporti Riuniti Area Metropolitana (TRAM), che a sua volta, nel 2001, divenne \"TRAM Servizi\".\nFino al 2 novembre 1998 il capolinea di Rimini della linea 11 si trovava in piazza Tre Martiri. Da quella data, in seguito alla pedonalizzazione della stessa, esso fu trasferito in piazzale San Girolamo, lungo via Dante Alighieri.\nDal 1\u00ba agosto 2001 il capolinea di Riccione, prima situato in piazzale Giardini, fu spostato nella zona di Riccione Terme, in piazzale Marinai d'Italia, mentre le corse limitate a piazzale Eugenio Curiel furono indicate come 11 barrato (11/).\nNel 2009 fu rinnovato il parco: il 14 settembre termin\u00f2 l'esercizio per i filobus Volvo B59 Mauri, in quanto l'Ufficio speciale trasporti a impianti fissi (USTIF) ne revoc\u00f2 la circolabilit\u00e0. A partire dal giorno seguente la filovia fu temporaneamente esercita con autobus e autosnodati alimentati a gasolio. Per permettere la circolazione dei nuovi filosnodati VanHool AG300T, che presero servizio sulla linea solo nel giugno dell'anno seguente, fu necessario eseguire dei lavori presso il sottopasso di viale Rodi. I nuovi filobus furono acquistati inizialmente in cinque esemplari, il primo dei quali fu consegnato nel giugno 2009 e svolse le prove in linea nelle settimane successive.\nSempre a partire dal 15 settembre 2009, a causa dell'impossibilit\u00e0 di far eseguire l'inversione di marcia agli autosnodati e ai nuovi filosnodati nello stretto spazio di piazzale San Girolamo, il capolinea fu spostato nel vicino largo Antonio Gramsci. Tuttavia, il bifilare non fu prolungato, per cui i nuovi filosnodati coprirono il tratto che divideva il nuovo capolinea dal vecchio in \"marcia autonoma\", ovvero utilizzando il motore diesel.\nIl 1\u00ba giugno 2011 fu chiuso l'itinerario via Aponia-largo Antonio Gramsci, per cui il capolinea fu attestato presso via Dante Alighieri.\nIl 1\u00ba gennaio 2012 Tram Servizi fu incorporata nella nuova societ\u00e0 Start Romagna che subentr\u00f2 quindi nella gestione della filovia.\nCaratteristiche.\nLa filovia, lunga oltre 12\u00a0km, riveste un ruolo di collegamento tra il centro di Rimini, il suo litorale sud e la citt\u00e0 di Riccione.\nLa linea 11 \u00e8 considerata dall'Agenzia per la Mobilit\u00e0 di Rimini come \"linea di costa\" e presenta un percorso urbano, a tariffa ordinaria, tra Rimini e Miramare e uno intercomunale, con biglietto maggiorato, tra Rimini e Riccione.\n\u00c8 alimentata dalle seguenti sottostazioni di conversione: Centro (Cappellini nell'ex area deposito ATAM, ora parcheggio), Bellariva, Riccione Alba, Riccione Abissinia. La catenaria bifilare \u00e8 di tipo rigido con mensole reggicavo nel tratto da Riccione Terme a Riccione in piazzale Eugenio Curiel; da quel punto in poi, dopo l'anello di inversione, la catenaria \u00e8 di tipo flottante, con pendini snodati tipo svizzero, tali da eliminare contraccolpi sulle aste. Nel suddetto piazzale \u00e8 installato uno scambio automatizzato con telecomando a infrarossi.\nPercorso.\nIl punto critico dell'intero percorso \u00e8 il sottopasso ferroviario presso la stazione centrale di Rimini: inserito come \u00e8 in una stretta curva a gomito: essendo di altezza limitata, costringe il filobus ad appiattire le aste di presa quasi sul tetto della vettura con il rischio che il bifilare si stacchi (scarrucolamento).\nParco mezzi.\nGli storici filobus Volvo B59 Mauri furono accantonati nel settembre del 2009. L'anno seguente furono acquistati cinque filosnodati VanHool AG300T, immatricolati nella serie 6501...6505, che entrarono in servizio in giugno. Con il passaggio a Start Romagna, nel 2012, furono reimmatricolati nella serie 36501...36505.\nNell'agosto 2012 fu consegnato un sesto filosnodato, immatricolato come 36506, facente parte dell'opzione d'acquisto per due esemplari contrattata da Tram Servizi con l'azienda belga nel 2010."}
{"id": "691803", "revid": "116031454", "url": "https://it.wikipedia.org/wiki?curid=691803", "title": "Gavia (fiume)", "text": "Il Gavia \u00e8 un torrente delle Alpi Retiche.\nNasce a quota 2.609\u00a0m s.l.m. al Passo di Gavia, ai piedi del Corno dei Tre Signori, percorre la Val di Gavia e si immette nel torrente Frodolfo, affluente del fiume Adda, nella Valfurva. Il Gavia scorre interamente nel territorio del comune di Valfurva, in provincia di Sondrio."}
{"id": "691807", "revid": "834", "url": "https://it.wikipedia.org/wiki?curid=691807", "title": "Ariuccio Carta", "text": ""}
{"id": "691808", "revid": "767487", "url": "https://it.wikipedia.org/wiki?curid=691808", "title": "Paul Buckmaster", "text": "Noto per la sua prolungata collaborazione con Elton John, ha contribuito agli arrangiamenti di molte canzoni di successo tra le quali \"Space Oddity\" di David Bowie (1969). Sempre nel 1969 suona il violoncello in \"Joy of a Toy\" di Kevin Ayers, mentre nel 1972 \u00e8 in \"On the Corner\" di Miles Davis.\nBiografia.\nNato a Londra da padre inglese e madre italiana,napoletana, Paul inizi\u00f2 a studiare il violoncello a quattro anni, a dodici anni sua madre, Ermenegilda Maltese, pianista diplomata al Conservatorio San Pietro a Majella, lo port\u00f2 a Napoli a studiare violoncello con il Maestro Willy La Volpe, che in due mesi lo prepar\u00f2 per l'esame di ammissione al conservatorio. Paul vinse la borsa di studio e frequent\u00f2 per quattro anni il San Pietro a Majella. Furono anni fondamentali per la sua formazione musicale. A diciassette anni vinse la borsa di studio per la Royal Academy of Music.\nBuckmaster ha collaborato con un gran numero di gruppi jazz e di progressive rock tra cui la Third Ear Band, i Nucleus e i Suntreader.\nNel 1969, Buckmaster incontr\u00f2 Miles Davis a Londra, e inizi\u00f2 a studiare con lui a New York nel 1972. Prese poi parte all'incisione di \"On the Corner\" (1972), scrivendone gli arrangiamenti e suonando il violoncello elettrico; lo stesso trombettista riconobbe il compositore quale uno dei principali artefici per la riuscita dell'album, anche per avergli consigliato l'ascolto di Bach, che fu una delle principali fonti d'ispirazione per quel lavoro, nonch\u00e9 assai amato da Buckmaster.\nLa sua collaborazione con Elton John inizi\u00f2 nel 1970 insieme al produttore Gus Dudgeon, con gli arrangiamenti orchestrali del suo secondo album, \"Elton John\", e contribu\u00ec enormemente ai suoi lavori migliori, come \"Tumbleweed Connection\" del 1970 e \"Madman Across the Water\" del 1971. L'album \"Friends\" di Elton John, colonna sonora dell'omonimo film del 1971, in realt\u00e0 conteneva anche diverse composizioni strumentali di Buckmaster. La collaborazione \u00e8 proseguita poi saltuariamente fino ai giorni nostri. Nel 1975 scrisse con David Bowie una colonna sonora per il film \"L'uomo che cadde sulla Terra\", ma la musica fu ritenuta non adatta dal regista Nicolas Roeg e fu scartata.\nAltri arrangiamenti di Buckmaster furono usati in album di molti artisti tra cui i Rolling Stones, Leonard Cohen, i Grateful Dead, Mott the Hoople, Shawn Phillips, Harry Nilsson, Carly Simon, Faith Hill, Backstreet Boys, The Darkness, Keith Urban e C\u00e9line Dion. In Italia ha collaborato, tra gli altri, con Riccardo Cocciante, Eros Ramazzotti, Tony Esposito, Angelo Branduardi, Mina, Teresa De Sio e Umberto Balsamo.\nBuckmaster ha vinto un Grammy come miglior arrangiatore per la canzone del 2001 \"Drops of Jupiter\" dei Train, che lo vollero anche nel successivo \"My Private Nation\". Nel 2004 e 2005, Paul ha continuato la sua carriera di arrangiatore lavorando sull'album del 2008 \"Chinese Democracy\" dei Guns N' Roses, e sulla canzone \"Landed\", di Ben Folds. Si \u00e8 dedicato molto anche alle colonne sonore, la pi\u00f9 famosa delle quali \u00e8 stata quella per \"L'esercito delle 12 scimmie\" di Terry Gilliam nel 1996. Nel settembre 2016 si \u00e8 esibito in concerto dal vivo alla Fiera Internazionale della Musica di Erba, col suo gruppo Max&amp;Friends, del quale era produttore artistico, compositore ed arrangiatore.\nCollegamenti esterni.\n "}
{"id": "691809", "revid": "339392", "url": "https://it.wikipedia.org/wiki?curid=691809", "title": "Rivoluzione Informatica", "text": ""}
{"id": "691811", "revid": "2082792", "url": "https://it.wikipedia.org/wiki?curid=691811", "title": "Claudio Naranjo", "text": "Biografia.\nClaudio Naranjo \u00e8 nato il 24 novembre 1932 a Valpara\u00edso, in Cile. \u00c8 cresciuto in un ambiente musicale e ha frequentato il collegio a Valpara\u00edso e poi a Santiago. Nel 1959 si \u00e8 laureato in medicina. Si \u00e8 precocemente avvicinato al pianoforte e ha studiato composizione musicale, ma in seguito ha abbandonato il Conservatorio Nazionale con l'ingresso alla Facolt\u00e0 di medicina.\nTuttavia, non era tanto interessato agli studi universitari quanto all'apprendistato non ufficiale insieme al poeta visionario cileno e scultore T\u00f2tila Albert, al poeta David Rosenman Taub e al filosofo Bogumil Jasinowski.\nDopo la laurea Naranjo ha ottenuto un contratto dalla Facolt\u00e0 di medicina dell'Universit\u00e0 del Cile per lavorare al Centro studi di antropologia medica (CEAM) fondato da Franz Hoffmann nel 1960, dedicato allo studio e riparazione dell'effetto disumanizzante degli studi di medicina. Contemporaneamente svolgeva il suo tirocinio in psichiatria nella Clinica psichiatrica universitaria, sotto la direzione di Ignacio Matte Blanco, con cui ha fatto analisi didattica all'Istituto cileno di psicoanalisi.\nAlla fine di questo periodo dedicato alla ricerca e allo studio della psichiatria \u00e8 andato negli Stati Uniti con un incarico dell'Universit\u00e0 del Cile per esplorare il campo dell'apprendistato percettivo; l\u00ec \u00e8 entrato in contatto con il lavoro di Samuel Renshaw e di Hoyt Sherman, entrambi interessati alla percezione della totalit\u00e0, nell'Ohio State University a Columbus.\nIn seguito, una borsa di studio Fullbright gli ha permesso di trascorrere un periodo a Harvard come \u201cvisiting scholar\u201d. Il suo lavoro si divideva tra il Centro per gli studi della personalit\u00e0 (allora diretto da David McClelland) e la Emerson Hall, dove ha partecipato al Seminario di psicologia sociale tenuto da Gordon Allport ed \u00e8 diventato studente di Tillich. Finito il periodo accademico, ha trascorso un periodo con Raymond Cattell dell'Universit\u00e0 dell'Illinois, il quale lo invit\u00f2 ad associarsi con lui presso l'IPAT, l'Istituto di test di personalit\u00e0.\nPi\u00f9 tardi, dietro l'invito di Frank Barron a partecipare alle attivit\u00e0 dell'Istituto di valutazione e analisi della personalit\u00e0 dell'Universit\u00e0 della California\n(un'enclave della cultura di Henry Murray), \u00e8 andato a Berkeley, dove ha avuto occasione di tuffarsi nell'atmosfera della controcultura.\nUna nuova borsa di studio della Fondazione Guggenheim ha permesso a Naranjo di tornare a Berkeley un anno dopo per proseguire le ricerche sui valori iniziate in precedenza. Qui l'Institute of Personality Assessment and Research (IPAR), dedicato alle ricerche sulla personalit\u00e0 e sulla creativit\u00e0, gli ha aperto le porte come ricercatore associato con i privilegi del bellissimo campus che comprendeva un enorme centro informatico e una magnifica biblioteca.\nIn quel periodo ha stretto amicizia con Carlos Castaneda ed \u00e8 diventato allievo di Fritz Perls, entrando a far parte della prima comunit\u00e0 di Esalen. Ha partecipato ai workshop di consapevolezza sensoriale di Charlotte Selver e alle riunioni di terapia psichedelica del gruppo pioniere di Leo Zeff (al quale avrebbe contribuito in seguito con l'introduzione dell'uso dell'armalina, l'MDA e la ibogaina).\nTornato in Cile nel 1967 dopo questi studi, con il sostegno del Senato della Repubblica e il permesso del suo capo, Naranjo ha portato avanti un programma di sviluppo personale chiamato allora nel Catalogo di Esalen \u201cProgramma Esalen-in-Cile\u201d, attraverso cui un gruppo stabile di studenti ha potuto ricevere una formazione\npi\u00f9 sistematica e integrata in Gestalt rispetto a quella di Esalen: esercizi psicologici, scherma, movimento spontaneo ed espressione corporale. \nIl momento del ritorno in Cile \u00e8 coinciso anche con l'inizio della sua ricerca in psicofarmacologia: prima attraverso lo studio degli effetti dell'armalina, poi\n(come associato di Shulgin y Sargent), con lo studio delle fenil-isopropil-amine e con l'esplorazione della terapia psichedelica individuale e di gruppo.\nPoco dopo ha partecipato a due conferenze innovative dell'Universit\u00e0 della California negli Stati Uniti: la prima conferenza sull'LSD del 1967 (dove ha presentato la sua ricerca sulla psicoterapia assistita dall'ibogaina) e l'altra sponsorizzata dall'Istituto Karolinska della Svezia e dal Ministero della salute degli Stati\nUniti, con il titolo \"B\u00fasqueda Etnofarmacol\u00f3gica de Medicamentos Psicoactivos\" (\u201cRicerca etnofarmacologica di mecidine psicoattive\u201d).\nDopo un periodo di lavoro presso il Centro studi di antropologia medica della Facolt\u00e0 di medicina dell'Universit\u00e0 del Cile, \u00e8 tornato a Berkeley come immigrato e ha\nproseguito le sue attivit\u00e0 all'IPAR come ricercatore associato. Ha anche iniziato a coordinare workshops all'Istituto Esalen, dove, dopo qualche anno, \u00e8 diventato uno dei tre successori di Fritz Perls quando egli emigr\u00f2 in Canada. Periodicamente si recava a Los Angeles per ricevere formazione addizionale da Jim Simkin, che era stato il principale collaboratore di Perls durante il periodo che quest'ultimo aveva trascorso a Esalen.\nNel 1969 Naranjo ha avuto il privilegio di essere nominato assessore del Centro di ricerche sulle politiche educative creato da Willis Harman come parte dello SRI (Stanford Research Institute). La ricerca che gli era stata assegnata riguardava l'insieme delle tecniche psicologiche e spirituali utilizzate dal \u201cMovimento del potenziale umano\u201d, considerando la rilevanza di questo tema nell'area dell'educazione. Il suo contributo, il cui titolo \u00e8 \u201cThe Unfoldment of Man\u201d, \u00e8 stato pubblicato dallo SRI sotto forma di monografia e pi\u00f9 tardi nel suo primo libro: \"The One Quest\". In quel periodo, ha scritto \"El viaje sanador\", libro che \nraccoglie la sua esplorazione delle sostanze di cui aveva scoperto l'utilit\u00e0 nella terapia psichedelica.\nHa anche accettato l'invito del Dott. Robert Ornstein come coautore di un libro sulla meditazione e un altro invito da parte della Dott.ssa Ravenna Helson, per analizzare le differenze qualitative tra due libri per bambini, qualificati rispettivamente come \"matriarcali\" e \u201cpatriarcali\", in una ricerca che la stessa dottoressa aveva svolto in precedenza sulle forme alternative della creativit\u00e0 nell'ambito dei matematici. Questo port\u00f2 alla stesura del suo libro \"El ni\u00f1o divino y el h\u00e9roe,\" che sarebbe stato pubblicato alcuni anni pi\u00f9 tardi.\nLa morte del suo unico figlio in un incidente durante la vigilia di Pasqua del 1970 sembr\u00f2 mettere un punto ad una tappa della sua vita. La tappa successiva inizi\u00f2 con un pellegrinaggio sotto la guida di un maestro spirituale, Oscar Ichazo, che prevedeva un periodo d'isolamento nel deserto vicino ad Arica, nel nord del Cile. Questa esperienza segn\u00f2 per Naranjo l'inizio della vita contemplativa e la sensazione di sentirsi guidato da dentro.\nLasciata Arica dopo sei mesi, verso la fine del 1970, ha iniziato a coordinare le attivit\u00e0 di un gruppo che comprendeva sua madre, ex allievi di Gestalt e alcuni amici. Con questo gruppo di cileni ha acquisito l'esperienza e la fiducia necessarie per iniziare in seguito, nel settembre 1971, il suo lavoro a Berkeley. Il lavoro inizi\u00f2 come un'improvvisazione e fin\u00ec per diventare un programma intorno al quale si cre\u00f2 un'associazione senza fini di lucro chiamata \u201cIstituto SAT\u201d. La funzione di Naranjo nell'istituto era di disegnare i processi e supervisionare l'insieme delle attivit\u00e0 portate alla pratica dai suoi allievi e da un numero\ndi professori invitati: Zalman Schachter, Dhiravamsa, Ch'u Fang Chu, Sri Harish Johari e Bob Hoffman.\nNel 1976 ha ricoperto la carica di professore invitato al campus di Santa Cruz dell'Universit\u00e0 della California e poi, in modo intermittente, all'Istituto di studi asiatici della California (ora chiamato CIIS). Ha iniziato poi a offrire workshops in Europa raffinando in questo modo gli aspetti del mosaico di attivit\u00e0 del Programma SAT: la terapia della Gestalt e la sua supervisione, le applicazioni dell'Enneagramma alla personalit\u00e0, la musica come veicolo terapeutico e come estensione della meditazione, i processi di comunicazione e di autoconoscenza in piccoli gruppi. \u00c8 riuscito ancora una volta a rimettere insieme le parti in un tutto e in compagnia di nuovi collaboratori. Cos\u00ec nel 1987 il Programma SAT vide nuova luce in Spagna sotto il nome \u201cSAT-en-Babia, un programma per lo sviluppo personale e professionale\u201d. Da allora questo programma si \u00e8 esteso in Francia, in Germania, in Italia, nel Regno Unito, in Russia, in Argentina, in Brasile, in Cile, in Colombia, in Messico, negli Stati Uniti e in Corea con grande successo, tanto che la sua agenda per molti anni si \u00e8 vista divisa tra queste attivit\u00e0 e il lavoro dedicato ai suoi libri, durante il tempo in cui risiedeva nella sua casa di Berkeley.\nVerso la fine degli anni '80 aveva revisionato completamente il suo primo libro sulla terapia della Gestalt e pubblicato anche due nuovi volumi sul tema. Ha pubblicato inoltre tre libri sull'Enneagramma, un libro intitolato \"La agon\u00eda del patriarcado\" e un nuovo libro sulla meditazione: \"The Way of Silence and the Talking Cure\" (La via del silenzio e la via delle parole), cos\u00ec come \"Cantos del despertar\"\u2014 un'interpretazione dei grandi libri dell'Occidente come espressione del \u201cviaggio interiore\u201d e variazioni sul \u201cmito dell'eroe\u201d.\nA partire dalla fine degli anni '90 Naranjo ha partecipato a molte conferenze sull'educazione e ha cercato di influire sulla trasformazione del sistema educativo in diversi paesi, partendo dal convincimento che, rispetto all'evoluzione sociale, nulla offre pi\u00f9 speranza della promozione collettiva della saggezza individuale, la\ncompassione e la libert\u00e0. Il suo libro \"Cambiare l'educazione per cambiare il mondo\", pubblicato nell'anno 2004, \u00e8 stato concepito inizialmente come uno stimolo per gli insegnanti formati nel Programma SAT, i quali iniziavano a coinvolgersi in un \u201cProgetto SAT-educazione\u201d che il Programma SAT offriva agli educatori e maestri come \u201cun piano di studi supplementare\u201d di autoconoscenza, riparazione delle relazioni e cultura spirituale.\nInoltre nonostante la sua rudimentale conoscenza della lingua ebraica, in quel periodo il rabbino Yollis ha investito Naranjo dell'onorabilit\u00e0 di un rabbino. Poco dopo, il suo maestro degli anni '70 \u2014 Tarthang Tulku Rinpoche \u2014 gli sugger\u00ec che era arrivato il momento di mettere a frutto il suo sviluppo spirituale e gli consegn\u00f2 il manto bianco di un Nakpo o yogi.\nNel corso degli ultimi dieci anni ha scritto e pubblicato diversi libri: \"La civilt\u00e0, un male curabile; L'ego patriarcale; El viaje interior; Hermen\u00e9utica musical; 27 personajes en busca del ser; La rivoluzione che stavamo aspettando; Budismo dionisiaco; e Ayahuasca - il rampicante del fiume celeste; \"ha partecipato, inoltre, a molte conferenze. Ha ricevuto una laurea Honoris Causa in educazione conferitagli dall'Universit\u00e0 di Udine in Italia, un'altra in psicologia umanista dall'Universit\u00e0 della Concordia in Messico e una terza, dall'Universit\u00e0 Gestalt di Citt\u00e0 del Messico per il suo impegno nel campo dell'educazione. \u00c8 stato nominato assessore del Foro globale per il futuro dell'educazione in Russia, ha fondato l'Universit\u00e0 Internazionale Claudio Naranjo con il sostegno del governo messicano e recentemente \u00e8 stato nominato per il Premio Nobel per la Pace. Continua, attraverso la Fondazione Claudio Naranjo con sede a Barcellona, a promuovere tra gli educatori spagnoli l'interesse per un'educazione non soltanto olistica, ma anche ispirata al proposito di trascendere la mente patriarcale. Ha anche iniziato a convocare educatori di altri paesi con l'obiettivo di stimolarli a far presente la loro percezione dell'obsolescenza dei programmi attuali presso le autorit\u00e0 e\nsoprattutto la visione soggiacente al proposito di un'educazione che, secondo Naranjo, poco \u00e8 servita sinora allo sviluppo personale e meno ancora all'evoluzione sociale.\nNel settembre del 2014 \u00e8 stato invitato a inaugurare la prima Conferenza Internazionale sull'Ayahuasca, bevanda sciamanica sudamericana di cui \u00e8 stato il primo a\nstudiarne gli effetti applicati alla psicoterapia. In seguito una casa editrice italiana, si \u00e8 dimostrata interessata a pubblicare il suo libro \"El viaje sanador,\" in cui descrive la sua esplorazione terapeutica degli anni '60 con altre sostanze psicoattive. Tutto ci\u00f2 ha aperto la strada ad altre conferenze sul tema che Naranjo aveva a lungo posticipato per dare priorit\u00e0 al suo impegno nell'ottenere un coinvolgimento da parte degli educatori, ma che secondo lui sarebbe opportuno riprendere, considerando che l'atteggiamento repressivo della politica riguardo alle droghe si sta modificando e che il nostro mondo malato ha bisogno di aprire un canale al potenziale terapeutico di alcune sostanze.\nAveva in programma la raccolta di una serie di articoli inediti riguardanti il valore terapeutico degli psichedelici."}
{"id": "691812", "revid": "599013", "url": "https://it.wikipedia.org/wiki?curid=691812", "title": "Joaquin Peir\u00f2", "text": ""}
{"id": "691817", "revid": "77358", "url": "https://it.wikipedia.org/wiki?curid=691817", "title": "Epoca Bizantina", "text": ""}
{"id": "691819", "revid": "1674307", "url": "https://it.wikipedia.org/wiki?curid=691819", "title": "Hyphomycetes", "text": "Hyphomycetes \u00e8 un gruppo di funghi imperfetti (Deuteromiceti), irrilevante dal punto di vista tassonomico, che include una grande variet\u00e0 di stadi asessuali anamorfici ed \u00e8 caratterizzato dalla produzione di spore asessuate esternamente al micelio. Alcuni di essi, come ad esempio i generi Trichophyton, Microsporum e Sporotrichum, sono responsabili di malattie della pelle, delle unghie e del sistema pilifero; per questo motivo sono anche denominati dermatofiti. Inoltre, danno luogo al micetoma, granuloma che pu\u00f2 colpire varie parti del corpo ma la cui manifestazione pi\u00f9 classica \u00e8 il cosiddetto piede di Madura.\nA differenza di quanto avviene nei Coelomycetes, nei funghi di Hyphomycetes i conidiofori non sono inseriti in un corpo fruttifero, ma sono sempre liberi; di solito sono isolati, ma a volte appaiono come fasci di cellule allineate in parallelo (descritti come \"sinnematali\") o come masse a forma di cuscino (descritti come \"sporodochiali\"). \nFamiglie di Hyphomycetes.\nAppartengono a \"Hyphomycetes\" le seguenti famiglie, inquadrate nell'ordine Moniliales:\nImportanza ecologica.\nGli hyphomycetes acquatici o Ingoldiani sono comuni su foglie in decomposizione sommerse e altre sostanze organiche, specialmente in acque correnti pulite con buona aerazione. Le foglie colonizzate cadono dall'albero nel fiume. Il loro micelio ramificato e setto penetra attraverso la superficie fogliare e si diffonde attraverso il tessuto fogliare. I conidiofori si proiettano nell'acqua e portano conidi, che sono spesso strutture sigmoidali, ramificate o tetraradiate. Gli hyphomycetes acquatici svolgono un ruolo importante nella disgregazione della materia organica nei fiumi, perch\u00e9 i loro enzimi extracellulari abbattono il tessuto fogliare, che a sua volta \u00e8 reso pi\u00f9 gradevole agli invertebrati. Le foglie con funghi (condizionate) sono una fonte di cibo pi\u00f9 nutriente rispetto alle foglie incondizionate.\nGli hyphomycetes copofilo o amante dei dung sono parte della successione di funghi che si verificano su molti tipi di feci erbivore, giocando un ruolo importante nella decomposizione della cellulosa. [7] Diverse specie si trovano solo su sterco, come Angulimaya sundara, Onychophora coprophila, Pulchromyces fimicola, Sphondylocephalum verticillatum e Stilbella fimetaria.\nGli hyomomycetes entomogeni, entomopatogeni o insetto-patogeni infettano e uccidono insetti (e ragni) e sono particolarmente diversi nelle regioni tropicali e subtropicali, specialmente in Asia. La maggior parte sono stati asessuati o filogeneticamente correlati alle famiglie Ascomicete, Cordycipitaceae e Ophiocordycipitaceae. Gli ospiti degli insetti sono infettati da spore asessuate, che germogliano e crescono per riempire il corpo ospite con micelio o corpi di ifali, quindi producono strutture sporulanti sulla carcassa degli insetti. Si trovano spesso su insetti morti sotto la corteccia o nel terreno, ma alcuni influenzano il comportamento degli insetti (\"fungo zombi\"), facendo in modo che gli ospiti infetti si arrampichino verso la luce, assicurando che le spore infettive trasmesse per via aerea vengano rilasciate pi\u00f9 in alto nella chioma di la foresta o il prato. Gli hyomomycetes entomogeni ben noti sono classificati in Beauveria, Metarhizium e Tolypocladium; nomi generici anamorfici famosi come Akanthomyces, Gibellula, Hirsutella, Hymenostilbe e Isaria sono ora inclusi in generi precedentemente considerati sessuali, come Cordyceps, Ophiocordyceps e Torubiella sotto la nomenclatura di nome univoco. Le specie di Beauveria e Metarhizium mostrano alcune promesse come agenti di controllo biologico contro gli insetti parassiti. Il tolypocladium inflatum era la fonte originale della ciclosporina A, usata come farmaco per prevenire il rigetto dei trapianti di organi.\nMolti funghi alimentari sono gli hyphomycetes. Le specie di Penicillium e Aspergillus sono agenti particolarmente comuni di deterioramento degli alimenti e producono anche importanti micotossine che influiscono sulla salute umana. Alcune specie, come il \"Penicillium digitatum\" sugli agrumi e il Penicillium expansum sulle mele, sono comuni su determinati alimenti, mentre altre sono meno specializzate e crescono su molti diversi tipi di alimenti.\nGli hyphomycetes nematofagi o intrapposti da nematodi o vivono i loro cicli vitali nei corpi di nematodi morti o catturano e uccidono nematodi per integrare i loro fabbisogni di azoto. Le specie del genere hyphomycete Arthrobotrys, filogeneticamente correlate o che sono le forme asessuate di Orbilia, producono anse costrittive che si chiudono rapidamente per afferrare nematodi, o anelli non costrittivi o reti ifali che intrappolano i nematodi o manopole appiccicose che aderiscono ai nematodi mentre nuotano di. I tentativi di sfruttare questi funghi come agenti di controllo biologico contro nematodi nocivi all'agricoltura sono stati generalmente infruttuosi."}
{"id": "691821", "revid": "78273", "url": "https://it.wikipedia.org/wiki?curid=691821", "title": "Leone Nemeo", "text": ""}
{"id": "691823", "revid": "339392", "url": "https://it.wikipedia.org/wiki?curid=691823", "title": "Europa dell'est", "text": ""}
{"id": "691826", "revid": "729019", "url": "https://it.wikipedia.org/wiki?curid=691826", "title": "Intestino crasso", "text": "L'intestino crasso o grande intestino (lat. \"intestinum crassum\") \u00e8 la seconda e ultima parte del sistema digestivo degli esseri vertebrati.\nLa sua funzione \u00e8 quella di assorbire l'acqua rimanente dai resti indigestibili del cibo, resti poi espulsi tramite l'ano. Lungo mediamente 170\u00a0cm, con un diametro di circa 7\u00a0cm, l'intestino crasso \u00e8 diviso in cieco, colon e retto. L'intestino crasso \u00e8 circa un quinto dell'intero intestino. Anatomicamente viene suddiviso in sei tratti che vengono rispettivamente chiamati: cieco, colon ascendente, colon trasverso, colon discendente, sigma e retto.\nFunzione e relazione con altri organi.\nL'intestino crasso impiega circa 30 ore per terminare i processi rimanenti del sistema digestivo; il suo compito \u00e8 assorbire acqua ed elettroliti, pari a circa 1,5 litri al giorno, che passano attraverso la valvola ileocecale. Il colon assorbe vitamine che vengono create dai batteri del colon, come la vitamina B, vitamina K, cobalamina, tiamina e riboflavina. Inoltre compatta le feci e mantiene la materia fecale nel retto fino a quando possono essere scaricati attraverso l'ano in defecazione.\nL'intestino crasso si differenzia fisicamente dall'intestino tenue in quanto il primo risulta essere molto pi\u00f9 ampio. La parete dell'intestino crasso \u00e8 rivestita da epitelio colonnare semplice; invece di avere le evaginazioni dell'intestino tenue (villi intestinali), l'intestino crasso ha invaginazioni (le ghiandole intestinali). Anche se sia l'intestino tenue sia quello crasso hanno cellule caliciformi, queste sono pi\u00f9 abbondanti nel secondo.\nSotto la valvola ileo-cecale, nella superficie inferomediale dell'intestino cieco, si trova l'appendice. Ha la forma di un piccolo tubo cilindrico lungo dai 5 ai 9\u00a0cm e largo 7\u00a0mm. \u00c8 costituita da tessuto linfatico con funzione di filtro, non pi\u00f9 in grado di assorbire i nutrienti, per questo \u00e8 detta a volte la \"tonsilla addominale\". Proprio l'azione di filtro pu\u00f2 causarne a volte l'infiammazione (appendicite) che, quando \u00e8 acuta, ne rende necessaria l'asportazione chirurgica (appendicectomia)."}
{"id": "691832", "revid": "21880", "url": "https://it.wikipedia.org/wiki?curid=691832", "title": "Tinamus osgoodi hershkovitzi", "text": ""}
{"id": "691834", "revid": "599013", "url": "https://it.wikipedia.org/wiki?curid=691834", "title": "Augustine Ahinful", "text": "Carriera.\nClub.\nHa militato nel Goldfiels (Ghana), (Germania), Krien e Grassoppher (Svizzera), Uni\u00e3o Leiria (Portogallo), (Italia), Boavista (Portogallo), e in Turchia nel Ankarag\u00fcc\u00fc e nel Trabzonspor.\nNel 2006 \u00e8 stato tesserato nuovamente dall'Ankarag\u00fcc\u00fc.\nVenne portato in Italia dal dell'allora presidente Maurizio Zamparini nel 1999, ottenendo la salvezza a fine stagione.\nNazionale.\nCon la nazionale ghanese ha preso parte alle Olimpiadi 1996 ed alla Coppa d'Africa 2000."}
{"id": "691836", "revid": "1543377", "url": "https://it.wikipedia.org/wiki?curid=691836", "title": "Intelligenza", "text": "L'intelligenza \u00e8 stata definita in molti modi: capacit\u00e0 di astrazione, logica, comprensione, autoconsapevolezza, apprendimento, conoscenza emotiva, ragionamento, pianificazione, creativit\u00e0, pensiero critico e risoluzione dei problemi. Pi\u00f9 in generale, pu\u00f2 essere descritta come la capacit\u00e0 di percepire o inferire informazioni e di conservarle come conoscenza da applicare verso comportamenti adattivi all'interno di un ambiente o di un contesto.\nBench\u00e9 i ricercatori nel campo non ne abbiano ancora dato una definizione ufficiale (considerabile come universalmente condivisa dalla comunit\u00e0 scientifica), alcuni identificano l'intelligenza (in questo caso l'intelligenza pratica) come la capacit\u00e0 di un agente di affrontare e risolvere con successo situazioni e problemi nuovi o sconosciuti; nel caso dell'uomo e degli animali, l'intelligenza pare inoltre identificabile anche come il complesso di tutte quelle facolt\u00e0 di tipo cognitivo o emotivo che concorrono o concorrerebbero a tale capacit\u00e0. Per alcune scuole di pensiero, soprattutto antiche, la sede dell'intelligenza non \u00e8 il cervello e la si identifica come la qualit\u00e0, esclusivamente umana, di capire un fenomeno e le sue relazioni con tutti gli aspetti non apparenti che interagiscono con tale fenomeno, la capacit\u00e0 quindi di leggervi dentro.\nTradizionalmente attribuita alle sole specie animali, oggi l'intelligenza viene da alcuni attribuita, in misura minore, anche alle piante, mentre il campo di ricerca dell'intelligenza artificiale tenta di creare delle macchine che siano in grado di riprodurre o di simulare l'intelligenza umana.\nEtimologia.\nLa parola \"intellig\u00e8nza\" (s. f.) deriva dal sostantivo latino \"intelligent\u012da\", a sua volta proveniente dal verbo \"intellig\u0115re\", \"capire\".\nIl vocabolo \"intellig\u0115re\" \u00e8 formato dal verbo \"leg\u0115re\", \"cogliere, raccogliere, leggere\" con la preposizione \"inter\", \"fra\" (quindi, 'scegliere fra, distinguere'); l'intelligenza, quindi, \u00e8 letteralmente capacit\u00e0 di stabilire correlazioni e distinzioni tra elementi (di \"leggere tra le righe\", come si dice).\nDefinizioni scientifiche.\nCome accennato, sebbene abbia sviluppato dei modelli per la valutazione dell'intelligenza, la comunit\u00e0 scientifica ancora non concorda universalmente su una definizione unica di cosa essa sia.\nUna dichiarazione editoriale del 1994 firmata da cinquantadue ricercatori, \"Mainstream Science on Intelligence\", descrive l'intelligenza come:\nTra le altre definizioni si riportano:\nLo psicologo \u00c9douard Clapar\u00e8de vedeva l'intelligenza come la capacit\u00e0 o disposizione a utilizzare in modo adeguato allo scopo tutti gli elementi del pensiero necessari per riconoscere, impostare e risolvere nuovi problemi.\nLa valutazione dell'intelligenza.\nPer quanto riguarda l'intelligenza umana, sono stati sviluppati dei modelli per la valutazione o \"misura\" della stessa. Va per\u00f2 precisato che tali modelli valutano solo aspetti specifici della capacit\u00e0 intellettiva degli individui: i risultati dei test d'intelligenza vanno considerati come giudizi validi solamente in riferimento a dei singoli aspetti, e non all'intelligenza dei soggetti testati nel suo complesso.\nDi seguito sono elencati i principali test psicometrici (in ordine cronologico di ideazione):\nRelazioni tra i test d'intelligenza e il razzismo.\nNel XX secolo a causa delle crescenti immigrazioni dall'Europa e dall'Asia gli psicologi statunitensi si posero il problema di stabilire:\nQuesti studi portarono a riscontri molto duri in campo psicologico e non: Carl Brigham, nel suo testo \"A study of american intelligence\" (1923), affermava che l'intelligenza degli americani, di razza bianca nordica, era inquinata dalle razze mediterranee e dalle razze slave. Nell'anno successivo (1924), tale testo, ebbe una notevole influenza nella formulazione, da parte del governo federale statunitense, dell\"'Immigration Act\", mediante il quale l'entrata nei confini degli USA da parte di immigrati venne drasticamente diminuita. Nel '28 la polemica si estinse grazie all'articolo \"Nature and Nurture\" nel quale Lewis Madison Terman, pur essendo un convinto ereditarista, propose un compromesso fra la tesi ereditarista e la tesi ambientalista.\nSi ipotizza che il dibattito nord-americano sull'ereditariet\u00e0 dell'intelligenza sia stato dovuto alle leggi razziali tedesche e all'afflusso di immigrati alla fine degli anni trenta.\nQuarant'anni dopo, nel 1969, venne dato alle stampe l'articolo di Arthur Jensen \"How much can we boost IQ and scholastic achievement?\", che port\u00f2 a feroci attacchi a livello personale e a battaglie a suon di articoli sui quotidiani. In tale articolo si poneva la seguente riflessione: posto che il QI dei bambini neri \u00e8 basso a causa del loro patrimonio genetico deficitario, ha senso spendere soldi nella loro, cos\u00ec costosa, educazione? Per comprendere a pieno in che periodo culturale siamo, \u00e8 opportuno ricordare che sei anni prima, nel 1963, ci fu la marcia su Washington per il lavoro e la libert\u00e0 ad opera di Martin Luther King, contro la segregazione razziale. Il 4 aprile 1968 Martin Luther King viene assassinato, un anno dopo verr\u00e0 dato alle stampe il citato articolo di Jensen: \u00e8 facile comprendere per quale motivo venne accolto come un \"manifesto in difesa della razza bianca dagli attacchi della razza nera\".\nDa questo momento, ereditaristi e ambientalisti saranno in continua lotta fra loro: \u00e8 definibile \"lotta\" in quanto ad ogni nuova scoperta in campo educativo, genetico e sugli studi dell'intelligenza, sar\u00e0 parallelamente condotta una difesa o un attacco a livello personale con accuse di razzismo o di ciarlataneria delle tesi proposte. Una lotta senza quartiere.\nNel '73 e nel '74 verranno dati alle stampe due testi che faranno storia: \"IQ in meritocracy\" di Richard Herrnstein e \"The science and politics of IQ\" di Leon Kamin. Il primo proponente le tesi ereditariste, il secondo ambientaliste. Nel '75 usc\u00ec il libro \"Race difference in intelligence\" di John Loehlin, \"et al.\", proponendo una tesi conciliativa: il QI dipende dal genoma ed \u00e8 modificabile nel tempo mediante l'ambiente culturale nel quale la persona vive.\nNegli anni ottanta vi fu una nuova ondata di polemiche riguardanti razza e QI. Ma di tutt'altro tipo: stavolta la diatriba non era sul QI deficitario dei bambini di razza nera, ma, paradossalmente, sul QI \"eccedente\" dei bambini di razza asiatica. I principali testi al riguardo furono: \"Educational achievement in Japan\" di R. Lynn del 1988, \"The boat people and achievement in America\" di N. Caplan, J.K. Whitmore e M.H. Choy e anche l'articolo del 1990 pubblicato su \"American Psychologist\", \"Asian-American educational achievements: a phenomenon in search of an explanation\" di S.Sue e S. Okazaki.Come negli anni '60, in cui si afferm\u00f2 che era inutile investire denaro nell'educazione dei neri poich\u00e9 poco dotati di QI, cos\u00ec si affermava alla fine degli anni '80 che era inutile spendere denaro nell'educazione di bambini di origine asiatica poich\u00e9 \"gi\u00e0 dotati di un QI elevato per natura\".\nIn Europa, e in particolar in Italia, il dibattito sul rapporto fra QI e razza di appartenenza non \u00e8 stato cos\u00ec forte e deciso.Comunque \u00e8 opportuno pensare che \u00ab\"la questione si potrebbe presentare in un futuro non tanto lontano in relazione all'immigrazione in crescente espansione dai paesi del Terzo Mondo (e probabilmente anche dai paesi dell'Est) verso i paesi della Comunit\u00e0 Europea\"\u00bb.\nLa questione del rapporto tra l'intelligenza e la razza va d'altronde posta in altri termini perch\u00e9 non si pu\u00f2 non considerare che la maggior parte dei test che valutano l'intelligenza (come la WAIS-R) non sono \"culture free\" (cio\u00e8 scevri dall'effetto culturale), sebbene si dichiarino tali. L'effetto culturale \u00e8 dunque importante nell'esito finale del test e, di conseguenza, influisce anche sulla valutazione dell'intelligenza. L'effetto culturale vale quindi sia per le conoscenze acquisite (intese come scolarit\u00e0) sia per la cultura d'appartenenza (intesa come cultura asiatica, africana, ecc.). La questione della relazione tra QI e razza deve quindi rimanere aperta ad ogni riflessione.\nGli studi differenziali sull'intelligenza.\nCon il diffondersi estensivo degli strumenti per la misura dell'intelligenza, si \u00e8 focalizzata l'attenzione sulle differenze individuali ad essa legate. Le diversit\u00e0 in questione sono state infatti un significativo campo di discussione tra coloro che ne identificano le cause all'aspetto genetico e coloro che invece assegnano una maggiore importanza ai fattori ambientali. Alcuni studi mostrano come la presenza di alcune patologie psichiatriche, come la depressione, influisca sulla performance al test d'intelligenza WAIS-R: pi\u00f9 \u00e8 severa la patologia pi\u00f9 la performance al test \u00e8 deficitaria. Il che tuttavia non suggerisce una globale differenza nell'intelligenza tra individui depressi e individui sani, quanto piuttosto un ruolo negativo del verificarsi degli episodi depressivi sul modo in cui vengono svolti i test d'intelligenza.\nGli studi differenziali sull'intelligenza evidenziano una forte correlazione tra QI (quoziente intellettivo) di gemelli monovulari. Si evidenzia inoltre che lo sviluppo delle capacit\u00e0 cognitive \u00e8 fortemente influenzato dai fattori ambientali (si pensi agli studi portati avanti sulle differenze nell'intelligenza tra bianchi e neri, ricondotte non a differenze cognitive, ma piuttosto al fattore interveniente del livello socio-demografico). La psicologia risolve la dialettica tra componenti innate e ambientali nello sviluppo dell'intelligenza evidenziando come la componente genetica sembra rappresentare una disponibilit\u00e0, mentre la componente educativa rappresenta un fattore di innesco per tradurre un potenziale in una funzionalit\u00e0 effettiva. Per quanto riguarda l'avanzare dell'et\u00e0, il rendimento su alcune scale del WAIS tende a diminuire, mentre su altre rimane stabile o aumenta. Riprendendo la distinzione proposta da Raymond Cattell tra intelligenza fluida e cristallizzata, caratteristiche legate all'intelligenza fluida tendono a diminuire dopo i 60 anni, mentre l'intelligenza cristallizzata aumenta in maniera costante per tutta la vita.\nL'apporto cognitivista: il \"problem solving\".\nIl \"problem solving\" \u00e8 un processo mentale volto a trovare un percorso che porta il cambiamento da una situazione iniziale ad una disposizione finale. La capacit\u00e0 di problem solving \u00e8 spesso adoperata come misura empirica dell'intelligenza; infatti nel problem solving viene contestualizzato il pensiero logico misurato dal quoziente d'intelligenza, che viene applicato alla risoluzione di problemi specifici. Coi test sul problem solving, i soggetti forniscono in genere prestazioni pi\u00f9 elevate e considerate pi\u00f9 attendibili.\nIl problem solving rappresenta l'approccio cognitivista allo studio dell'intelligenza.\nLa definizione dell'intelligenza in termini di problem solving rappresenta il primo passo compiuto dagli psicologi da una visione dell'intelligenza di tipo scolastico a concetti pi\u00f9 differenziati, come per esempio intelligenza fluida-cristallizzata (Raymond Cattell), o intelligenza logica-creativa, e recentemente i concetti di intelligenze multiple (Howard Gardner) e intelligenza emotiva (Daniel Goleman). Dal punto di vista storico risulta importante il contributo di Wertheimer. Max Wertheimer (1965) distingue una intelligenza logica, esprimentesi ad esempio nel ragionamento analitico, e una intelligenza creativa, orientata alla sintesi e alla costruzione del nuovo. La prima orientata ai problemi convergenti, la seconda orientata alla soluzione di problemi divergenti.\nLa teoria delle intelligenze multiple.\nLo psicologo statunitense Howard Gardner, sulla base di ricerche e letteratura su soggetti affetti da lesioni di interesse neuropsicologico, arriva a distinguere ben 9 manifestazioni fondamentali dell'intelligenza, derivanti da strutture differenti del cervello e \"indipendenti\" l'una dall'altra. Ecco, qui di seguito, i nove macro-gruppi intellettivi:\nSotto questi aspetti/teoria il significato del concetto di intelligenza \u00e8 da intendersi dunque come particolari \"abilit\u00e0\" di cui \u00e8 dotato l'individuo. Sebbene queste capacit\u00e0 siano pi\u00f9 o meno innate negli individui, non sono statiche e possono essere sviluppate mediante l'esercizio, potendo anche \"decadere\" col tempo. Lo stesso Gardner ha poi menzionato il fatto che classificare tutte le manifestazioni dell'intelligenza umana sarebbe un compito troppo complesso, dal momento che ogni macro-gruppo contiene vari sottotipi.\nL'intelligenza nel mondo animale e vegetale.\nL'intelligenza animale.\nNumerose ricerche dimostrano che molte specie animali sono in grado di produrre comportamenti intelligenti (che dimostrano una certa capacit\u00e0 di adattarsi a situazioni nuove), anche se \u00e8 difficile e spesso fuorviante paragonare l'intelligenza animale a quella umana. Secondo una prospettiva evoluzionistica, ogni specie vivente sviluppa quelle facolt\u00e0 (intellettive e non) che le sono pi\u00f9 utili nell'adattamento all'ambiente in cui vive. In generale, quanto pi\u00f9 un ambiente \u00e8 stabile, tanto pi\u00f9 un istinto innato fornir\u00e0 strategie adattative migliori, mentre quanto pi\u00f9 un ambiente \u00e8 mutevole, tanto pi\u00f9 favorir\u00e0 quelle specie in grado di risolvere problemi nuovi, le quali svilupperanno perci\u00f2 un'intelligenza pi\u00f9 avanzata.\nFacolt\u00e0 ritenute prova della presenza di forme raffinate di intelligenza, come la memoria, la comprensione della grammatica e la capacit\u00e0 di riconoscere se stessi, o come l'uso di pensiero simbolico o di strumenti, sono state dimostrate in molte specie, tra cui mammiferi e uccelli. Per quanto riguarda il linguaggio, che \u00e8 un aspetto fondamentale dell'intelligenza umana (in quanto la comprensione umana, insieme con la capacit\u00e0 di ragionamento complesso e astratto, passa attraverso l'uso di parole a cui associare dei significati), i tentativi di trasferire a specie non umane le competenze linguistiche hanno ottenuto successi limitati e piuttosto controversi, essendo basati soprattutto su casi singoli (come quelli celebri di \"Kanzi\" e \"Washoe\") piuttosto che su studi sistematici con campioni di adeguata numerosit\u00e0. Inoltre questi studi peccano spesso di antropocentrismo, in quanto, pi\u00f9 che verificare le capacit\u00e0 cognitive di suddetti animali, hanno cercato di trasferire ad essi una competenza essenzialmente umana.\nNuove osservazioni recentemente sono state realizzate per comprendere meglio come dall'intelligenza animale dei primati con il processo di ominificazione si sia arrivati all'intelligenza umana.\nL'intelligenza nelle piante.\nLe piante non hanno un cervello o una rete neurale, ma le reazioni all'interno delle loro vie di segnalazione possono fornire una base biochimica per forme di apprendimento e memoria. Seppure in maniera controversa, il cervello viene usato come una metafora atta a fornire una visione integrata della segnalazione nell'intelligenza vegetale.\nLe piante non sono soggetti passivi meramente sottomessi alle forze ambientali, n\u00e9 sono organismi simili ad automi basati solo sui riflessi e ottimizzati esclusivamente per la fotosintesi. Le piante reagiscono sensibilmente agli stimoli ambientali di movimento e alle variazioni di morfologia. Esse segnalano e comunicano tra di loro in quanto attivamente competono per le risorse limitate, sia sopra che sotto terra. Inoltre, le piante calcolano con precisione la loro situazione, usano sofisticate analisi costi-benefici e intraprendono azioni strettamente controllate per mitigare e controllare diversi fattori di stress ambientale. Le piante sono anche in grado di discriminare le esperienze positive e negative e di \"apprendere\" (registrando ricordi) dalle loro esperienze passate. Le piante utilizzano queste informazioni per aggiornare il loro comportamento in modo da sopravvivere alle sfide presenti e future del loro ambiente. Le piante sono anche in grado di raffinati riconoscimenti del s\u00e9 e del non-s\u00e9, e sono territoriali nel comportamento.\nPer studiare i calcoli e le risposte delle piante si richiede lo studio del ruolo della segnalazione, della comunicazione e del comportamento, integrando i dati a livello genetico, molecolare, biochimico e cellulare con la fisiologia, lo sviluppo e il comportamento dei singoli organismi e con le conoscenze dell'ecosistema vegetale e dell'evoluzione delle piante.\nIl punto di vista neurobiologico vede le piante come organismi di elaborazione delle informazioni con processi piuttosto complessi di comunicazione che si verificano in tutto il singolo organismo vegetale. La neurobiologia delle piante studia come le informazioni ambientali vengano raccolte, elaborate, integrate e condivise per abilitare risposte adattative e coordinate; e come le percezioni e manifestazioni comportamentali vengano \"ricordate\" in modo da consentire previsioni di future attivit\u00e0 sulla base delle esperienze passate. Le piante, sostengono i fisiologi vegetali, sono sofisticate nel comportamento tanto quanto gli animali, ma questa sofisticazione viene mascherata dalle scale di tempo vegetali di risposta agli stimoli, molti ordini di grandezza pi\u00f9 grandi di quelle degli animali.\nSi \u00e8 sostenuto che, anche se le piante sono capaci di adattamento, ci\u00f2 non dovrebbe essere chiamato intelligenza, in quanto i neurobiologi si basano principalmente su metafore e analogie per sostenere che le risposte complesse delle piante possano essere prodotte solo da intelligenza. Come afferma R. Firn, \"un batterio pu\u00f2 monitorare il suo ambiente e istigare processi di sviluppo adeguate alle circostanze del momento, ma \u00e8 ci\u00f2 intelligenza? Tale semplice comportamento adattativo potrebbe essere l'intelligenza dei batteri, ma chiaramente non \u00e8 l'intelligenza degli animali\".\nTuttavia, l'idea di un'intelligenza vegetale si adatta con la definizione di intelligenza proposta da David Stenhouse in un libro che ha scritto sull'evoluzione: \"un comportamento adattativo variabile durante la vita dell'individuo\".\nCharles Darwin studi\u00f2 il movimento nelle piante e nel 1880 pubblic\u00f2 un libro, \"The Power of Movement in Plants\". Nel libro si conclude:\nNon \u00e8 certo esagerato dire che la punta di una radice sia cos\u00ec dotata [..] si comporta come il cervello di uno degli animali inferiori; il cervello essendo situato all'interno dell'estremit\u00e0 anteriore del corpo, riceve impressioni dagli organi di senso e dirige i diversi movimenti.\nIn filosofia, gli studi finora fatti sulle implicazioni della percezione nelle piante sono pochi. Michael Marder ha steso una fenomenologia della vita vegetale sulla base della fisiologia della percezione delle piante. Paco Calvo Garzon offre una presa filosofica della percezione nelle piante basata sulle scienze cognitive e sulla modellizzazione computazionale della coscienza.\nL'intelligenza artificiale.\nLa locuzione intelligenza artificiale (o IA) indica sia la propriet\u00e0 di una macchina di imitare, del tutto o in parte, l'intelligenza biologica, sia il ramo dell'informatica che mira a creare le macchine capaci di tale imitazione, attraverso \"lo studio e la progettazione di agenti intelligenti\" o \"agenti razionali\", dove un agente intelligente \u00e8 un sistema che percepisce il suo ambiente e attua le azioni che massimizzano le sue possibilit\u00e0 di successo. Andreas Kaplan e Michael Haenlein definiscono l'intelligenza artificiale come \"la capacit\u00e0 di un sistema di interpretare correttamente dati esterni, di capire questi dati e di utilizzare tale apprendimento per raggiungere obiettivi specifici e svolgere compiti, attraverso un adattamento flessibile\u201d. I successi ottenuti nel campo dell'intelligenza artificiale riguardano per ora problemi vincolati e ben definiti, come la capacit\u00e0 delle macchine di sostenere giochi, la risoluzione di cruciverba e il riconoscimento ottico dei caratteri, e alcuni problemi pi\u00f9 generali come quello delle automobili autonome. Il concetto di IA forte non \u00e8 ancora realt\u00e0, ma \u00e8 un obiettivo della ricerca a lungo termine.\nTra le caratteristiche che i ricercatori sperano che le macchine possano un giorno esibire, vi sono il ragionamento, la capacit\u00e0 di pianificare, apprendere, percepire, comunicare e manipolare oggetti. Non vi \u00e8 attualmente consenso su quanto vicino si possa andare nel simulare il cervello (umano nello specifico).\nTentativi di miglioramento dell'intelligenza umana.\nPer il presente e il futuro sono stati proposti o ipotizzati diversi metodi di miglioramento dell'intelligenza umana, le cui implicazioni e i cui livelli di efficacia, sicurezza e legittimit\u00e0 etica sono stati oggetto di discussione. I metodi sono estremamente diversificati, e vanno da tecniche psicologiche o mediche, a miglioramenti di strutture tecnologiche o sociali che favoriscano la cognizione degli individui.\nOgni intervento pu\u00f2 essere diretto a un diverso aspetto della cognizione, come la percezione, la comprensione o la memoria. Nonostante sia difficile spesso tracciare una linea di demarcazione, si distinguono gli interventi terapeutici, mirati a uno specifico difetto o patologia, da quelli di miglioramento cognitivo, che beneficiano le capacit\u00e0 intellettive basilari di uno o pi\u00f9 individui senza essere diretti a difetti o patologie. Altra distinzione \u00e8 tra i metodi convenzionali, come l'allenamento cognitivo e l'istruzione, e quelli nuovi o emergenti, come i nootropi, la terapia genica o gli impianti neurali.\nSi consideri che molti metodi di miglioramento cognitivo offerti agli esseri umani sono altamente sperimentali o hanno effetti molto limitati, il che rende la letteratura scientifica attuale una guida tutt'altro che perfetta sulla loro utilit\u00e0, che andrebbe valutata con un maggior numero di studi ed esperimenti pi\u00f9 vasti. Ci\u00f2 non toglie che difficilmente tutti i possibili metodi di miglioramento cognitivo saranno considerati inefficaci nel futuro, anche considerando gli avanzamenti tecnologici.\nL'intelligenza nella cultura di massa.\nIl concetto di intelligenza \u00e8 stato (implicitamente) trattato in una quantit\u00e0 di opere letterarie e cinematografiche. In queste opere diventa necessario tratteggiare al meglio le azioni, gli atteggiamenti e il pensiero del protagonista derivanti dalla sua superiore intelligenza."}
{"id": "691838", "revid": "79227", "url": "https://it.wikipedia.org/wiki?curid=691838", "title": "Laio", "text": "Laio () \u00e8 un personaggio della mitologia greca, re di Tebe e figlio di Labdaco, \u00e8 un eroe divino e un personaggio chiave nel mito della fondazione di Tebe in Beozia.\nMitologia.\nIl rapimento di Crisippo.\nIl tragico destino che tocc\u00f2 a Laio e alla sua discendenza fu provocato - stando a Euripide - dal rapimento e conseguente stupro del giovane Crisippo, figlio del re Pelope. Quando Laio era ancora giovane, Anfione e Zeto usurparono il trono di Tebe. Alcuni tebani, sperando di veder continuare la discendenza di Cadmo, lo portarono segretamente fuori dalla citt\u00e0 prima dell'attacco. Laio fu accolto da Pelope, re di Pisa nel Peloponneso. Laio si innamor\u00f2 cos\u00ec di Crisippo, figlio del re, e lo rap\u00ec durante i Giochi di Nemea portandolo con s\u00e9 a Tebe mentre gli insegnava a portare il carro, come scrive Igino, abusando successivamente del malcapitato ragazzo. Il giovane, dopo esser stato scoperto, si uccise dalla vergogna. Il rapimento divenne il soggetto di una delle tragedie perdute di Euripide. Con la morte di Anfione e Zeto, Laio spos\u00f2 Giocasta, figlia di Meneceo (chiamata Epicasta da Omero) e divenne il re di Tebe ma la maledizione di Pelope si sarebbe presto abbattuta su di lui e sulla sua stirpe.\nL'oracolo e la tragedia.\nL'Oracolo di Delfi raccomand\u00f2 a Laio di non avere figli da sua moglie o il figlio l'avrebbe ucciso e avrebbe sposato Giocasta. Ma una notte, mentre Laio era in preda all'ebbrezza, i due concepirono Edipo che, per paura della profezia, legate l'una all'altra le caviglie con una cinghia, fu esposto e abbandonato alla nascita sul monte Citerone dove fu trovato da un pastore che gli diede il nome di Edipo (\"piede gonfio\") e lo diede a Polibo e Peribea, sovrani di Corinto che lo crebbero.\nQuando Edipo, dopo che un giovane di Corinto gli disse che era un trovatello, volle conoscere la verit\u00e0 sui suoi genitori si rivolse all'Oracolo di Delfi che si limit\u00f2 a dirgli che non sarebbe dovuto tornare a casa o avrebbe ucciso suo padre e sposato sua madre. Pensando che Polibo e Peribea fossero i suoi veri genitori, si diresse dunque verso Tebe in direzione opposta a Corinto ma un destino tragico volle che a un incrocio incontrasse Laio diretto a Delfi per interrogare l'oracolo dopo aver avuto il presagio che il figlio stesse tornando per ucciderlo. La superbia di colui che egli non sapeva essere suo padre port\u00f2 Edipo a uccidere Laio, a rompere il timone del suo carro, a compiere la prima parte della profezia per poi dirigersi verso Tebe e a segnare per sempre le sorti della sua discendenza, consegnando spunti favolosi per tragediografi del calibro di Sofocle.\nLaio fu sepolto nello stesso luogo dove mor\u00ec da Damasistrato, re di Platea, mentre Creonte, figlio di Meneceo, prese il potere a Tebe. Diversi suoi discendenti dovettero ancora fare i conti con un destino avverso ma non si sa con certezza se perch\u00e9 viol\u00f2 le leggi dell'ospitalit\u00e0 e del matrimonio rapendo il figlio della persona che lo ospitava, se perch\u00e9 non ascolt\u00f2 le parole dell'oracolo o per una combinazione dei due eventi."}
{"id": "691839", "revid": "6923", "url": "https://it.wikipedia.org/wiki?curid=691839", "title": "Porta Marzia", "text": "La Porta Marzia \u00e8 una delle antiche porte della cinta muraria etrusca della citt\u00e0 di Perugia e si trova in via Marzia.\nStoria e descrizione.\nRisalente alla seconda met\u00e0 del III secolo a.C. venne inglobata nel 1540 nella muratura esterna della Rocca Paolina.\nIl progettista della nuova fortezza voluta da papa Paolo III, Antonio da Sangallo il Giovane, la fece smontare e la ricolloc\u00f2 a quattro metri di distanza dalla sua postazione originaria.\nCostruita in travertino, presenta un arco a tutto sesto inquadrato da lesene con capitelli a rosetta centrale, sormontato da una balaustra scandita da quattro pilastri in stile italo-corinzio dalla quale sporgono cinque sculture: al centro domina la scena Giove tra i Dioscuri Castore e Polluce (tutte e tre le divinit\u00e0 erano protettrici della citt\u00e0), fiancheggiati dai rispettivi cavalli alle due estremit\u00e0. Altre due teste, forse di numi tutelari degli ingressi, si trovano nei triangoli tra l'arco e le lesene. La pietra alla sommit\u00e0 dell'arco, oggi consunta, raffigurava una testa di cavallo.\nSull'architrave sopra l'arco si legge l'epigrafe \"Augusta Perusia\", nella cornice superiore \u00e8 incisa la scritta \"Colonia Vibia\" a testimonianza dello \"ius coloniae\" concesso dall'imperatore romano di origini perugine Vibio Treboniano Gallo.\nIl nome della porta pu\u00f2 derivare dal fatto che vicino ci fosse un tempio di Marte o dal fatto che nelle vicinanze si svolgessero i giochi marziali, un'altra ipotesi molto plausibile \u00e8 che il suo nome derivi Vibio Marso (dell'antica famiglia dei Vibi) che fece restaurare e abbellire la porta etrusca nel primo secolo d.C. sotto l'imperatore Tiberio; contemporaneamente Vibio Marso avvio' la costruzione dell'anfiteatro romano sottostante porta Marzia, i resti dell'anfiteatro sono ancora visibili sotto Palazzo Vibi oggi Palazzo della Penna ( i della Penna furono gli eredi dei Vibi)."}
{"id": "691840", "revid": "21880", "url": "https://it.wikipedia.org/wiki?curid=691840", "title": "Pernettya", "text": ""}
{"id": "691842", "revid": "599013", "url": "https://it.wikipedia.org/wiki?curid=691842", "title": "Abdullah Fusseini", "text": "Carriera.\nClub.\nNel 1999 si trasferisce in Italia dove approda al . Esordisce in Serie A il 14 maggio 2000 in Torino-Piacenza (2-1) subentrando a gara in corso. Nelle due stagioni successive fa sempre parte della squadra granata senza mai scendere in campo con la prima squadra ma continuando a militare nella formazione Primavera.\nNel 2002 viene acquistato in compropriet\u00e0 dal Gualdo in Serie C2, dove gioca fino all'estate del 2005 avendo una piccola parentesi ancora con il Torino che lo aveva riscattato all'inizio della stagione 2004-2005 allorquando militava in Serie B.\nDopo Gualdo ha una breve esperienza a Casale e poi passa al Gubbio dove resta per una stagione e mezza.\nNel gennaio 2007 \u00e8 passato al Melfi (stessa categoria, ma girone C) dove ha giocato fino al gennaio 2008, quando \u00e8 stato acquistato dal .\nIl 1\u00ba settembre 2008 ha rescisso il contratto che lo legava alla squadra calabrese fino al termine della stagione 2008-2009.\nNazionale.\nPrima dei Mondiali in Germania, nel 2006, \u00e8 stato convocato facendo poi il suo esordio nella Nazionale ghanese per la partita amichevole contro la Tunisia, terminata 1-0 in favore della sua selezione."}
{"id": "691843", "revid": "8432", "url": "https://it.wikipedia.org/wiki?curid=691843", "title": "Acne volgare", "text": ""}
{"id": "691844", "revid": "339392", "url": "https://it.wikipedia.org/wiki?curid=691844", "title": "Ileite segmentaria", "text": ""}
{"id": "691846", "revid": "599013", "url": "https://it.wikipedia.org/wiki?curid=691846", "title": "Marzio Bruseghin", "text": "Nativo di Conegliano, bench\u00e9 originario di Piadera, frazione di Fregona al confine con Vittorio Veneto, \u00e8 diventato ciclista professionista nel 1997. Corridore completo, pur facendo della cronometro la sua specialit\u00e0 migliore pu\u00f2 vantare 5 piazzamenti tra i primi dieci nelle classifiche finali di Grandi Giri (quattro al Giro d'Italia e uno alla Vuelta a Espa\u00f1a); negli anni si \u00e8 comunque spesso adattato al ruolo di gregario.\nCarriera.\nInizi\u00f2 la carriera alla Brescialat (nel 1998 Brescialat-Liquigas), trasferendosi alla squadra spagnola Banesto (dal 2001 rinominata iBanesto.com) nel 1999. Dal 2003 al 2005 vest\u00ec la maglia della Fassa Bortolo capitanata da Alessandro Petacchi e nel 2005 si piazz\u00f2 nono al Giro d'Italia, pur lavorando per il velocista spezzino nelle tappe pianeggianti. Nei tre anni alla Fassa Bortolo ottenne diversi altri piazzamenti, tra cui due secondi posti in tappe del Giro d'Italia, un secondo posto al campionato nazionale in linea 2005 ed una sesta piazza al campionato mondiale a cronometro 2004. Nei primi anni di carriera conquist\u00f2 inoltre la maglia di miglior scalatore al Giro del Trentino 2003 e al Giro d'Abruzzo 1998.\nDal 2006 al 2009 fu in forza alla Lampre di Giuseppe Saronni. Proprio nel 2006 consegu\u00ec la prima vittoria da professionista, il titolo italiano a cronometro vinto con 15 secondi di vantaggio su Marco Pinotti; al Giro d'Italia dello stesso anno aveva in precedenza fallito l'obiettivo classificandosi secondo, battuto da Stefan Schumacher, nella tappa di Gemona. Nel biennio seguente si aggiudic\u00f2 due tappe al Giro d'Italia, una nell'edizione 2007, la cronoscalata da Biella al Santuario di Oropa, l'altra nell'edizione 2008, la cronometro da Pesaro a Urbino.\nProprio al Giro 2008, cui per la prima volta partecipava da capitano, sal\u00ec sul terzo gradino del podio finale, superando di un solo secondo Franco Pellizotti; anche alla Vuelta a Espa\u00f1a fece classifica, e si piazz\u00f2 nono: avendo disputato nello stesso anno anche il Tour de France, risult\u00f2 uno dei pochi corridori ad aver gareggiato in tutti e tre i Grandi Giri della stagione. Nel 2009 concluse al settimo posto il Giro d'Italia; in agosto trov\u00f2 poi l'accordo contrattuale con la Caisse d'Epargne, squadra diretta da Eusebio Unzu\u00e9 (per cui aveva gi\u00e0 corso tra 1999 e 2002), raggiungendo le file del team spagnolo a partire dalla stagione 2010.\nHa vestito sette volte la maglia azzurra della Nazionale italiana ai campionati del mondo, cinque volte per la prova in linea e due volte per quella a cronometro. Ha contribuito alla conquista dei due titoli iridati di Paolo Bettini nel 2006 a Salisburgo e nel 2007 a Stoccarda; nell'edizione 2008 ha inoltre dato il proprio apporto per il trionfo del compagno di squadra Alessandro Ballan. Sempre nel 2008 sono arrivate le convocazioni sia per la prova in linea che per la cronometro dei Giochi olimpici di Pechino.\nVita privata.\nAlcune particolari attivit\u00e0 di Bruseghin, oltre la bicicletta, sono la coltivazione d'uva per produrre vino prosecco (12\u00a0000 bottiglie l'anno) e l'allevamento di asini: per ricordare quest'ultima passione i suoi tifosi indossano spesso cappelli con orecchie d'asino. \u00c8 anche appassionato di caccia."}
{"id": "691847", "revid": "125657786", "url": "https://it.wikipedia.org/wiki?curid=691847", "title": "Conferenza di Teheran", "text": "La conferenza di Teheran (28 novembre\u00a0\u2013 1\u00ba dicembre 1943) \u00e8 stata la prima occasione nella quale si riunirono i cosiddetti \"Tre Grandi\" della seconda guerra mondiale: Iosif Stalin, per l'Unione Sovietica, Franklin D. Roosevelt, per gli Stati Uniti d'America, e Winston Churchill per il Regno Unito. La conferenza era identificata nei documenti con il nome in codice \"Eureka\".\nIn tale conferenza, caratterizzata da una sostanziale concordanza di idee e progetti tra Stalin e Roosevelt in parziale contrapposizione con i piani di Churchill, i Tre Grandi si accordarono sull'appoggio ai partigiani di Josip Broz Tito in Jugoslavia, sulla data e sulle modalit\u00e0 esecutive dell'operazione Overlord (sbarco in Normandia), sulla necessit\u00e0 di dividere, dopo la guerra, il territorio della Germania in pi\u00f9 stati per prevenire il riformarsi della sua potenza militare. Vennero presi accordi per l'invasione da sud della Francia e si delinearono i confini della Polonia, con il consenso degli anglosassoni allo spostamento delle frontiere dell'Unione Sovietica verso ovest.\nL'andamento bellico.\nLa conferenza coincise, nonostante l'andamento generale della guerra chiaramente favorevole agli Alleati, con una serie di sconfitte locali delle tre potenze: sul fronte orientale in quei giorni era in pieno svolgimento la controffensiva tedesca di \u017ditomir che minacciava di portare alla riconquista di Kiev, liberata appena il 6 novembre dall'Armata Rossa; sul fronte italiano le armate anglo-americane erano state completamente bloccate dall'abile difesa tedesca apprestata sulla Linea Gustav, nel Dodecaneso i britannici avevano subito una serie di sconfitte e perso tutte le isole pi\u00f9 importanti.\nAndamento della conferenza.\nPer motivi di sicurezza la Conferenza fu tenuta negli edifici dell'ambasciata sovietica a Teheran, dove alloggiarono anche i partecipanti per evitare di trasferirsi due volte al giorno dalle rispettive ambasciate (e ritorno), con i problemi di sicurezza che ne sarebbero conseguiti.\nI tre capi di stato erano accompagnati:\nPrimo giorno.\nLa prima sessione plenaria della conferenza ebbe inizio alle ore 16 del 28 novembre e fu spesa in una carrellata generale sui problemi di strategia militare, in particolare venne discussa la necessit\u00e0 di effettuare entro 6-9 mesi, da parte degli anglo-americani, lo sbarco di una potente forza in Normandia, la necessit\u00e0/opportunit\u00e0 di farla precedere con un'azione pi\u00f9 limitata di sbarco sulle coste francesi del Mediterraneo, la possibilit\u00e0 di utilizzare per questo parte delle truppe alleate gi\u00e0 operanti in Italia, la possibilit\u00e0 di attaccare la Germania dall'Adriatico con un'azione lungo il Danubio. Un tema molto trattato fu l'opportunit\u00e0 di convincere la Turchia ad intervenire nel conflitto a fianco degli alleati. Churchill insistette anche nella necessit\u00e0 di giungere ad occupare Roma, prima di distogliere truppe per uno sbarco sulle coste francesi del Mediterraneo.\nSecondo giorno.\nLa mattinata successiva venne dedicata alle questioni prettamente militari, delle quali si occuparono in sessione separata gli esperti delle tre parti. La seconda sessione plenaria inizi\u00f2 al pomeriggio del 29 novembre di nuovo alle ore 16, ma fu preceduta da una breve cerimonia, cui assistette anche il personale dell'ambasciata sovietica, nella quale Winston Churchill consegn\u00f2, a nome del re Giorgio VI, la \"Sword of Honour\", una spada appositamente realizzata per l'Unione Sovietica in riconoscimento dell'eroica difesa di Stalingrado. L'onorificenza si riferiva ad una tradizione dell'Accademia militare britannica di Sandhurst, che conferisce tale riconoscimento al miglior cadetto di ogni corso.\nAlla seconda sessione (29 novembre) parteciparono anche i capi di stato maggiore che riferivano sui lavori del mattino. Essi fecero notare che un ritardo nel previsto sbarco in Normandia avrebbe consentito alla Germania di spostare truppe dall'Italia al fronte russo e/o al sud della Francia. Il generale americano George Marshall osserv\u00f2 che il grosso problema degli alleati ad Ovest non era la disponibilit\u00e0 di truppe ma quella di navi, mezzi da sbarco e aerei da caccia di appoggio con basi sufficientemente vicine ai luoghi degli sbarchi.\nFurono presi in considerazione i problemi dei Balcani, ove le truppe partigiane del maresciallo Tito impegnavano numerose divisioni tedesche, l'aiuto da fornire a questi partigiani, la posizione che avrebbero assunto i bulgari in caso d'intervento della Turchia a fianco degli alleati. Stalin afferm\u00f2 che le sue informazioni davano per scontata la presenza in Jugoslavia di otto divisioni tedesche, cinque in Grecia, tre in Bulgaria e ventuno in Francia. Per Stalin tuttavia i problemi dei Balcani, della conquista di Roma e di altre operazioni militari alleate nel Mediterraneo (conquista di Rodi ed altre isole dell'Egeo), l'entrata in guerra della Turchia con gli alleati, erano secondari: quello che contava per lui era lo sbarco alleato in Normandia, da effettuarsi entro maggio del 1944 e da appoggiare con un contemporaneo (o di poco successivo) sbarco pi\u00f9 \"leggero\" sulle coste mediterranee francesi. Tutto questo avrebbe costituito un decisivo aiuto alle forze sovietiche impegnate sul fronte orientale dalle armate tedesche. La discussione si svilupp\u00f2 fra le tesi di Churchill, che riteneva importante attaccare da sud le forze tedesche, visto che nell'area mediterranea erano gi\u00e0 schierate numerose divisioni alleate, e non lasciare queste inattive dedicandosi ad un affrettato attacco alleato in Normandia, e quelle di Stalin, che riteneva prioritario ed urgente quest'ultimo. \nChurchill propose di affidare ad un comitato tecnico la discussione sui dettagli delle operazioni da effettuare nel Mediterraneo e quelle eventuali diversive nei confronti dello sbarco in Normandia, ma Stalin sostenne che questo avrebbe protratto la conferenza oltre limiti di tempo inaccettabili e che le decisioni pi\u00f9 importanti potevano essere prese senza dover badar troppo ai dettagli.\nLa cena che segu\u00ec la seconda sessione plenaria fu offerta da Stalin ad un ristretto numero di ospiti (tra i quali era comparso anche Elliott Bulloch Roosevelt) e vide un incidente fra l'ospitante e Winston Churchill. Il discorso cadde sulla necessit\u00e0 d'impedire, a guerra terminata, un risorgere della potenza bellica tedesca. A questo proposito Stalin sostenne che il problema poteva essere risolto tranquillamente fucilando circa cinquantamila tra ufficiali e tecnici tedeschi. Churchill ribatt\u00e9 che il parlamento britannico e l'opinione pubblica non avrebbero tollerato esecuzioni in massa e se anche questo, a causa delle passioni scatenate dalla guerra, avesse avuto inizio, gli inglesi si sarebbero violentemente scagliati contro i responsabili. Poich\u00e9 Stalin insisteva su questo punto, Churchill disse che avrebbe preferito essere trascinato in giardino ed ivi fucilato piuttosto che macchiare il proprio onore e quello del suo Paese con un'infamia del genere. Un'infelice battuta del presidente americano, seguita dalla dichiarazione di essere d'accordo con Stalin, pronunciata dal figlio Elliott, mand\u00f2 su tutte le furie Churchill, che lasci\u00f2 la tavola della cena e si appart\u00f2 in una stanza buia vicina. Poco dopo furono gli stessi Stalin e Molotov ad andare da lui, pregandolo di rientrare a tavola e rassicurandolo che la proposta non era altro che uno scherzo.\nTerzo giorno.\nGli esperti militari statunitensi e britannici, riunitisi nella mattinata, raccomandarono di lanciare lo sbarco in Normandia nel mese di maggio e, come sostegno a questa operazione, lanciare anche uno sbarco sulla costa meridionale francese.\nLa sessione plenaria (30 novembre) ebbe inizio come sempre alle ore 16. Stalin disse che comprendeva le difficolt\u00e0 di realizzazione di tale operazione e che la Germania avrebbe distolto truppe dal fronte orientale per difendere il suolo occupato francese e quindi l'Unione Sovietica, per rendere pi\u00f9 difficile questo trasferimento, avrebbe lanciato un'offensiva nello stesso mese.\nLa sera la cena venne offerta da Joseph Stalin in occasione del compleanno di Winston Churchill, presso l'ambasciata sovietica a Teheran, alla quale furono invitate una quarantina di persone.\nQuarto ed ultimo giorno.\nIl 1\u00ba dicembre la conferenza ebbe termine. \nSi discusse su come dividere la Germania dopo la guerra per impedire il suo risorgere come potenza europea ed impedirne il riarmo. Churchill sostenne che doveva essere isolata la Prussia, secondo lui terra guerrafondaia, mentre Stalin sostenne che tutto il popolo tedesco, dal Baltico alle Alpi era guerrafondaio, ma non vennero prese decisioni precise in merito. Venne dedicato molto spazio alla futura configurazione dello Stato della Polonia e si convenne che il confine orientale di questa nazione sarebbe stato grosso modo quello della Linea Curzon, versione A (quella cio\u00e8 che lasciava all'Unione Sovietica la zona della citt\u00e0 di Leopoli), mentre la parte di territorio acquisito da quest'ultima sarebbe stata compensata, a favore della Polonia, con il territorio da sottrarre alla Germania, stabilendo il confine tra le due nazioni lungo la linea dell'Oder-Neisse.Venne poi redatto un documento con il quale la Conferenza chiudeva con l'accordo sui problemi militari:\nIl fallito attentato.\nIl progetto dell'attentato fu realizzato dall'agente segreto tedesco Ernst Kaltenbrunner e vagliato e confermato da Adolf Hitler, dopo aver prelevato informazioni da un codice violato della US Navy, dal quale si erano apprese data e luogo della conferenza dei tre \"leader\", fissata per met\u00e0 ottobre del 1943. Otto Skorzeny fu personalmente scelto da Kaltenbrunner come capo della missione; fu poi inoltre coinvolto l'agente Elyesa Bazna, sotto il nome in codice \"Cicerone\", che trasmise i dati chiave relativi la conferenza ad Ankara.\nComunque, una falla nel fragile sistema di sicurezza adottato dai tedeschi provoc\u00f2 presto la scoperta del piano da parte dei servizi segreti sovietici. L'agente sotto copertura Nikolai Kuznetsov, fingendosi un \"Oberleutnant\" della Wehrmacht di nome Paul Siebert dall'Ucraina sotto il controllo nazista, si fece descrivere il piano nei dettagli conosciuti da Hans Ulrich van Ortel (sotto stato di ubriachezza), che Kuznetsov defin\u00ec in seguito un uomo \"loquace\" e \"bevitore\".\nLa spia sovietica diciannovenne Gevork Vartanian aveva reclutato una piccola unit\u00e0 di agenti in Iran, dove suo padre, anch'egli una spia, prestava servizio sotto la copertura di un commerciante. Il gruppo di Vartanian aveva anticipato ogni mossa tedesca e localizzarono persino il luogo dell'atterraggio con paracadute di sei operatori radio nazisti, nei pressi di Qom, 60\u00a0km da Teheran, seguendoli fino alla capitale, dove la rete di spionaggio tedesca aveva fornito loro una villa composta di tutte le attrezzature necessarie.\nCon l'aiuto di forze britanniche, l'unit\u00e0 di Vartanian si occup\u00f2 della perlustrazione di interi quartieri di Teheran per un totale di 14-16 ore al giorno, fino a che non fu rintracciato il nascondiglio e allora non fu difficile intercettare, registrare e decodificare le comunicazioni degli attentatori, che avevano in realt\u00e0 in programma di servirsi di un secondo \"commando\", guidato da Skorzeny, per l'attacco vero e proprio. Comunque, anche Skorzeny era pedinato dal suo arrivo in Iran dal gruppo di Vartanian.\nDopo che anche i servizi segreti britannici si erano uniti ai sovietici per contrastare il progetto tedesco di attentato, ogni singola trasmissione tedesca fu intercettata e le mosse previste individuate. Tuttavia, sul punto di effettuare l'attacco, un operatore tedesco molto scaltro si accorse che le linee radio usate per la messaggistica con Berlino erano sotto controllo nemico e invi\u00f2 un messaggio criptato alla sede informandola della situazione: l'operazione fu annullata."}
{"id": "691849", "revid": "245508", "url": "https://it.wikipedia.org/wiki?curid=691849", "title": "Agnelli (famiglia)", "text": "Gli Agnelli sono una famiglia di imprenditori italiani, celebre soprattutto per la fondazione e dirigenza della FIAT e la propriet\u00e0 della Juventus.\nIl nucleo del loro patrimonio \u00e8 costituito dall'industria automobilistica, facente ora parte del gruppo Stellantis, ma sono molti i settori (dall'editoria allo sport, passando per la finanza) in cui possiedono partecipazioni, tramite l'accomandita Giovanni Agnelli e C. di cui sono soci insieme alla famiglia Nasi, e che a sua volta controlla la finanziaria Exor.\nVari membri della famiglia hanno avuto cariche direttive nel gruppo FIAT (Giovanni Agnelli, Gianni Agnelli, Umberto Agnelli, Giovanni Alberto Agnelli, John Elkann e Andrea Agnelli) e hanno rivestito ruoli istituzionali (Giovanni Agnelli \u00e8 stato senatore del Regno d'Italia, Gianni Agnelli fu nominato senatore a vita, Susanna Agnelli \u00e8 stata sottosegretario e ministro degli Affari esteri, Umberto Agnelli fu eletto parlamentare).\nStoria.\nGli Agnelli sono originari probabilmente di Priero, da cui giunsero a Racconigi nella prima met\u00e0 del Settecento, impiantandovi alcune attivit\u00e0 di coltivazione dei bachi da seta e filande.\n. Un ramo abbracci\u00f2 soprattutto le professioni liberali ed ebbe nell'Ottocento medici e giuristi, mentre il ramo pi\u00f9 famoso svilupp\u00f2 le attivit\u00e0 imprenditoriali. Tra questi ultimi, Giuseppe Francesco Agnelli si stabil\u00ec a Torino e inizi\u00f2 una sempre pi\u00f9 evidente ascesa della famiglia: poco dopo la Restaurazione figura tra i banchieri torinesi.\nNellOttocento Giovanni Agnelli, nipote di Giuseppe Francesco, spos\u00f2 Clara Boselli ed ebbe due figli, Edoardo e Caterina detta Aniceta. Dal matrimonio di Edoardo e Virginia Bourbon del Monte sono nati Clara, Gianni, Susanna, Maria Sole, Cristiana, Giorgio e Umberto. Dal matrimonio di Caterina con Carlo Nasi deriva il ramo dei Nasi con Clara, Laura, Giovanni, Umberta ed Emanuele. Gli Agnelli sono imparentati anche con i F\u00fcrstenberg e i von Hohenlohe.\nTavole genealogiche.\nNello schema che segue sono riportate le tavole genealogiche della famiglia. "}
{"id": "691850", "revid": "21079", "url": "https://it.wikipedia.org/wiki?curid=691850", "title": "Successione infinitesima", "text": ""}
{"id": "691851", "revid": "128334", "url": "https://it.wikipedia.org/wiki?curid=691851", "title": "Soffio di Flint", "text": "Il soffio di Flint o soffio di Austin Flint \u00e8 un soffio cardiaco diastolico presente nell'insufficienza aortica.\nDeve il suo nome al medico statunitense Austin Flint, autore dell'omonima legge (legge di Flint) sull'associazione inversa tra il fremito vocale tattile e percussione toracica nella consolidazione polmonare.\nDescrizione.\n\u00c8 un rullio meso-telediastolico, meglio udibile all'apice del cuore. Si origina quando il sangue refluo in ventricolo sinistro a causa dell'insufficienza aortica incontra il lembo anteriore della mitrale, il cui orifizio \u00e8 pervio in corso di diastole. \n\u00c8 simile al soffio della stenosi mitralica, cio\u00e8 a bassa frequenza e con intensit\u00e0 variabile, ma a differenza di questo viene causato dall'insufficienza aortica, mentre la valvola mitralica \u00e8 indenne."}
{"id": "691854", "revid": "124296762", "url": "https://it.wikipedia.org/wiki?curid=691854", "title": "Eschilo", "text": "Viene unanimemente considerato l'iniziatore della tragedia greca nella sua forma matura. \u00c8 il primo dei poeti tragici dell'antica Grecia di cui ci siano pervenute opere per intero, seguito da Sofocle ed Euripide.\nBiografia.\nNato a Eleusi intorno al 525 a.C., di famiglia nobile, fu testimone della fine della tirannia dei Pisistratidi ad Atene, nel 510 a.C. Combatt\u00e9 contro i persiani nelle battaglie di Maratona (490 a.C.), di Salamina (480 a.C.) e di Platea (479 a.C.). A proposito della battaglia navale di Salamina, di cui il poeta d\u00e0 il resoconto ne \"I Persiani\", \u00e8 interessante notare come la tradizione assegni lo stesso giorno, sulla stessa isola, alla nascita di Euripide. Nello stesso periodo, si dice, il giovane Sofocle intonava i primi \"peana\".\nEschilo fu forse iniziato ai misteri eleusini, come farebbe intendere Aristofane ne \"Le rane\", e secondo alcune leggende sarebbe stato persino processato per empiet\u00e0, dopo averne rivelato i segreti, e questa sarebbe la causa del suo secondo esilio a Gela, in Sicilia, dopo il suo ultimo grande successo nel 458 a.C. con l\"Orestea\".\nIn realt\u00e0, sembrerebbe piuttosto aver risposto all'invito del tiranno Gerone, per cui fece rappresentare \"I Persiani\" e scrisse le \"Etnee\" per celebrare la fondazione della citt\u00e0 di Aitna. In Sicilia mor\u00ec nel 456 a.C.: secondo Valerio Massimo sarebbe morto per colpa di un gipeto, che avrebbe lasciato cadere, per spezzarla, una tartaruga sulla sua testa, scambiandola, data la calvizie, per una pietra. Sul suo epitaffio non furono ricordate le vittorie in ambito teatrale, ma i meriti come combattente a Maratona, dove aveva combattuto coraggiosamente anche suo fratello Cinegiro, morto in quell'occasione:\nDopo la sua morte ricevette dai suoi contemporanei molti riconoscimenti, il pi\u00f9 grande dei quali fu la rappresentazione postuma delle sue tragedie, all'epoca segno di eccezionale onore. Fu padre di Euforione, anch'egli tragediografo.\nTragedie.\nEschilo scrisse probabilmente una novantina di opere, ma ne sono giunte ai giorni nostri solo sette: \"I Persiani\" (rappresentata nel 472 a.C.); \"I sette contro Tebe\" (rappresentata nel 467 a.C.); \"Le supplici\" (rappresentata nel 463 a.C.); \"Prometeo incatenato\" (rappresentata tra il 470 e il 460 a.C. e sarebbe stata messa in scena nell'ultimo venticinquennio del V sec.). Ne farebbero fede i punti di contatto con \"i cavalieri\" di Aristofane, ma soprattutto una concezione dello spazio scenico e del suo uso particolarmente sofisticato. Gran parte della critica crede, per\u00f2, alla paternit\u00e0 eschilea di questa tragedia; \"Orestea\" - trilogia (rappresentata nel 458 a.C.) e che comprende \"Agamennone\", \"Coefore\", \"Eumenidi\".\nI 73 titoli attribuiti a Eschilo si trovano nel cosiddetto \"Catalogo\", contenente la lista dei drammi del tragico greco, che fa parte del manoscritto Mediceo (siglato M).\nDi altre opere (tragedie e drammi satireschi) si conosce l'esistenza dai riferimenti presenti in altri autori o attraverso papiri. Tra le meglio documentate, \"Gli spettatori o atleti ai giochi istmici\" (\u0398\u03b5\u03c9\u03c1\u03bf\u03af '\u03b7 \u038a\u03c3\u03b8\u03bc\u03b9\u03b1\u03c3\u03c4\u03b1\u03af), \"Prometeo portatore del fuoco\" (\u03a0\u03c1\u03bf\u03bc\u03b7\u03b8\u03b5\u03cd\u03c2 \u03a0\u03c5\u03c1\u03ba\u03b1\u03b5\u03cd\u03c2) e Prometeo liberato, \"Niobe\", \"Mirmidoni\", \"Gli Edoni\".\nComunque, tra citazioni ed elenchi, \u00e8 possibile ricostruire un elenco di 88 opere: 73 trasmesse dal catalogo, 10 testimoniate dagli autori antichi e 5 dedotte dagli interpreti moderni.\nIl mondo poetico e concettuale di Eschilo.\nLe innovazioni tecniche e stilistiche.\nEschilo viene considerato il vero padre della tragedia antica: infatti, a lui viene attribuita l'introduzione di maschera e coturni ed \u00e8 con lui che prende l'avvio la trilogia, o \"trilogia legata\". Le tre opere tragiche presentate durante l'agone erano appunto \"legate\" dal punto di vista contenutistico: nell\"Orestea\" (unica trilogia pervenutaci per intero), ad esempio, viene messa in scena la saga degli Atridi, dall'uccisione di Agamennone alla liberazione finale del matricida Oreste.\nIntroducendo un secondo attore (precedentemente, infatti, sulla scena compariva un solo attore alla volta, come ci testimonia Aristotele), rese possibile la drammatizzazione di un conflitto. Da questo momento fu infatti possibile esprimere la narrazione tramite dialoghi, oltre che monologhi, aumentando il coinvolgimento emotivo del pubblico e la complessit\u00e0 espressiva.\nDa notare anche la progressiva riduzione dell'importanza del coro, che prima rappresentava una continua controparte all'attore. Per esempio, in una delle tragedie pi\u00f9 antiche che ci siano pervenute, \"Le supplici\", il coro ha ancora una parte preponderante. Nonostante la presenza dei due attori (uno dei quali interpreta in successione due personaggi), l'impianto \u00e8 ancora quello di un inno sacro, scarno di elementi teatrali.\nFacendo un confronto con la pi\u00f9 tarda \"Orestea\", notiamo un'evoluzione e un arricchimento degli elementi propri del dramma tragico: dialoghi, contrasti, effetti teatrali. Questo si deve anche alla competizione che il vecchio Eschilo dovette sostenere nelle gare drammatiche: c'era un giovane rivale, Sofocle, che gli contendeva la popolarit\u00e0, grazie anche a innovazioni come l'introduzione di un terzo attore, trame pi\u00f9 complesse, personaggi pi\u00f9 umani nei quali il pubblico pu\u00f2 identificarsi.\nTuttavia, anche accettando in parte, e con riluttanza, le nuove innovazioni (tre personaggi compaiono contemporaneamente solo nelle \"Coefore\", e il terzo parla solo per tre versi), Eschilo rimane sempre fedele ad un estremo rigore, alla religiosit\u00e0 quasi monoteistica (Zeus, nelle opere di Eschilo, \u00e8 rappresentato talvolta come un tiranno, talvolta come un dio onnipotente).\nIn tutte le sue tragedie, lo stile \u00e8 potente, pieno di immagini suggestive, adatto alla declamazione. Nonostante i personaggi di Eschilo non siano sempre unicamente eroi, quasi tutti hanno caratteristiche superiori all'umano e, se ci sono elementi reali, questi non sono mai rappresentati nella loro quotidianit\u00e0, ma in una suprema sublimazione: il suo stile, infatti, risulta ricco di espressioni retoriche, neoformazioni linguistiche (fra cui anche hapax) e arcaismi molto ricercati.\nL'uomo, la colpa, la punizione.\nNella sua produzione tragica, Eschilo riflette la realt\u00e0 circostante: ne \"I Persiani\" e ne \"I sette contro Tebe\" si ritrova il resoconto delle battaglie di Salamina, con una difesa della politica marittima di Temistocle, riferimenti dovuti molto alla sua esperienza nelle guerre persiane. Fu anche il solo testimone tra i grandi poeti greci classici dello sviluppo della democrazia ateniese: infatti, \"Le supplici\" contiene il primo riferimento ad una forma di governo definita come \u00abpotere del popolo\u00bb. Nelle \"Eumenidi\", inoltre, la rappresentazione della creazione dell'areopago, tribunale incaricato di giudicare gli omicidi, sembra un implicito sostegno alla riforma di Efialte, che nel 462 a.C. trasfer\u00ec i poteri politici dall'areopago al consiglio dei Cinquecento. Inoltre le sue tragedie affrontano temi come il diritto d'asilo o la nascita dello Stato dalle lotte di famiglia.\nAl centro del teatro di Eschilo \u00e8, comunque, il problema dell'azione e della colpa, della responsabilit\u00e0 e del castigo. Eschilo si chiede perch\u00e9 l'uomo soffra, da dove provenga agli uomini il dolore. Viene solo dalla loro condizione di mortali, come affermavano i poeti arcaici, o da un errore originario, scontato dall'intera umanit\u00e0, come \u00e8 l'errore di Prometeo in Esiodo? Oppure all'interno della condizione umana esiste anche la responsabilit\u00e0 del singolo individuo? Tutta la sua tragedia \u00e8 una tensione alla ricerca di una risposta che arriver\u00e0 a dare, rivestendo la sua tragedia di forza etica per la polis ateniese del V secolo.\nA proposito dell'origine della sofferenza, nella mentalit\u00e0 pi\u00f9 arcaica e anche contemporanea di Eschilo si definiva \"h\u00fdbris\" () quell'accecamento mentale che impedisce all'uomo di riconoscere i propri limiti e di commisurare le proprie forze: chi ha ambizioni troppo elevate e osa oltrepassare il confine posto dagli dei pecca di \"h\u00fdbris\" e incorre in quella che viene chiamata \u201cinvidia degli dei\u201d (), una divinit\u00e0 \u201cinvidiosa\u201d del potere umano che, come tale, \u00e8 determinata ad abbatterlo con prepotente capriccio. Da qui, secondo questa teoria, la causa della sofferenza umana.\nEschilo per\u00f2 rinuncia a questa teoria e mostra invece come le azioni delle divinit\u00e0 sugli uomini non sono prodotte da semplice invidia, ma sono conseguenze edificanti di una colpa umana, in quanto gli dei sono assoluti garanti di giustizia e di ripristino dell'ordine, e dunque alla \"h\u00fdbris\" corrisponde sempre il saggio ammaestramento divino, attraverso la punizione. Giustizia (), insomma, \u00e8 la legge che gli d\u00e8i impongono al mondo e che spiega la casualit\u00e0 degli avvenimenti, apparentemente inesplicabile, regolando con bilance esattissime la colpa e la punizione, rivelandosi allora come un immanente ingranaggio che non lascia scampo a chi si \u00e8 macchiato di una colpa o a chi ne \"eredita\" una commessa dai propri antenati (Eschilo mantiene, infatti, l'antica idea che la condanna del delitto travalichi la colpa immediata dell'individuo che l'ha commessa, propagandosi sull'intera stirpe: cos\u00ec, anche la vittima incolpevole si lega al male ed \u00e8 costretta a commettere a sua volta una colpa, di cui comunque si rivela cosciente e perci\u00f2 consapevole e responsabile, seppure dietro lo schermo della \u201cnecessit\u00e0\u201d).\nAlla luce della funzione edificante della punizione \u00e8 chiaro che attraverso il dolore, che ogni uomo \u00e8 destinato a soffrire, l'essere umano matura la propria conoscenza (\u03c0\u03ac\u03b8\u03b5\u03b9 \u03bc\u03ac\u03b8\u03bf\u03c2, \"p\u00e0thei m\u00e0thos\"): si rende cio\u00e8 conto, scontando la propria pena, dell'esistenza di un ordine perfetto e immutabile che regge il suo mondo."}
{"id": "691855", "revid": "2114010", "url": "https://it.wikipedia.org/wiki?curid=691855", "title": "Le troiane", "text": "Le troiane, o Le troadi (), \u00e8 una tragedia di Euripide, rappresentata per la prima volta nel 415 a.C., durante la guerra del Peloponneso. Tra le tragedie greche \u00e8 considerata la meno \"teatrale\", la pi\u00f9 statica.\nL'opera ebbe il secondo premio alle Grandi Dionisie ateniesi del 415 a.C., vinte dal quasi sconosciuto Senocle.\nTrama.\nLa citt\u00e0 di Troia, dopo una lunga guerra, \u00e8 infine caduta. Gli uomini troiani sono stati uccisi, mentre le donne devono essere assegnate come schiave ai vincitori. Cassandra viene data ad Agamennone, Andromaca a Neottolemo ed Ecuba ad Odisseo. Cassandra predice le disgrazie che attenderanno lei stessa e il suo nuovo padrone una volta tornati in Grecia, ed il lungo viaggio che Odisseo dovr\u00e0 subire prima di rivedere Itaca. Andromaca subisce una sorte terribile, poich\u00e9 i Greci decidono di far precipitare dalle mura di Troia Astianatte, il figlio che la donna aveva avuto da Ettore, per evitare che un giorno il bambino possa vendicare il padre e porre fine alla stirpe achea. Successivamente Ecuba ed Elena si sfidano in una sorta di agone giudiziario, per stabilire le responsabilit\u00e0 dello scoppio della guerra. Elena si difende ricordando il giudizio di Paride e l'intervento di Afrodite, ma Ecuba svela infine la colpevole responsabilit\u00e0 della donna, fuggita con Paride perch\u00e9 attratta dal lusso e dall'adulterio. Infine, il cadavere di Astianatte viene riconsegnato ad Ecuba per il rito funebre, Troia viene data alle fiamme, e le prigioniere vengono portate via mentre salutano per l'ultima volta la loro citt\u00e0.\nCommento.\nLa violenza e la dignit\u00e0.\nIn tutto il dramma la presenza viva ed acuta del dolore si congiunge con la convinzione dell'eroicit\u00e0 della sventura di fronte alla vittoria dei distruttori. Tale vittoria \u00e8 per\u00f2 solo apparente, poich\u00e9 ognuna delle protagoniste dell'opera trova il modo di reagire, a proprio modo, alla tremenda sventura che le ha colpite. I vincitori, invece, che sono poi alcuni dei pi\u00f9 grandi eroi della mitologia greca, si comportano solo come insensati aguzzini, capaci della pi\u00f9 bruta barbarie senza la minima remora. Le donne troiane insomma hanno perso tutto, ma non la loro dignit\u00e0 umana, che invece gli spietati soldati greci sembrano non aver mai posseduto.\nL'antimilitarismo.\nL'opera, come anche l\"'Elena\" e le \"Supplici\" dello stesso autore, \u00e8 venata da un evidente antimilitarismo. Troia \u00e8 caduta, gli uomini sono stati uccisi e alle donne troiane si apre la prospettiva di trascorrere nella schiavit\u00f9 il resto dei loro giorni. Tutto insomma \u00e8 gi\u00e0 avvenuto, e niente resta a parte i morti e il dolore dei sopravvissuti. Risulta evidente la centralit\u00e0 del punto di vista dei vinti e non dei vincitori: questo tipo di prospettiva (gi\u00e0 adottato da Eschilo nei \"Persiani\") evidenzia non tanto l'eroismo di chi vince, quanto la disperazione dei vinti, con lo scopo di gettare luce sulle sofferenze portate dai conflitti armati.\nI fatti di Melo.\nC'\u00e8 un fatto che differenzia le \"Troiane\" dalle altre tragedie antimilitariste di Euripide. Piuttosto che una generica condanna della guerra, vi \u00e8 infatti un chiaro riferimento ad un preciso atto bellico compiuto da Atene pochi mesi prima. Nel 416 a.C., in piena guerra del Peloponneso, Atene aveva chiesto all'isola di Melo (oggi Milo) di aderire alla lega delio-attica, sottomettendosi cos\u00ec alla dominazione ateniese. I meli avevano rifiutato, perch\u00e9 erano una colonia spartana e perch\u00e9 erano indipendenti da 800 anni. Avevano per\u00f2 offerto ad Atene la loro neutralit\u00e0 nella guerra e la possibilit\u00e0 di intrecciare rapporti di amicizia. Gli ateniesi, temendo che un atteggiamento troppo morbido verso Melo potesse dare un'impressione di debolezza alle \"poleis\" alleate e nemiche, avevano infine attaccato l'isola, passando per le armi i suoi uomini e vendendo come schiavi le donne e i bambini. Il sacco di Melo aveva sconvolto la coscienza civica ateniese e generato numerosi interrogativi. Pochi mesi dopo, Euripide mette in scena, davanti agli stessi autori di quell'atto, un'opera che ripropone la stessa situazione che si era creata a Melo: tutti gli uomini sono stati uccisi, e le donne e i bambini vengono ridotti in schiavit\u00f9. Al tragediografo va riconosciuto il coraggio di aver rappresentato un'opera che criticava in maniera chiara e molto dura lo spietato imperialismo della sua citt\u00e0.\nLa trilogia.\nL'opera faceva parte di una trilogia ambientata durante la guerra di Troia, assieme a due tragedie, \"Alessandro\" e \"Palamede\", di cui rimangono solo frammenti.\nLa trama della prima era incentrata su Paride (chiamato appunto anche Alessandro) e sul suo ritorno a Troia dopo l'abbandono alla nascita, dovuto alle profezie funeste che l'accompagnavano. Ne sopravvivono solo frammenti, conservati nel papiro di Strasburgo o tramandati indirettamente, in particolare da Giovanni Stobeo.\nLa seconda verteva sull'ingiusto trattamento subito dal greco Palamede da parte dei suoi stessi commilitoni. Con la sua astuzia egli aveva dimostrato la finta pazzia di Ulisse, costringendolo a partecipare alla guerra. Ulisse si vendic\u00f2 quindi di lui con l'inganno. Alla fine della trilogia venne rappresentato anche il dramma satiresco \"Sisifo,\" anch'esso perduto.\nAdattamenti.\nLo scrittore latino Seneca scriver\u00e0 l'opera tragica \"Troades\" frutto della contaminazione tra \"Le troiane\" e l'\"Ecuba\" di Euripide.\nIl filosofo Jean-Paul Sartre ne scrisse una versione moderna a Roma nel 1964, aderente all'originale, con riferimenti all'imperialismo europeo, in particolare alla Guerra d'Algeria, dando alla tragedia greca un moderno significato universale, mentre negli anni sessanta il regista messicano Sergio V\u00e8jar ne ha tratto un film in bianco e nero, \"Las Troyanas\"."}
{"id": "691856", "revid": "21079", "url": "https://it.wikipedia.org/wiki?curid=691856", "title": "Insieme discreto", "text": ""}
{"id": "691858", "revid": "21079", "url": "https://it.wikipedia.org/wiki?curid=691858", "title": "Insieme continuo", "text": ""}
{"id": "691859", "revid": "2014155", "url": "https://it.wikipedia.org/wiki?curid=691859", "title": "Principato di Capua", "text": "Il principato di Capua fu uno stato autonomo dell'Italia meridionale sorto nel IX secolo. Occupava grosso modo la zona della Terra di Lavoro.\nStoria.\nDopo la caduta dell'Impero romano d'Occidente, Capua fu devastata dai Goti e dai Vandali, diventando infine una contea del Ducato di Benevento. Nel corso di una lotta di successione, una banda di saraceni assoldata da Radelchi I di Benevento e comandata dal berbero Khalfun, Emiro di Bari, saccheggi\u00f2 e distrusse la citt\u00e0 (841), costringendo la popolazione alla fuga. La popolazione fuoriusciva dalla citt\u00e0 in rovina e si rifugiava dapprima a Sicopoli e, dall'856, su un'ansa del fiume Volturno, sul luogo dove aveva sede il porto fluviale romano di \"Casilinum\". Veniva cos\u00ec costituita la \"Nuova Capua\", continuazione dell'antica Capua osco-campana.\nNell'899 il Conte Atenolfo I, conquista Benevento proclamandola giuridicamente inseparabile da Capua, e nel 900 ottiene il titolo di \"Principe di Capua\", elevando cos\u00ec il suo feudo; introdusse anche la coreggenza, concetto per il quale i figli erano associati al governo dei padri. Il \"Principato Capuano\" divenne ben presto uno Stato autonomo all'interno del Sacro Romano Impero, estendendosi su tutta la Terra di Lavoro fino al confine nord distinto dal fiume Garigliano, dominando su cittadine e borghi strategici, quali Caserta, Teano, Sessa, Venafro e Carinola; potenziandosi ulteriormente, arriv\u00f2 a dominare anche sul Ducato di Napoli, su Montecassino, sede di un'importante Abbazia, e su Gaeta, opulento porto tirrenico.\nVerso la fine del X secolo, Capua raggiunse il suo apogeo: il Principe Pandolfo I \"Testadiferro\" (961 - 981), con la conquista del Principato di Salerno (978), riunific\u00f2 per primo i domini dell'Italia longobarda meridionale, detta Langobardia Minor; inoltre venendo in aiuto di Papa Giovanni XIII, esule da Roma tra il 965 ed il 966, ottenne l'elevazione di \"Metropolia\" per la Chiesa Capuana.\nL'anno 1059 rappresenta la fine del potente Principato longobardo, il Conte normanno di Aversa Riccardo I Drengot-Quarrel, ne opera la conquista. Sotto la dominazione longobarda, il Principato tratteneva rapporti diplomatici anomali: pur essendo un'entit\u00e0 statale semi-dipendente dell'Impero, rimaneva favorevole alla politica estera di Bisanzio. Nel 1059 il Principato viene conquistato dai Normanni. Nel 1156 verr\u00e0 poi definitivamente assorbito da parte del Regno di Sicilia.\nCronologia dei principi.\nViene qui riportato l'elenco cronologico dei Signori di Capua, dalla Contea al Principato, longobardo prima e normanno poi."}
{"id": "691860", "revid": "2210536", "url": "https://it.wikipedia.org/wiki?curid=691860", "title": "Abaco", "text": "Labaco o abbaco (sostantivo maschile) \u00e8 un antico strumento di calcolo, utilizzato come ausilio per effettuare operazioni matematiche; \u00e8 il primo strumento usato per i calcoli sin dal XXI secolo a.C. in Cina e nella Mezzaluna Fertile, e utilizzato in seguito anche tra i Greci e i Romani.\nSuccessivamente il termine \u00e8 passato a indicare, per traslato, anche ogni libretto contenente i primi rudimenti del calcolo aritmetico.\nEtimologia.\nIl termine \"abaco\" deriva dal \"abacus\", tramite la forma genitiva del , che proviene a sua volta dall' \u05d7\u05e9\u05d1\u05d5\u05e0\u05d9\u05d9\u05d4, \"polvere\". Infatti il termine originario si riferiva ai primi abachi costituiti da una tavoletta su cui spargere polvere di sabbia.\nTipologia.\nLa tipologia dell'abaco si \u00e8 arricchita nel corso dei secoli di varie forme. Possiamo distinguere due classi principali:\nAbaco a polvere.\nL'abaco a polvere \u00e8 un sistema per rappresentare, in forma scritta, delle operazioni matematiche e, in forma disegnata, delle figure geometriche. \u00c8 costituito principalmente da una tavoletta rettangolare di legno o argilla. Su una delle due facce della tavoletta viene sparsa della polvere di sabbia. In seguito, mediante le dita o una bacchetta, si sposta la polvere in modo da tracciare dei segni che rappresentano le operazioni matematiche e le figure geometriche. Oggi non pi\u00f9 utilizzato, l'abaco a polvere \u00e8 stato utilizzato nell'antichit\u00e0 dai Fenici, dagli Ebrei, dai Greci, dagli Etruschi e dai Romani. Vari autori del passato parlano dell'abaco a polvere. Ad esempio ne parla Marziano Capella nel V secolo in \"De nuptiis Philologiae et Mercuri\":\nL'abaco a polvere \u00e8 anche un tipo di tavola di conto.\nAbaco a colonne.\nL'abaco a colonne \u00e8 un sistema per rappresentare, in forma visiva, dei numeri utilizzati in operazioni matematiche molto semplici come l'addizione e la sottrazione. Nell'abaco a colonne, elementi di varia natura (sassolini, gettoni, anelli, ecc.) sono allineati su una serie di colonne parallele. Seguendo precise convenzioni nel posizionare tali elementi, si rappresentano dei numeri. L'abaco a colonne \u00e8 tuttora utilizzato. Si distinguono i seguenti principali tipi di abaco a colonne:\nAbaco a lapilli.\nL'abaco a lapilli \u00e8 costituito principalmente da una tavoletta rettangolare che presenta, su una delle due facce, una serie di scanalature parallele. All'interno delle scanalature, seguendo precise convenzioni, vengono collocati dei lapilli, o dei sassolini di altri minerali, al fine di rappresentare dei numeri. Oggi non pi\u00f9 utilizzato, l'abaco a lapilli \u00e8 stato utilizzato nell'antichit\u00e0 dai Greci, dagli Etruschi e dai Romani. I sassolini erano chiamati \"psephoi\" dai Greci e \"calculi\" dai Romani. L'abaco a lapilli \u00e8 anche un tipo di tavola di conto.\nAbaco a bottoni.\nL'abaco a bottoni \u00e8 una tavoletta rettangolare di bronzo che presenta una serie di fessure parallele. Nelle fessure sono inseriti dei cursori che hanno un'estremit\u00e0 a forma di bottone. Agendo con le dita su tali estremit\u00e0, si fanno scorrere i cursori e, seguendo precise convenzioni relative alla loro posizione, si rappresentano dei numeri. Oggi non pi\u00f9 utilizzato, l'abaco a bottoni \u00e8 stato utilizzato nell'antichit\u00e0 dai Greci e dai Romani. L'abaco a bottoni \u00e8 anche un tipo di tavola di conto.\nAbaco a gettoni.\nL'abaco a gettoni \u00e8 costituito principalmente da una tavoletta rettangolare che presenta, su una delle due facce, una serie di scanalature parallele. All'interno delle scanalature, seguendo precise convenzioni, vengono collocati dei gettoni al fine di rappresentare dei numeri. I gettoni sono dei piccoli oggetti discoidali che presentano delle cifre sulle facce. Divenne famoso nell'XI secolo l'abaco di Gerberto di Aurillac (pi\u00f9 tardi noto come Papa Silvestro II) su 27 colonne e mille gettoni con i numeri naturali da 1 a 9 (mancava il simbolo dello 0 sostituito da uno spazio vuoto) che permetteva di svolgere pi\u00f9 rapidamente le operazioni matematiche. L'abaco a gettoni oggi non \u00e8 pi\u00f9 utilizzato. L'abaco a gettoni \u00e8 anche un tipo di tavola di conto.\nAbaco ad anelli.\nL'abaco ad anelli \u00e8 costituito da una serie di aste parallele, o di fili paralleli, fissati ad un supporto. In ogni asta, o in ogni filo, sono infilati una serie di anelli. Gli anelli sono liberi di scorrere lungo le aste o lungo i fili. Seguendo precise convenzioni nel posizionare gli anelli, si rappresentano dei numeri. L'abaco ad anelli \u00e8 tuttora utilizzato. Tipi di abachi ad anelli sono le seguenti:\nFunzionamento.\nUn abaco, nella sua forma pi\u00f9 comune, \u00e8 una tavoletta di forma rettangolare costituita da una serie di guide (fili, scanalature, ...) parallele, che convenzionalmente indicano le unit\u00e0, le decine, le centinaia e cos\u00ec via. Lungo ogni guida possono essere spostate delle pietruzze (dette \"calcoli\", da cui il termine moderno di accezione matematica) o altri oggetti mobili per eseguire le operazioni aritmetiche. I materiali usati per la costruzione degli abachi e la loro foggia costruttiva variano moltissimo a seconda del luogo e dell'epoca storica, per\u00f2 il funzionamento si basa sempre sul principio fondamentale che il valore di una configurazione di \"calculi\" dipende dal posto che occupa, ossia dalla guida su cui \u00e8 posizionata. In base a questo principio le pietruzze su linee diverse indicano grandezze di ordine diverso, anche frazionarie. Tale principio sar\u00e0 poi alla base di ogni sistema di numerazione posizionale.\nLe operazioni facilitate dall'uso dell'abaco non sono soltanto addizioni e sottrazioni, ma anche moltiplicazioni e divisioni, viste rispettivamente come addizioni e sottrazioni ripetute. Inoltre, grazie ad opportune configurazioni fisiche dello strumento e ad opportune tecniche, la velocit\u00e0 di esecuzione dei calcoli pu\u00f2 essere ragguardevole. Tuttavia, l'abaco non pu\u00f2 essere considerato una calcolatrice meccanica in quanto non dispone di meccanismi. L'operatore deve eseguire manualmente tutte le operazioni, nulla avviene in modo automatico.\nStoria.\nL'abaco fu usato in Europa a partire dai periodi degli antichi greci e babilonesi, come riferisce Erodoto (lo stesso storico greco afferma come gi\u00e0 gli egizi lo conoscessero); anche nella Roma antica si impiegavano tali strumenti, usando tavolette di metallo con scanalature parallele su cui scorrevano palline mobili oppure tavolette di legno coperte di sabbia.\nAnche presso i popoli orientali erano in uso attrezzi simili: in Cina sono stati ritrovati abachi risalenti al VI secolo a.C., che utilizzavano come calcoli bastoncini di bamb\u00f9.\nMedioevo.\nL'uso dell'abaco in Europa dur\u00f2 a lungo: nel tardo Medioevo comparve un abaco a linee orizzontali rappresentanti successive potenze di 10; questo strumento cess\u00f2 di essere impiegato con l'introduzione dei numeri arabi e successivamente venne vietato da un editto napoleonico.\nNel Medioevo in Europa alla parola abaco si attribuiva solitamente il significato di aritmetica in senso generale, a riprova di questo vi \u00e8 la descrizione dell'abaco e dei calcoli compilata agli inizi dell'XI secolo a Parigi dal matematico \"Bernelio\", allievo di Gerberto di Aurillac (pi\u00f9 tardi noto come Papa Silvestro II), che raccolse gli studi e gli scritti di Gerberto e pubblic\u00f2 il \"Liber abaci\"; inoltre vi \u00e8 il titolo di un importantissimo libro di Leonardo Fibonacci: \"Liber abbaci\", pubblicato nel 1202.\nScuola d'abaco.\nLa parola \"abaco\", in questo caso, assunse una definizione pi\u00f9 vasta di quella originaria, e comprese anche la disciplina, il testo scritto e la scuola, basti pensare ai modi di dire \"andare all'abaco\".\nNel periodo medievale e rinascimentale le scuole d'abaco furono i luoghi preposti per la formazione dei tecnici. Fondate nel XIII secolo, per venire incontro alla necessit\u00e0 degli artigiani, dei mercanti, dei tecnici e di altre categorie professionali, di istruirsi e di addestrarsi, sono equiparabili agli odierni istituti professionali.\nL'insegnamento era basato sulla matematica, spiegata con metodi applicativi; l'allievo, o meglio dire l'apprendista, infatti, imparava tramite i metodi dell'osservazione e dell'esercitazione su problemi congruenti al mestiere che stava imparando. I manuali scritti erano pochi, spesso incompleti ed incomprensibili per un buon numero di apprendisti e redatti in lingua volgare.\nBench\u00e9 tra i meriti principali degli abachisti vi fosse l'introduzione delle cifre arabe e la diffusione dell'algebra, presto si verific\u00f2 una contrapposizione tra essi (legati alla notazione romana) e gli algoritmisti, che propugnavano l'uso della nuova notazione. Si noti a questo proposito l'immagine a fianco, \"Typus Arithmeticae\". Sotto l'egida dell'Aritmetica eseguono calcoli sia Boezio (algoritmista) che Pitagora (abachista).\nNelle immagini seguenti possiamo vedere diversi tipi di abachi utilizzati in Europa nei secoli scorsi. Spesso non erano strumenti \"trasportabili\", ma linee o riquadri tracciati su un piano, dove venivano collocati e spostati dei \"gettoni\". Il pi\u00f9 famoso di questi fu l\"'abaco a scacchiere\", utilizzato nelle isole Britanniche, da cui deriva il titolo attribuito al ministro delle finanze inglese: Cancelliere dello Scacchiere.\nL'abaco in tempi recenti.\nIn Corea l'utilizzo di abachi \u00e8 rimasto, fino al XIX secolo; in Cina e in Giappone l'uso di questo strumento \u00e8 durato a lungo nel tempo (pi\u00f9 di quanto sia accaduto nell'Occidente), tanto che ancora nella seconda met\u00e0 del XX secolo molti negozianti giapponesi utilizzavano un abaco per fare i conti. Nell'abaco giapponese la scanalatura \u00e8 doppia: la parte inferiore contiene quattro oggetti e quella superiore uno solo, facendo s\u00ec che le operazioni ricordino in un certo senso quelle con i numeri romani. Ai giorni nostri l'utilizzo per fini pratici dell'abaco \u00e8 sempre pi\u00f9 ristretto, se non gi\u00e0 del tutto scomparso. Possiamo ricordare l'uso di una sua variante (lo schoty) nei paesi della ex Unione Sovietica. Viceversa, l'abaco, soprattutto nella sua variante \"pallottoliere\", viene usato spesso come gioco didattico per bambini. Alcune scuole elementari lo adottano per insegnare ai bambini a contare e ad eseguire alcune semplici addizioni e sottrazioni.\nA partire dai primi anni del XX secolo si \u00e8 diffusa l'abitudine di usare il termine abaco, soprattutto nella variante \"abbaco\", come sinonimo di nomogramma."}
{"id": "691864", "revid": "15756", "url": "https://it.wikipedia.org/wiki?curid=691864", "title": "Medea (Euripide)", "text": "Medea (\u039c\u03ae\u03b4\u03b5\u03b9\u03b1, \"M\u00e9deia\") \u00e8 una tragedia di Euripide, andata in scena per la prima volta ad Atene, alle Grandi Dionisie del 431 a.C. La tetralogia tragica di cui faceva parte comprendeva anche le tragedie perdute \"Filottete\" e \"Ditti\", ed il dramma satiresco \"I mietitori\". Bench\u00e9 l'opera sia considerata uno dei capolavori di Euripide, si classific\u00f2 soltanto al terzo posto, dietro un'opera di Euforione (figlio di Eschilo), vincitore e Sofocle, secondo classificato, i cui titoli non ci sono stati tramandati.\nTrama.\nDopo aver aiutato il marito Giasone e gli Argonauti a conquistare il vello d\u2019oro, Medea si \u00e8 trasferita a vivere a Corinto insieme al consorte ed ai due figli, abbandonando il padre per seguire l'amore. Dopo alcuni anni per\u00f2, Giasone decide di ripudiare Medea per sposare Glauce, la figlia di Creonte, re di Corinto. Questo infatti gli darebbe diritto di successione al trono.\nLa donna si lamenta col coro delle donne corinzie in modo disperato e furioso, scagliando maledizioni sulla casa reale, tanto che il re Creonte, sospettando una possibile vendetta, le intima di lasciare la citt\u00e0. Tuttavia, nascondendo con abilit\u00e0 i propri sentimenti, Medea resta ancora un giorno, necessario per poter attuare il proprio piano. Medea rinfaccia a Giasone tutta la sua ipocrisia e la mancanza di coraggio, ma Giasone sa opporre solo banali ragioni di convenienza.\nDi fronte all'indifferenza del marito, la donna attua la sua vendetta. Per prima cosa ottiene dal re di Atene Egeo (di passaggio per Corinto) la promessa di ospitarla nella propria citt\u00e0, offrendo le proprie arti magiche per dargli un figlio; poi, fingendosi rassegnata, manda in dono alla futura sposa di Giasone una ghirlanda e una veste avvelenata. La ragazza, indossati i doni, muore tra atroci tormenti bruciata da un rivolo di fuoco che si propaga dalla ghirlanda e scarnificata dalla veste stessa; la stessa sorte tocca a Creonte, accorso per aiutarla. Tale scena viene raccontata da un messaggero.\nA questo punto Giasone accorre per tentare di salvare almeno la propria prole, ma Medea appare sul un carro alato del dio Sole, mostrando i cadaveri dei figli che ella stessa, seppur straziata nel cuore, ha ucciso, privando cos\u00ec Giasone di una discendenza. Alla fine la donna vola verso Atene, lasciando il marito a maledirla, distrutto dal dolore.\nCommento.\nEuripide fu uno dei primi a mettere in scena la parte del mito di Medea riguardante il suo soggiorno a Corinto. Lo aveva gi\u00e0 fatto, probabilmente pochi anni prima, il tragediografo Neofrone, anch'egli autore di una \"Medea\", ma gli studiosi tendono a negare (anche in base ai frammenti conosciuti) che l'opera di Euripide sia direttamente ispirata ad essa, nonostante vi siano affinit\u00e0.\nLa tragedia \u00e8 essenzialmente incentrata sugli uomini, lasciando da parte gli d\u00e8i, i quali non intervengono mai, tanto da spingere Giasone, verso la fine della vicenda, ad inveire contro di essi, accusandoli, ma senza risposta, di non aver impedito la triste sorte dei suoi figli. Euripide giudica colpevole non solo Medea, esecutrice materiale dei delitti (in particolare quelli dei figli), ma anche Giasone, reo di aver ingannato la protagonista per un \"letto migliore\".\nI personaggi.\nMedea.\nDomina l'opera la straripante, incontrastata personalit\u00e0 di Medea, indubbiamente uno dei pi\u00f9 grandi personaggi di Euripide. Fortemente emotiva e passionale, la donna esibisce un'ampia gamma di stati d'animo, che culminano negli omicidi della giovane sposa di Giasone e dei propri figli: atti caratterizzati s\u00ec da grande ferocia, ma non privi di dubbi e di tentazioni di desistere, talvolta manifestati nell'ambito della stessa scena, in un continuo alternarsi di propositi omicidi e di pentimenti.\nLe sfaccettature del personaggio sono insomma tante e tali che Medea pu\u00f2 essere vista, di volta in volta, come feroce e vendicativa assassina, come vittima di pulsioni interne incontrollabili, o anche come moglie cos\u00ec addolorata per l'abbandono del marito da arrivare a perdere ogni raziocinio. La grandezza del personaggio sta proprio nell'essere assai complesso, in una continua lotta tra la razionalit\u00e0 e le passioni. \u00c8 la prima volta nel teatro greco (almeno per le opere note) in cui protagonista \u00e8 la passione di una donna, una passione violenta e feroce che rende Medea una donna debole e forte allo stesso tempo. Forte perch\u00e9 padrona della sua vita e non disposta a piegarsi davanti a nessuno, e al tempo stesso debole perch\u00e9 sola, disperata ed intenzionata a distruggere tutto quello che rappresenta il suo passato.\nSe, di solito, la tragedia classica presenta due personaggi in conflitto (per esempio Creonte e Antigone, oppure Oreste e Clitennestra), ciascuno portatore di un ben preciso ordine di vedute, Medea contiene, dentro di s\u00e9, quasi due figure contrastanti: una vorrebbe uccidere i figli, l'altra li vorrebbe risparmiare. La sua \u00e8 una mente scissa e conflittuale. Alla fine dell'opera, per\u00f2, la donna appare convinta di ci\u00f2 che ha fatto e in atteggiamento vittorioso, tanto da volare addirittura via su un carro divino.\nGiasone.\nGiasone, al contrario, \u00e8 una figura decisamente sminuita nella tragedia, tanto da fargli ottenere la fama di seduttore che spinger\u00e0 Dante a collocarlo nell'Inferno della Divina Commedia. Egoista e meschino, pare che per lui l'amore rappresenti soltanto un mezzo per la conquista del potere, oltretutto nella convinzione di poter giustificare il proprio operato solo per mezzo della sua capacit\u00e0 oratoria. Pagher\u00e0 comunque un prezzo molto alto per il suo comportamento: la vita della promessa sposa e dei figli.\nAltri personaggi.\n\u00c8 interessante notare come due personaggi molto importanti all'interno dell'opera, i figli di Medea, siano sempre muti, ad eccezione di due brevi frasi pronunciate fuori scena quando si accorgono di essere in pericolo di vita. Euripide intendeva evidentemente sottolineare la loro condizione di bambini inermi e, di conseguenza, destinati a subire la sorte tragica senza poter n\u00e9 reagire n\u00e9 opporvisi. Anche la promessa sposa di Giasone, bench\u00e9 non appaia mai in scena, \u00e8 un personaggio di non secondaria importanza, destinata a subire senza alcuna colpa una sorte atroce.\nSi pu\u00f2 insomma concludere che se in quest'opera tutti i personaggi perdono le persone care o la loro stessa vita (compresa Medea, che pur uscendo vittoriosa dalla vicenda ha sterminato la propria stessa famiglia), sono per\u00f2 soprattutto i pi\u00f9 deboli ed innocenti a pagare il prezzo pi\u00f9 alto: i figli di Medea e la sposa di Giasone, che muoiono per una vicenda nella quale non hanno avuto alcun ruolo.\nIl modello di famiglia e la contrapposizione tra culture.\nLa tragedia contiene una forma di critica al modello familiare tradizionale in uso nella Atene del V secolo a.C. Di fronte allo sdegno ed alla disperazione di Medea per le nuove nozze del marito, infatti, Giasone contrappone motivazioni che all'ateniese medio potevano apparire sensate: la necessit\u00e0 di generare nuovi figli per la citt\u00e0, di assicurarsi una posizione sociale adeguata e la convinzione che del resto Giasone avesse fatto gi\u00e0 molto per Medea, portandola via dal mondo barbaro in cui viveva prima (la Colchide) e rendendole onore. Avviene un dialogo assai serrato tra i due, in cui la moglie enumera i rischi del matrimonio: \" \"anzitutto [noi donne] dobbiamo versare una robusta dote e prendere un marito che sar\u00e0 il padrone della nostra persona senza sapere se costui sar\u00e0 buono o cattivo\" lamentando che \"separarsi dal marito \u00e8 una disgrazia, ripudiarlo non si pu\u00f2... L'uomo quando si annoia esce con gli amici e si distrae, mentre noi siamo condannate a vedere una sola persona per tutta la vita\" e concludendo amaramente con la celebre invettiva: \"[gli uomini] sostengono che, mentre loro rischiano la vita in guerra, noi donne viviamo sicure in casa. Falso! Preferirei combattere tre volte in prima linea piuttosto che partorire una volta!\"\" mentre Giasone l'accusa di essere, come tutte le donne, attaccata solo al letto e non considerare i vantaggi che le sue nozze con la figlia di Creonte porter\u00e0 ai loro figli.\nLa tragedia propone insomma uno scontro tra culture diverse, una considerata pi\u00f9 moderna e civile (Corinto), l'altra pi\u00f9 barbara e arretrata (la Colchide). Questa contrapposizione doveva apparire evidente dall'uso da parte di Medea della magia, forza inquietante e barbara per eccellenza, e dal fatto che la donna fosse vestita in scena con un abbigliamento di tipo orientale. In tale scontro, per\u00f2, \u00e8 la parte ritenuta pi\u00f9 barbara ad uscirne vincitrice, con un messaggio finale che \u00e8 in effetti un non-messaggio, privo di soluzioni.\nVariazioni sul mito.\nNel corso dei secoli molti autori si sono cimentati con il dramma di Euripide, creandone versioni che differivano pi\u00f9 o meno ampiamente dal modello originale, a seconda del momento storico e del luogo in cui erano state scritte. Nella letteratura latina, delle numerose versioni scritte solo una \u00e8 giunta integra ai nostri giorni, la \"Medea\" di Seneca. Anche Ovidio, fra il 12 a.C. e l'8 a.C., ne scrisse una versione coronata da un buon successo, ma essa \u00e8 andata perduta, cos\u00ec come la \"Medea\" di Ennio.\nTra le opere moderne, una versione interessante \u00e8 quella di Franz Grillparzer (1821), che pone maggiormente l'accento sul fato e sulle circostanze avverse che spingono la donna ad agire; mentre nel 1949 Corrado Alvaro, nella sua \"Lunga notte di Medea\", mette in evidenza la condizione di Medea come di una donna estranea in una comunit\u00e0 chiusa, e di conseguenza aggredita e discriminata. Da ricordare inoltre la \"Medea\" di Jean Anouilh (1946) nonch\u00e9 il romanzo \"Medea. Voci\" della scrittrice tedesca Christa Wolf, in cui la situazione di Medea a Corinto viene letta come metafora dello spaesamento dei cittadini della Repubblica democratica tedesca dopo la riunificazione. A queste riletture contemporanee va aggiunta la storica \"Medea\" pasoliniana - Maria Callas nel ruolo principale - in cui l'azione scenica viene alternata a silenzi e sguardi carichi di significati oracolari, in una versione 'antimoderna'.\nA Stoccolma, Svezia, nel 1975, Suzanne Osten e Per Lysander riscrissero la Medea di Euripide tra gli spazi del Teatro Unga Klara e quelli delle scuole con cui lavoravano. Ricostruirono la storia, rileggendo il testo antico, provando con gli attori, improvvisando insieme a ragazzi e bambini, mescolando la lingua realistica dei piccoli con le parole che Euripide aveva scritto per Medea. Il testo teatrale \u00e8 stato pubblicato in Italia con il titolo \"I figli di Medea\" (Edizioni Primavera, 2020) nella collana di letteratura teatrale \"i gabbiani\" diretta da Federica Iacobelli."}
{"id": "691865", "revid": "1305772", "url": "https://it.wikipedia.org/wiki?curid=691865", "title": "Apollo (disambigua)", "text": "Apollo era in origine il nome del dio greco delle arti; venerato successivamente anche nella religione romana."}
{"id": "691866", "revid": "287204", "url": "https://it.wikipedia.org/wiki?curid=691866", "title": "Riflessologia (psicologia)", "text": "La riflessologia o reflessologia \u00e8 il nome attribuito ad una parte della neurofisiologia nata in Russia, che si \u00e8 occupata degli studi sui riflessi condizionati. Essenzialmente la riflessologia afferma che i processi mentali sono basati su riflessi, cio\u00e8 legami che si formano a partire dai riflessi incondizionati che possediamo come patrimonio genetico sui quali si innestano stimoli (eccitazioni sensoriali) provenienti dall'ambiente esterno.\nStoria.\nLa riflessologia nacque e si svilupp\u00f2 in Russia dal lavoro di Ivan Se\u010denov, Vladimir Michajlovi\u010d Bechterev e soprattutto di Ivan Pavlov, e quindi dalla scuola pavloviana.\nLa sua prima formulazione fu dovuta a Se\u010denov (1829-1905) che suppose che per spiegare i processi pi\u00f9 complessi intervenisse l'attivit\u00e0 di centri nervosi superiori localizzati nel cervello.\nGli studi di fisiologia dell'epoca si concentravano sull'arco riflesso per spiegare i processi semplici. Sia nei processi complessi che semplici il meccanismo di base era sempre lo stesso: stimolo - centro nervoso - reazione. Se\u010denov distinse un \"riflesso spinale\" per i meccanismi semplici e un \"riflesso cerebrale\" per quelli complessi. La psicologia ha il ruolo di studiare l'analisi dei contenuti dell'attivit\u00e0 psichica. I contenuti vengono acquisiti durante lo sviluppo ontogenetico e quindi sono legati all'ambiente in cui l'individuo cresce. Ma il meccanismo di interazione con l'ambiente \u00e8 basato sui riflessi, oggetto di ricerca della fisiologia.\nLa corrente riflessologica vera e propria parte con Bechterev (1857-1927), il cui intento era di fondare una psicologia oggettiva e sperimentale, priva di riferimenti spiritualistici e introspettivi. L'oggetto di indagine erano i riflessi. La sua concezione riflessologica \u00e8 generale e unitaria di tutti i fenomeni fisiologici, psicologici e sociali. Nello studio dei riflessi (da lui denominati associativi) aveva privilegiato quelli motori a differenza di Pavlov (attivit\u00e0 riflessa vegetativa).\nLa concezione sistematica pi\u00f9 importante delle basi fisiologiche del comportamento fu elaborata da Ivan Pavlov (1849-1936).\nLa successiva teoria pavloviana si estese ai comportamenti umani, in particolare allo studio dei riflessi condizionati verbali. Gi\u00e0 Pavlov aveva distinto due sistemi di segnalazione: gli stimoli classici (comuni a uomini e animali) e quelli verbali (solo per gli uomini) usati per segnalare le variazioni dell'ambiente e regolare il comportamento.\nUn altro tema della scuola pavloviana fu il \"condizionamento enterocettivo\", basato sull'azione degli stimoli sulle mucose degli organi interni. Kostantin M. Bykov (1886-1959) espose sistematicamente questo concetto."}
{"id": "691869", "revid": "124938184", "url": "https://it.wikipedia.org/wiki?curid=691869", "title": "Nuovo Galles del Sud", "text": "Il Nuovo Galles del Sud (in inglese \"New South Wales\", in sigla \"NSW\"), \u00e8 uno Stato dell'Australia con capitale Sydney. \u00c8 situato nella parte sud-orientale, confina a sud con il Victoria, a nord con il Queensland, a ovest con l'Australia Meridionale e a est \u00e8 bagnato dall'oceano Pacifico (Mar dei Coralli e Mar di Tasman). Include anche l'isola di Lord Howe, nel Pacifico meridionale. All'interno del territorio sono presenti due enclavi: il Territorio della Capitale Australiana e il Territorio della Baia di Jervis.\nLa Colonia del Nuovo Galles del Sud fu fondata come colonia penale britannica nel 1788; comprendeva in origine pi\u00f9 di met\u00e0 della terraferma australiana e nel 1825 aveva come confine occidentale il 129\u00ba meridiano est. La colonia comprendeva anche i territori insulari della Nuova Zelanda, della Terra di Van Diemen, dell'Isola di Lord Howe e dell'Isola Norfolk. Durante il XIX secolo, parte del territorio della colonia fu staccato per costituire colonie britanniche separate, che alla fine divennero la Nuova Zelanda e diversi stati e territori dell'Australia. La Colonia di Swan River non fu mai amministrata come parte del Nuovo Galles del Sud.\nStoria.\nI primi abitanti dell'area furono delle trib\u00f9 aborigene che si stima siano giunte nella zona tra i quaranta e i sessantamila anni fa.\nLa zona fu esplorata nel 1770 dal capitano inglese James Cook, che diede all'area il nome attuale.\nPrimi insediamenti.\nIl primo insediamento britannico fu effettuato da quello che nella storia australiana \u00e8 denominata \"the first fleet\" (la prima flotta). Capitanata da Arthur Phillip, era composta da 11 imbarcazioni che con circa 1400 passeggeri part\u00ec da Portsmouth il 13 maggio 1787. Giunse a Botany Bay il 19 gennaio 1788, ma si ritenne il luogo inadeguato e il 26 gennaio dello stesso anno la flotta arriv\u00f2 a Port Jackson e questa data viene tuttora celebrata come l'Australia Day.\nArthur Phillip assunse il ruolo di Governatore dal 1788 al 1792. Durante questo periodo il Nuovo Galles del Sud era esclusivamente una colonia penale. Dopo anni di caos, anarchia e la rivolta che destitu\u00ec il governatore William Bligh, nel 1809 fu inviato dalla Gran Bretagna un nuovo governatore il tenente colonnello Lachlan Macquarie. Il nuovo governatore commission\u00f2 la costruzione di strade, moli, chiese ed edifici pubblici, organizzando inoltre spedizioni esplorative.\nXIX secolo.\nLo Stato, fondato nel 1788 in origine comprendeva tutta la parte orientale del continente australiano. Durante il XIX secolo grandi aree furono separate per formare le colonie britanniche della Tasmania (1825), Australia Meridionale (1836), Victoria (1855) e Queensland (1859). Nel 1901 queste colonie con l'Australia Occidentale si confederarono per formare il \"Commonwealth of Australia\".\nXX secolo.\nIl secondo dopoguerra fu caratterizzato da una massiccia immigrazione da vari paesi del bacino mediterraneo, in particolar modo da Italia, Grecia, Malta, e dai paesi dell'Est Europa (molti dei quali ebrei) e successivamente da Libano e Vietnam. Durante questi anni Sydney si \u00e8 trasformata in una citt\u00e0 di livello mondiale e importante centro artistico e culturale. Il resto dello Stato ha, invece, iniziato un graduale declino economico e demografico anche a causa della perdita di competitivit\u00e0 nel settore dell'estrazione di minerali e dell'industria nautica. Una delle conseguenze a cui port\u00f2 tale situazione fu, negli anni 60, la creazione di un movimento secessionista nel New England (una regione situata nella parte settentrionale) per la creazione di un nuovo Stato all'interno della confederazione australiana. Tale mira indipendentistica cess\u00f2 con un referendum nel quale vinsero i no con il 54% dei voti.\nSin dagli anni 70 il Nuovo Galles del Sud ha avuto una rapida crescita economica e sociale. Le vecchie industrie di acciaio e navale sono quasi del tutto scomparsi e sebbene l'agricoltura sia rimasta un settore dell'economia molto importante non \u00e8 pi\u00f9 l'attivit\u00e0 preponderante. Il settore terziario con l'information technology, l'istruzione, i servizi finanziari e l'arte hanno preso il loro posto. Importanza sempre maggiore ricopre anche l'esportazione di carbone verso la Cina. Ma una delle attivit\u00e0 pi\u00f9 importanti \u00e8 il turismo.\nGeografia fisica.\nCitt\u00e0.\nLe tre citt\u00e0 principali sono tutte situate lungo la costa:\nAltri centri di particolare importanza sono:\nGeografia fisica.\nMorfologia.\nIl territorio del Nuovo Galles del sud si pu\u00f2 dividere geograficamente in quattro aree:\nLa striscia costiera, con temperature che vanno dalla regione temperata del sud a quella subtropicale del nord al confine col Queensland. Quest'area comprende la zona a sud di Sydney, Illawarra, Shoalhaven, Newcastle, la Central Coast e la North Coast.\nL'area montagnosa della Great Dividing Range. Molte montagne superano i 1.000 metri di altezza e il picco pi\u00f9 alto \u00e8 il Monte Kosciuszko con 2.229 metri. Quest'area comprende il territorio montuoso del sud, gli altipiani centrali e la regione del New England.\nLe pianure agricole che occupano una significante porzione dell'area dello Stato, \u00e8 una zona molto meno densamente popolata rispetto alla costa. Include le zone di Riverina e Wagga Wagga.\nLe pianure aride nella parte dell'estremo nord ovest nel quale sono presenti rari e piccoli insediamenti umani.\nLa pi\u00f9 alta temperatura massima registrata \u00e8 stata 50.0\u00a0\u00b0C, a Wilcannia, 11 gennaio 1939. La pi\u00f9 bassa temperatura minima registrata \u00e8 stata di -23.0\u00a0\u00b0C a Charlotte Pass, 29 giugno 1994 (la pi\u00f9 bassa temperatura registrata in tutta l'Australia).\nCultura.\nIstruzione.\nUniversit\u00e0:\nSport.\nI maggiori club sportivi del Nuovo Galles del Sud nelle maggiori leghe sportive australiane sono:\nAmministrazione.\nIl premier attualmente in carica \u00e8 Dominic Perrottet.\nGemellaggi.\nLo Stato Federato Australiano \u00e8 gemellato con la capitale giapponese Tokyo."}
{"id": "691870", "revid": "484362", "url": "https://it.wikipedia.org/wiki?curid=691870", "title": "Agnosco veteris vestigia flammae", "text": "Agnosco veteris vestigia flammae (o \"adgnosco veteris vestigia flammae\"), \"riconosco i segni dell'antica fiamma\", ovvero sento ridestarsi il fuoco non sopito della passione. Il verso \u00e8 contenuto nel quarto libro dell\"'Eneide\" (v. 23) di Virgilio e confessato dalla regina Didone, innamorata di Enea, alla sorella Anna: rivela il riaccendersi del fuoco d'amore simile a quello provato per il marito defunto, Sicheo. Viene ripresa da Dante, nel XXX canto del Purgatorio della Divina Commedia (v. 48), come ultimo omaggio alla sua guida Virgilio, quand'egli avverte la presenza di Beatrice avvolta da una nuvola di fiori, nel noto verso \"...conosco i segni de l'antica fiamma\" (\"Purgatorio\", XXX, 46-48)."}
{"id": "691872", "revid": "780783", "url": "https://it.wikipedia.org/wiki?curid=691872", "title": "Mirko Celestino", "text": "Carriera.\nPassato al professionismo nel 1996 con il Team Polti, vince le prime gare nel 1998, imponendosi nel Giro dell'Emilia e nel Regio Tour. L'anno successivo vince il Giro di Lombardia (precedendo sul traguardo di Bergamo in uno sprint ristretto Danilo Di Luca e Eddy Mazzoleni), la Coppa Placci e la HEW Cyclassics. Nel 2001, passato alla Saeco, vince le Tre Valli Varesine, la Milano-Torino ed il Trofeo Laigueglia. Nel 2003 con l'arrivo di Danilo Di Luca in squadra passa in secondo piano ma riesce a vincere lo stesso alcune corse (fra cui nuovamente la Milano-Torino) e ottiene il secondo posto alla Milano-Sanremo, battuto da Paolo Bettini in uno sprint a 3 con Luca Paolini.\nNel 2005 firma un nuovo contratto per la Domina Vacanze. Ottiene un prestigioso piazzamento a inizio stagione chiudendo al terzo posto l'Amstel Gold Race, quindi partecipa al Giro d'Italia a servizio del capitano Serhij Hon\u010dar; nella prima settimana riesce comunque a sfruttare le proprie caratteristiche sfiorando la maglia rosa. Nel 2006 corre per il Team Milram dove per\u00f2 \u00e8 trascurato essendo Alessandro Petacchi il capitano della formazione. Riesce comunque ad arrivare secondo al campionato italiano davanti a Di Luca e dietro a Bettini.\nIl 2007 \u00e8 l'ultima stagione per Mirko nel ciclismo su strada. A fine stagione si ritira per passare in mountain bike dove vince gi\u00e0 nelle prime corse della stagione 2008; nel 2010 \u00e8 secondo nella prova del campionato mondiale marathon."}
{"id": "691873", "revid": "1226", "url": "https://it.wikipedia.org/wiki?curid=691873", "title": "Zensunni", "text": ""}
{"id": "691878", "revid": "123490689", "url": "https://it.wikipedia.org/wiki?curid=691878", "title": "Capo Bojador", "text": "Il capo Bojador (, traslitt. \"Ra's B\u016bj\u0101d\u016br\"; in spagnolo e portoghese \"cabo Bojador\"; in francese \"cap Boujdour\") \u00e8 un capo sulla costa settentrionale del Sahara Occidentale.\nLa localizzazione del capo.\nIl capo Bojador \u00e8 situato nella parte settentrionale del Sahara occidentale e divide le regioni di Saguia el Hamra a nord e del R\u00edo de Oro a sud. A poca distanza da esso \u00e8 sorta la citt\u00e0 di Bojador, sviluppatasi vicino ad un antico villaggio di pescatori e nata praticamente in concomitanza dell'abbandono della occupazione spagnola. La punta del capo delimita una baia ad est che \u00e8 un porto naturale. Sulle carte nautiche viene identificato col primo nome portoghese: Cabo Bojador. Il capo non \u00e8 evidente nelle mappe ed \u00e8 a poca distanza, 220 chilometri, da Fuerteventura nelle isole Canarie.\nIl capo nella storia di bojador.\nFin dall'antichit\u00e0 la zona di capo Bojador fu considerata un tratto di costa di difficile navigazione: in arabo il capo \u00e8 anche chiamato Ab\u016b Kha\u1e6dar, ossia \"padre del pericolo\". Il primo navigatore europeo moderno a superarlo fu il portoghese Gil Eanes nel 1434 al quindicesimo tentativo dopo dieci anni dal primo, sotto le bandiere del principe Enrico il Navigatore.\nLa sparizione di molte navi europee cre\u00f2 diversi miti, come la presenza di mostri marini e l'impossibilit\u00e0 di superare il capo verso sud.\nEanes fiss\u00f2 una rotta per superare il capo che divenne il mezzo per i successivi navigatori per raggiungere mete lontane come l'India, dopo la circumnavigazione dell'Africa. La particolare conformazione dell'area marina e le correnti portarono alla distruzione di numerosi vascelli europei e alla nascita delle leggende. In questa fase la costa a sud e la baia divennero rapidamente importanti per i commercianti portoghesi che trasportarono i primi schiavi a Lisbona in quegli anni. Il mito del Cabo Bojador e la sua importanza per il Portogallo furono descritti in una stanza del poema \"Mensagem\" da parte di Fernando Pessoa, che scrisse in due versi:\nPrima del passaggio di Eanes il capo veniva considerato la fine del mondo occidentale conosciuto. Si ha notizia di tentativi precedenti ad Eanes, come i fratelli italiani Ugolino e Vadino Vivaldi 1291 e del catalano Jayme Ferrer 1346. Di questi tentativi non si ha notizia del loro successo, eventualmente tenuto segreto, o insuccesso.\nSignificato storico.\nLa ragione della preoccupante reputazione del capo \u00e8 poco evidente dalle mappe: circa venti chilometri a nord est del capo c'\u00e8 un \"falso capo Bojador\" che \u00e8 formato da alte dune di sabbia con una secca rocciosa, profonda in alcuni punti meno di cinque metri e che si estende per cinque chilometri a nord del capo. Un altro blocco roccioso ad una profondit\u00e0 di otto metri \u00e8 a circa tre chilometri ad ovest del capo. La costa fra il capo falso e quello vero, lunga quasi venti chilometri, \u00e8 sabbiosa con la presenza di numerose rocce. Questa struttura della zona, associata al mutare veloce dei venti, creava a chi si muoveva in una ottica di cabotaggio un passaggio estremamente difficile. Cos\u00ec difficile che i marinai di quel tempo si rifugiarono nel credere a eventi soprannaturali.\nIl capo nei tempi moderni.\nNel 1884 la Spagna dichiar\u00f2 la zona costiera del capo come protettorato. assieme a tutta la zona che divenne la costa del Sahara Spagnolo esclusa la piccola porzione de La Guera che incorpor\u00f2 pochi anni dopo un accordo con i francesi. Fino al 1975 il capo rimase sotto controllo spagnolo e poi segu\u00ec la tragica storia legata alla guerra per il possesso del territorio fra Polisario e Marocco fino alla tregua del 1991"}
{"id": "691879", "revid": "125817403", "url": "https://it.wikipedia.org/wiki?curid=691879", "title": "Patroclo", "text": "Patroclo (, ; o \"Patrocles\") \u00e8 una figura della mitologia greca, tra le pi\u00f9 importanti nella guerra di Troia. Figlio di Menezio e di Stenele, indoss\u00f2 le armi di Achille quando questi, offeso dal re di Micene Agamennone, che gli aveva sottratto la sua schiava Ippodamia (chiamata anche con il patronimico Briseide), simbolo del valore dimostrato, rifiut\u00f2 di continuare a combattere contro i Troiani. Presentatosi in battaglia al posto di Achille per dare coraggio agli Achei, Patroclo provoc\u00f2 scompiglio nelle fila nemiche, che respinse vittoriosamente, ma venne indebolito dal dio Apollo, ferito da Euforbo ed infine ucciso da Ettore. \nIl desiderio di vendicare Patroclo indusse Achille a riprendere la guerra e ad uccidere lo stesso Ettore.\nIl mito.\nOrigini.\nLa tradizione pi\u00f9 autorevole, sostenuta da Omero, afferma che Patroclo era figlio di Menezio, re di Opunte, nella Locride. Una tradizione erronea, talvolta posta in alternativa a questa prima, attribuisce la paternit\u00e0 dell'eroe ad Eaco. Sua madre pare fosse Stenele, figlia d'Acasto, oppure Piope, figlia di Ferete, oppure Polimela (o Periapide), figlia di Peleo, oppure Filomela, figlia di Attore. Patroclo fu maggiore di Achille per et\u00e0, ma, al pari di quasi tutte le figure della guerra di Troia, non ne eguagliava le virt\u00f9 fisiche e belliche.\nMorte.\nCostretto ad abbandonare la sua citt\u00e0, si rifugi\u00f2 presso Peleo e divenne compagno inseparabile di Achille. Patroclo si rec\u00f2 nel palazzo di Tindaro per chiedere la mano di Elena. Si liber\u00f2 di un altro scomodo pretendente, un certo Las, uccidendolo prima che si presentasse alla corte del re.\nInsieme all'amico si rec\u00f2 alla guerra di Troia, dove si conquist\u00f2 gloria e rispetto, e quando Achille si ritir\u00f2 dalla battaglia, Patroclo, indossate le sue armi, si spacci\u00f2 per il compagno, portando terrore e scompiglio nelle schiere avversarie e ribaltando le sorti della battaglia. Ma non tenne conto del consiglio di Achille, ossia limitarsi a respingere i troiani dall'accampamento acheo, e questo ne caus\u00f2 la caduta. In un primo momento Apollo lo stord\u00ec, colpendolo due volte e respingendolo alle mura di Troia, che altrimenti avrebbe conquistato, poi Euforbo lo fer\u00ec con un colpo di lancia e infine Ettore gli diede il colpo di grazia, trapassandolo con la lancia dalla propria biga.\nSpogliato delle armi, il cadavere di Patroclo fu conteso dai due schieramenti nel corso di una lotta furiosa che si concluse solo con l'arrivo di Achille: al suo grido, i troiani fuggirono in preda al terrore all'interno delle mura della citt\u00e0. Sconvolto dal dolore, dopo aver organizzato i giochi funebri in onore del compagno, Achille riprese parte alla guerra.\nLe ceneri del suo corpo furono messe accanto a quelle di Antiloco (ucciso da Memnone) e mischiate insieme a quelle di Achille, dopo che costui fu ucciso da Paride.\nNell\"'Iliade\" Patroclo \u00e8 una figura abbastanza particolare: infatti le sue caratteristiche dominanti sono la bont\u00e0 e la dolcezza, un fatto abbastanza inusuale se si pensa agli altri eroi del poema, come Achille o Ettore, piuttosto rudi. Molti personaggi lo lodano, come Briseide, che lo definisce \"sempre dolce\", e persino i cavalli di Achille lo piangono, poich\u00e9 era stato un buon auriga per loro. Un episodio che evidenzia la gentilezza di Patroclo \u00e8 quello descritto nel libro XVI (versi 1-100), in cui egli corre in lacrime da Achille, dicendo che molti Achei stanno morendo in battaglia e altri sono feriti; si preoccupa, quindi della sorte dei suoi compagni. Inoltre il poeta lo apostrofa spesso, tradendo una certa simpatia per il suo personaggio.\nL'amore tra Patroclo e Achille.\nIl rapporto tra Achille e Patroclo \u00e8 uno degli elementi chiave dei miti associati alla guerra di Troia: quale sia stata la sua effettiva natura e fino a che punto si sia spinta questa stretta amicizia tra i due eroi \u00e8 stata oggetto di controversie sia nel periodo antico sia nei tempi moderni."}
{"id": "691881", "revid": "2205892", "url": "https://it.wikipedia.org/wiki?curid=691881", "title": "Revocazione", "text": "La revocazione ad istanza di parte \u00e8 un mezzo di impugnazione del diritto italiano. \u00c8 a critica vincolata, in quanto la legge ne stabilisce a priori, ex art.395 c.p.c., i motivi per cui essa pu\u00f2 essere proposta.\n\u00c8 ritenuta essere un mezzo di impugnazione in senso stretto (che si differenzia dai mezzi di gravame, i quali sono l'impugnazione in appello, il regolamento di competenza e l'opposizione di terzo ordinaria). In quanto tale, la revocazione presenta, come istituto, una netta distinzione tra \"fase rescindente\", che mira a togliere di mezzo la sentenza impugnata, e \"fase rescissoria\" che mira a sostituire la decisione revocata con un'altra decisione di merito. Entrambe queste fasi sono affidate al medesimo giudice, confluendo anche nella medesima sentenza.\nAl pari di ogni altra impugnazione, la revocazione costituisce, secondo parte della dottrina, un rimedio contro le ingiustizie della sentenza. \nDall'esame dei motivi e della identificazione dei provvedimenti impugnabili si deduce che la causa che ne determina l'ingiustizia \u00e8 esterna al processo o al procedimento logico-giuridico di formazione della sentenza.\nLe sentenze impugnabili per revocazione sono:\nRicordiamo che in base alla sentenza della Corte Costituzionale n\u00ba36/1991 \u00e8 prevista la revocazione per le sentenze della Corte di Cassazione per errore di fatto nella lettura di atti interni al suo stesso giudizio. \nNell'ambito dei motivi \u00e8 inoltre importante la distinzione tra i nn.1,2,3,6 ed i nn. 4,5 del predetto articolo in quanto il primo gruppo di motivi, che vengono usualmente definiti come \"straordinari\", si basa su circostanze che possono essere scoperte in qualunque momento ed il termine inizia a decorrere a norma del all'326 c.p.c dal giorno in cui \u00e8 stato scoperto il dolo o la falsit\u00e0 o \u00e8 stato recuperato il documento.\nAl secondo gruppo di motivi, quelli \"ordinari\", appartengono quelle circostanze conoscibili dalla semplice lettura della sentenza e quindi il termine ha decorso dalla notificazione o dalla pubblicazione della stessa.\nLegittimati ad impugnare sono solo le parti nei riguardi delle quali \u00e8 stata emessa la sentenza.\nI motivi della revocazione.\nI motivi sono espressamente indicati nell'art 395 c.p.c. e sono:\nPoich\u00e9 appare pacifico che nessuna parte \u00e8 tenuta a compiere atti o fare dichiarazioni contro il proprio interesse, per dolo intendiamo gli artifizi o i raggiri posti in essere da una parte per paralizzare ovvero menomare fortemente la difesa avversaria. \nDi contro, il semplice silenzio su circostanze sfavorevoli non integra motivo di revocazione, salvo che tale silenzio non sia parte di un progetto fraudolento pi\u00f9 vasto, volto a danneggiare il proprio avversario. \u00c8 naturalmente implicito che tali artifizi o raggiri debbano essere determinanti sulla decisione della lite, impedendo alla controparte di difendersi ma altres\u00ec al giudice di percepirne l'esatta realt\u00e0 processuale con susseguente ingiustizia della sentenza.\nIl riconoscimento della falsit\u00e0 della prova deve provenire dall'avversario che, giovandosi di essa, aveva vinto la causa; la dichiarazione invece deve risultare da una sentenza civile o penale passata in giudicato.\nSi tratta di qualsiasi prova documentale, atta a modificare l'esito della lite a favore della parte soccombente. Il ritrovamento deve essere comunque posteriore alla sentenza impugnata.\nTuttavia se la parte poteva, utilizzando la comune diligenza, procurarsi in corso di causa notizia sull'esistenza del documento o addirittura il documento stesso, questa non pu\u00f2 chiedere successivamente la revocazione della sentenza. Inoltre non \u00e8 ammessa la revocazione nel caso il documento fosse depositato in pubblici archivi.\nInfine tali documenti devono essere decisivi e preesistere alla sentenza impugnata, riguardando fatti giuridici essenziali.\nVi \u00e8 questo errore quando la decisione viene a fondarsi sulla supposizione di un fatto la cui verit\u00e0 \u00e8 incontrastabilmente esclusa oppure \u00e8 supposta l'inesistenza di un fatto la cui verit\u00e0 \u00e8 positivamente stabilita. L'errore in questione deve, innanzitutto, avere quale oggetto la percezione dei fatti e non investire la valutazione giuridica di essi, inoltre non deve essere un errore di giudizio dovendo essere cio\u00e8 estraneo al procedimento logico in base al quale il giudice \u00e8 giunto all'affermazione, alla negazione o alla valutazione di un determinato fatto.\nSi tratta del cosiddetto \"giudicato esterno\", il quale opera solo su eccezione di parte. Ovviamente tale contrasto deve investire due sentenze, di cui una sia provvista di autorit\u00e0 di cosa giudicata materiale ex art.2909 c.c., pronunciate tra le stesse parti e sullo stesso oggetto. \nUlteriore condizione perch\u00e9 possa aversi la revocazione \u00e8 che la sentenza non abbia pronunciato sulla relativa eccezione.\nForma e procedimento della revocazione.\nIl giudice competente per la revocazione \u00e8 lo stesso che ha pronunciato la sentenza impugnata (da intendersi come ufficio giudiziario).\nTale competenza \u00e8 \"funzionale\" ed \"inderogabile\".\nLa domanda viene proposta con \"citazione\", a meno che non si tratti di controversie su materie di lavoro dovendosi applicare l'art. 409 cpc. che sancisce la non derogabilit\u00e0 delle norme procedurali stabilite.\n\u00c8 tuttavia ammessa in caso di errore la sanatoria per raggiungimento dello scopo e conversione dell'atto, qualora entro il termine di decadenza vengano assolti quelli che sono gli oneri essenziali.\nL'atto introduttivo deve contenere, \"a pena di inammissibilit\u00e0\", l'indicazione dei motivi di revocazione e delle prove relative ai fatti dedotti ed alla loro scoperta.\nInoltre l'attore deve depositare entro 20 giorni dalla notifica la citazione e la copia autentica della sentenza impugnata.\nGli intimati devono costituirsi nello stesso termine mediante deposito in cancelleria della comparsa di risposta. Secondo la Sent. 2691/78, qualora l'attore si sia costituito tempestivamente, \u00e8 ammesso che le parti si possa costituire alla prima udienza.\nL'art 401, prevede una forma di inibitoria con cui la parte soccombente pu\u00f2 chiedere, con istanza inserita nella citazione introduttiva, la sospensione dell'esecuzione della sentenza impugnata.\nL'art.398 come modificato dalla L.353/90 ha radicalmente innovato il sistema di coordinamento tra revocazione e cassazione, in quanto in passato la proposizione della revocazione comportava l'automatica sospensione del termine per ricorrere in cassazione oggi la sospensione si ottiene solo se venga ritenuto il gravame non manifestatamente infondato.\nCon questa norma l'intento del legislatore era quello di evitare che la revocazione venisse usata per fini dilatori e per ritardare cos\u00ec il passaggio in giudicato della sentenza.\nRevocazione ad istanza del P.M..\nA norma dell'art. 397 cpc la revocazione della sentenza pu\u00f2 inoltre essere richiesta dal P.M. in cause in cui la legge prevede il suo intervento obbligatorio.\nLa revocazione ad istanza del P.M. si accomuna ai casi gi\u00e0 esaminati per l'identit\u00e0 delle sentenze impugnabili.\nIl termine per proporla decorre dalla data in cui l'organo abbia avuto conoscenza della sentenza o della collusione ed il termine \u00e8 di 30 giorni.\n\u00c8 opportuno ricordare che quando il P.M. ha il potere di azione egli ha la facolt\u00e0 di proporre come ogni altra parte in giudizio qualsiasi impugnazione, quindi anche la revocazione per tutti i motivi previsti ex art. 395 cpc."}
{"id": "691882", "revid": "126257", "url": "https://it.wikipedia.org/wiki?curid=691882", "title": "Carlo Crivelli (disambigua)", "text": ""}
{"id": "691887", "revid": "1987609", "url": "https://it.wikipedia.org/wiki?curid=691887", "title": "Medea", "text": "Medea () \u00e8 una figura della mitologia greca, figlia di Eete, re della Colchide, e di Idia. Nelle \"Argonautiche\" di Apollonio Rodio era indicata come nipote di Elio e della maga Circe; al pari di quest'ultima era dotata di poteri magici.\nInvece secondo la variazione del mito proposta da Diodoro Siculo, il Sole, Elio, ebbe due figli, Perse e Eeta. Perse ebbe una figlia, Ecate, potentissima maga, che lo uccise e pi\u00f9 tardi si congiunse con lo zio Eeta. Da questa unione sarebbero nati Medea ed Egialeo (o Apsirto).\nMito.\n\u00c8 uno dei personaggi pi\u00f9 celebri e controversi della mitologia greca. Il suo nome in greco significa \"astuzie, scaltrezze\", infatti la tradizione la descrive come una maga dotata di poteri addirittura divini.\nQuando Giasone arriva nella Colchide insieme agli Argonauti alla ricerca del Vello d'oro, capace di guarire le ferite, custodito da un feroce e terribile drago per conto di Eeta, lei se ne innamora perdutamente. E pur di aiutarlo a raggiungere il suo scopo giunge a uccidere il fratello Apsirto, spargendone i poveri resti dietro di s\u00e9 dopo essersi imbarcata sulla nave Argo insieme a Giasone, divenuto suo sposo. Il padre, cos\u00ec, trovandosi costretto a raccogliere le membra del figlio, non riesce a raggiungere la spedizione, e gli Argonauti tornano a Jolco con il Vello d'Oro. Lo zio di Giasone, Pelia, rifiuta tuttavia di concedere il trono al nipote, come aveva promesso in precedenza, in cambio del Vello: Medea allora sfrutta le proprie abilit\u00e0 magiche e con l'inganno si rende protagonista di nuove efferatezze per aiutare l'amato. Convince infatti le figlie di Pelia a somministrare al padre un \"\"pharmak\u00f3n\", dopo averlo fatto a pezzi e bollito, che lo avrebbe ringiovanito completamente: dimostra la validit\u00e0 della sua arte riportando un caprone alla condizione di agnello, dopo averlo sminuzzato e bollito con erbe magiche. Le figlie ingenue si lasciano ingannare e provocano cos\u00ec la morte del padre, tra atroci sofferenze: Acasto, figlio di Pelia, pietosamente seppellisce quei poveri resti e bandisce Medea e Giasone da Iolco, costringendoli a rifugiarsi a Corinto, dove si sposeranno.\nLa Medea di Euripide.\nSono passati dieci anni, Creonte, re della citt\u00e0 di Corinto, vuole dare la sua giovane figlia Glauce in sposa a Giasone, offrendo cos\u00ec a quest'ultimo la possibilit\u00e0 di successione al trono. Giasone accetta e cerca inutilmente di far accettare la cosa a Medea, che si dispera per l'abbandono e il nuovo esilio, imposto da Creonte, timoroso di sue vendette.\nMedea manda a chiamare Giasone, gli ricorda il loro passato e le volte che gli era venuta in aiuto, ma di fronte all'ingratitudine e all'indifferenza di Giasone, si adira e medita una tremenda vendetta. Fingendosi rassegnata, finge di voler rappacificarsi con la nuova famiglia del marito per il bene dei figli e manda come dono nuziale una veste finissima e una corona d'oro alla giovane Glauce, la quale, non sapendo che i doni sono intrisi di un potente veleno, li indossa, per poi morire fra fiamme e dolori strazianti. Il padre Creonte, corso in aiuto, tocca anch'egli il mantello, e muore atrocemente.\nMa la vendetta di Medea non finisce qui. Secondo Euripide, per assicurarsi che Giasone soffrisse e non avesse discendenza, dopo un'angosciosa incertezza vince la sua natura di madre e uccide i loro piccoli figli (Mermero e Fere) avuti da lui. Secondo Diodoro Siculo i figli che Medea aveva avuto da Giasone erano per\u00f2 tre: i due gemelli Tessalo e Alcimene e Tisandro.\nFuggita ad Atene, a bordo del carro del Sole trainato da draghi alati, Medea sposa il re Egeo, dal quale ha un figlio, Medo; Egeo aveva precedentemente concepito con Etra un figlio, Teseo. Medea vuole lasciare il trono di Atene a Medo, ma Teseo giunge in citt\u00e0. Egeo ignora che Teseo sia suo figlio, e Medea, che vede ostacolati i suoi piani per Medo, suggerisce al marito di uccidere il nuovo venuto durante un banchetto. Ma all'ultimo istante Egeo riconosce Teseo come suo figlio e Medea \u00e8 costretta a fuggire di nuovo.\nTorna nella Colchide, dove si ricongiunge e si riappacifica con il padre Eete.\nLa Medea di Ovidio.\nOvidio tratta del mito di Medea in tre distinte opere: le \"Heroides\" , le \"Metamorfosi\" e la tragedia \"Medea\", andata perduta. \nNel primo testo \u00e8 la donna a parlare cercando di commuovere il marito, ma il racconto si interrompe prima del compimento della tragedia e il suo completamento \u00e8 possibile al lettore solo attraverso la memoria letteraria. La Medea delle \"Metamorfosi\" \u00e8 ben diversa: essa oscilla tra \"ratio\" e \"furor\", \"mens\" e \"cupido\", riprendendo, almeno in parte, la giovane tormentata dai rimorsi di Apollonio Rodio, divisa tra il padre e Giasone. Medea si dilania tra incertezza, paura, commozione e compassione.\nLa metamorfosi avviene in modo repentino ed \u00e8 possibile rintracciarla attraverso il confronto tra la scena dell'incontro con Giasone nel bosco sacro e il ringiovanimento del padre dell'amato: se nel primo caso appare come un medico antico, nel secondo utilizza esplicitamente la parola \"arte\" (vv.171-179) mostrandosi come una vera strega.\nAnche Ovidio riprende la scena del carro, presente gi\u00e0 in Euripide e successivamente in Seneca, ma se in questi due casi l'episodio \u00e8 inserito alla fine del racconto, Ovidio lo colloca a met\u00e0 della narrazione: in tal modo Medea perde le sue qualit\u00e0 umane e il mondo reale cede il posto a quello fantastico.\nAll'inizio della \"Metamorfosi\", Medea \u00e8 la protagonista assoluta, ma pian piano cessa di essere un'eroina in cui il lettore pu\u00f2 identificarsi e diviene un personaggio che appare e scompare come per magia.\nIl pathos del finale non \u00e8 sfruttato al massimo: Medea \u00e8 divenuta una vera strega e quindi non soffre dell'infanticidio commesso n\u00e9 potrebbe soffrire di un'ipotetica punizione.\nLa Medea di Draconzio.\nNella parte introduttiva Draconzio afferma di voler fondere tutti i motivi tipici del mito di Medea; lo fa invocando la Musa Melpomene e la Musa Calliope.\nMedea e Giasone appaiono tutti mossi dal destino e dalla volont\u00e0 degli dei, legati come sono agli scontri tra Venere e Diana. Infatti la dea della caccia, sentendosi tradita per il matrimonio della sua sacerdotessa, scaglia una maledizione contro di lei. Maledizione che, alla fine, dar\u00e0 luogo alla morte del marito e dei figli.\nAll'inizio Medea \u00e8 descritta come una \"virgo cruenta\", ma viene definita maga solo al verso 343.\nCaratteristica di questo racconto \u00e8 che \u00e8 la donna a rubare il vello d'oro donandolo poi a Giasone, che appare per tutta la narrazione una figura passiva.\nAnche quando entra in scena Glauce l'eroe \u00e8 semplice oggetto del desiderio, che la giovane otterr\u00e0 anche a costo di rompere il legame matrimoniale che lo vincola. Entrambe le donne trasgrediscono cos\u00ec le norme morali: da un lato Medea tradisce la dea Diana, dall'altro Glauce porta al tradimento Giasone.\nDurante le nozze l'attenzione si concentra sulla coppia mentre Medea prepara la vendetta: sar\u00e0 lei a donare a Glauce la corona da cui prender\u00e0 fuoco l'intero palazzo.\nMa il punto culminante della tragedia \u00e8 il sacrificio che Medea offre a Diana: i suoi figli, sicch\u00e9 l'infanticidio non \u00e8 pi\u00f9 condotto per vendetta, ma come richiesta di perdono.\nNella scena finale l'autore riprende l'episodio del carro, ma questa volta il volo della donna ha valore semantico e non narrativo: Medea si riunisce a Diana e ritorna la \"virgo cruenta\"\" dell'inizio della narrazione, lasciando a terra tutto ci\u00f2 che era ancora legato a Giasone.\nOpere derivate (parziale).\nAltre apparizioni.\nIn \"Fate/stay night\", un visual novel giapponese, Medea \u00e8 evocata come il servant di classe caster. In base alla \"route\" avr\u00e0 un ruolo pi\u00f9 o meno importante, sempre come antagonista nei confronti del protagonista."}
{"id": "691888", "revid": "125594378", "url": "https://it.wikipedia.org/wiki?curid=691888", "title": "Alcesti (Euripide)", "text": "Alcesti () \u00e8 una tragedia di Euripide, rappresentata probabilmente alle Dionisie del 438 a.C. (\u00e8 la tragedia euripidea pi\u00f9 antica giunta a noi).\nLa sua tetralogia tragica comprendeva anche le tragedie \"Le Cretesi\", \"Alcmeone a Psofide\" e \"Telefo\". Di solito, le tetralogie si concludevano con un dramma satiresco: in questo caso il suo posto fu occupato da una tragedia a lieto fine come \"Alcesti\". Alcuni critici, spinti da questo particolare e da altri (ad esempio il tono un po' farsesco del personaggio di Eracle) hanno ritenuto che l'opera non fosse affatto una tragedia, ma un dramma satiresco. Altri, invece, hanno considerato il dramma come una sorta di \"fiaba\", in quanto Apollo, gi\u00e0 nel prologo, ne annuncia il lieto fine.\nTrama.\nNel prologo il dio Apollo narra di essere stato condannato da Zeus a servire come schiavo nella casa di Admeto, re di Fere in Tessaglia, per espiare la colpa di aver ucciso i Ciclopi come vendetta consequenziale all'uccisione del figlio Asclepio per mano di Zeus stesso. Grazie alla sua benevola accoglienza, Apollo nutriva per Admeto un grande rispetto, tanto da esser riuscito ad ottenere dalle Moire che l'amico potesse sfuggire alla morte, a condizione che qualcuno si sacrificasse per lui. Nessuno, tuttavia, era disposto a farlo, n\u00e9 gli amici, n\u00e9 gli anziani genitori: solo l'amata sposa Alcesti si era detta pronta. Quando sulla scena arriva Thanatos, la Morte, Apollo tenta inutilmente di evitare la morte della donna e si allontana, lasciando la casa immersa in un silenzio angoscioso.\nCon l'ingresso del coro dei cittadini di Fere si apre la tragedia vera e propria. Mentre i coreuti piangono per la sorte della regina, una serva esce dal palazzo e annuncia che Alcesti \u00e8 ormai pronta a morire, anche se vinta dalla commozione per la sorte della sua famiglia. Grazie all'aiuto di Admeto e dei figli, appare direttamente sulla scena per pronunciare le sue ultime parole: saluta la luce del sole, compiange s\u00e9 stessa, accusa i suoceri, che egoisticamente non hanno voluto sacrificarsi, e consola il marito. Dopo essersi fatta promettere dal marito di non essere sostituita da un'altra donna, Alcesti muore.\nDopo i tristi commenti del figlioletto, di Admeto e del Coro, arriva sulla scena Eracle, intento in una delle dodici fatiche, per chiedere ospitalit\u00e0. Admeto lo accoglie con generosit\u00e0, pur non nascondendogli la propria afflizione, tanto da essere costretto a spiegargliene il motivo. Racconta all'eroe che \u00e8 morta una donna che viveva nella casa, ma non era consanguinea, cos\u00ec da non metterlo a disagio, pur nascondendo in qualche modo la verit\u00e0 dei fatti.\nPrima dei funerali sopraggiunge Ferete, padre di Admeto, per portare in dono una veste funebre: il re lo respinge stizzito, accusandolo di essere il colpevole della morte della moglie,in quanto Ferete non aveva voluto sacrificarsi , nonostante di et\u00e0 avanzata , per salvare il figlio dalla morte.E del resto nemmeno la madre di Admeto aveva voluto farlo. Ma Ferete si sente accusare di essere solo un codardo.\nA questo punto, il Coro esce di scena (espediente prima di allora usato da Eschilo nelle \"Eumenidi\" e da Sofocle nell' \"Aiace\"), e si conclude la sezione pi\u00f9 propriamente \"tragica\" dell'opera; in quella successiva il dramma si risolve positivamente. \nEntra in scena un servo che si lamenta del comportamento di Eracle, il quale, senza riguardo per la situazione, si \u00e8 perfino ubriacato. Anche se gli era stato ordinato di non farlo, lo schiavo decide di rivelare a Eracle la verit\u00e0: la donna \"non consanguinea\" morta, in realt\u00e0, \u00e8 la moglie di Admeto. L'eroe, fortemente pentito, decide cos\u00ec di andare all'Ade per riportarla in vita. Dopo il terzo stasimo, contenente un elogio di Admeto e Alcesti, Eracle ritorna con una donna velata, fingendo di averla \"vinta\" a dei giochi pubblici, per mettere alla prova la sua fedelt\u00e0. Admeto, inizialmente, ha quasi orrore a toccarla, convinto che sia un'altra, e acconsente a guardarla solo per compiacere il suo ospite. Tolto il velo, si scopre che la donna \u00e8 Alcesti, ora restituita all'affetto dei suoi cari. Eracle spiega che non le \u00e8 consentito parlare per tre giorni, il tempo necessario per essere \"sconsacrata\" agli inferi.\nCritica.\nMolto aperto \u00e8 il dibattito critico sul significato dell'opera, il cui nesso centrale \u00e8 ovviamente legato, ricorda Alberto Savinio, al tema della donna che realizza il sogno archetipico di dare la vita per il proprio compagno. A proposito della misteriosa \"fantasmaticit\u00e0\" di Alcesti nella sua restituzione finale ad Admeto, Kott e altri critici hanno ipotizzato nel suo silenzio la possibilit\u00e0 che si tratti in realt\u00e0 non di lei ma di un'altra donna, altri ancora (Verrall) che Alcesti non sia mai morta; purtuttavia in generale (da Hofmannsthall a Paduano) si tende semplicemente a sottolineare nel dramma il carattere solenne e religioso del ritorno dalla morte come evento straordinario, che non autorizza dunque un immediato nuovo contatto tra mondi lontani. Tuttavia nessuna di queste interpretazioni risolve le apparenti contraddizioni del testo euripideo, non ultimo perch\u00e9 hanno il difetto di giudicare la vicenda con l'occhio non di un contemporaneo di Euripide, ma con l'occhio del moderno.\nL'interpretazione pi\u00f9 originale e nuova in assoluto e che queste contraddizioni risolve, \u00e8 stata invece data da Carlo Diano, che si occup\u00f2 del testo euripideo per lunghissimo tempo. Il saggio introduttivo alla sua traduzione, saggio che \u00e8 un condensato del pi\u00f9 vasto saggio che non vide mai la luce nel corso della sua vita per le continue rielaborazioni, compare sia in Alcesti di Euripide, a cura di Carlo Diano, Neri Pozza 1968, che in Saggezza e poetiche degli antichi, Carlo Diano, Neri Pozza 1968. Lo studio e l'interpretazione di questo testo misterioso occup\u00f2 buona parte della sua vita e solo nel 1975 fu pubblicato, postumo, il saggio completo Introduzione all'Alcesti, in Rivista di Cultura Classica e Medievale, Anno XVII, n.1-2, che raccoglie tutto il materiale che Diano elabor\u00f2 e le sue conclusioni di quello che egli definisce l'\"enigma\" dell\"'Alcesti\". Diano vede nel dramma euripideo una meditazione della morte, \"la prima che l'Occidente abbia avuto\" e, attraverso l'analisi del testo, da geniale filologo qual era, vede nell'appellativo \"ghenna\u00eca\", con cui Alcesti \u00e8 indicata, una rivoluzione culturale, poich\u00e9 quello era l'appellativo degli eroi morti in battaglia, che mai prima era stato usato per una donna. Il sacrificio di Alcesti rispecchia dunque le leggi di una societ\u00e0 guerriera, aristocratica e cavalleresca, dove il \"n\u00f2mos\" che lega gli \"het\u00e2iroi\" (\"eteri\", letteralmente \"compagni\") \u00e8 pi\u00f9 forte del vincolo di sangue. Ma Diano vede nel sacrificio di Alcesti anche un'altra grande rivoluzione: quella del morire, del sacrificare la vita al posto di un altro per amore, una scelta che il mondo antico non contemplava."}
{"id": "691889", "revid": "113544638", "url": "https://it.wikipedia.org/wiki?curid=691889", "title": "Nokia 6600", "text": "Il Nokia 6600 \u00e8 uno Smartphone prodotto dal 2003 al 2007 dall'azienda finlandese Nokia. Il 6600 era all'avanguardia fungendo al contempo da cellulare, fotocamera, lettore multimediale. Col passare dei mesi, molti sviluppatori hanno creato e perfezionato un grande quantitativo di applicazioni per il sistema operativo Symbian, e, proprio grazie a questo, tutti gli smartphone che ne erano dotati potevano usufruire di tali applicazioni, in relazione alla propria potenza di calcolo e alla versione del sistema operativo stesso. \u00c8 considerato una pietra miliare della casa finlandese.\nSoftware.\nAttraverso le applicazioni SIS \u00e8 possibile inserire una grande quantit\u00e0 di funzioni tra cui: navigatore satellitare, telecomando, torcia, programmi di correzione grafica di fotografie, player per leggere alcuni tipi di file comuni (OGG, WAV, MPG, 3GP), programmi per il Benchmark, programmi per la gestione di foto, messaggi, audio, invio messaggi gratuiti.\nIl cellulare non \u00e8 in grado, con il software in dotazione, di leggere file Mp3.\n\u00c8 possibile personalizzare l'apparecchio con Temi che cambiano l'aspetto e la grafica del men\u00f9 e delle cartelle.\n\u00c8 possibile organizzare ogni tipo di file con varie tipologie di gestione (Galleria e Gestione File).\nParticolarit\u00e0.\nL'apparecchio non ha possibilit\u00e0 di connettersi ad un PC tramite un cavo. Gli unici modi per connettere l'apparecchio sono: con il bluetooth o gli infrarossi tramite degli adattatori da collegare al computer, oppure tramite un lettore SmartCard, nel quale inserire la MMC presente nell'apparecchio, che, di serie, \u00e8 di 32MB, espandibile fino a 1 GB.\nAttualmente il Nokia 6600 \u00e8 fuori produzione.\nCuriosit\u00e0.\nNel film thriller Cellular del 2004 con Kim Basinger e Chris Evans veniva usato il 6600 come unico tramite di comunicazione con l'ostaggio."}
{"id": "691890", "revid": "163465", "url": "https://it.wikipedia.org/wiki?curid=691890", "title": "Blenorragia", "text": ""}
{"id": "691891", "revid": "123193704", "url": "https://it.wikipedia.org/wiki?curid=691891", "title": "Giovanni Enrico Hoepli", "text": "Secondogenito di Carlo Hoepli, il nipote ed erede di Ulrico Hoepli (che non aveva avuto figli), nel 1940 inizi\u00f2 a lavorare nella casa editrice di famiglia, presso la quale ricopr\u00ec la carica di consigliere delegato. Nel 1997 succedette al fratello maggiore Ulrico Hoepli jr alla presidenza della casa editrice.\nOltre che nel campo dell'editoria Giovanni si interess\u00f2 attivamente anche di teatro, cinema e scenografia."}
{"id": "691895", "revid": "228587", "url": "https://it.wikipedia.org/wiki?curid=691895", "title": "World Cyber Games", "text": "Il World Cyber Games \u00e8 stato un evento internazionale che coinvolge i migliori videogiocatori di tutto il mondo. La prima edizione si \u00e8 tenuta nel 2000 a Seul (Corea del Sud) con il nome sperimentale di \"WCG Challenge\".\nCon il passare degli anni, la manifestazione (definita da alcuni giornali come le \"Olimpiadi dei videogiochi\") \u00e8 rapidamente cresciuta in importanza e prestigio. Dal 2001, essa ha assunto il nome di \"World Cyber Games Grand Final\" e la cadenza annuale.\nFino al 2003, le finali si sono tenute tutte in Corea del Sud. Nel 2004 si \u00e8 deciso di renderla itinerante. Inoltre Samsung, sponsor principale dell'evento, seleziona da allora varie societ\u00e0 all'interno delle diverse nazioni per incaricarle della selezione dei cyber-atleti che dovranno partecipare alla Grand Final. Per l'Italia, la societ\u00e0 incaricata \u00e8 stata fino al 2006NGI. L'incarico \u00e8 passato a ProGaming Italia, a partire dalle qualificazioni del 2007.\nDopo San Francisco e Singapore, per il 2006 \u00e8 toccato all'Italia organizzare i \"Cyber-Giochi\", che si sono tenuti a fine 2006 a Monza, nel 2007 a Seattle e nel 2008 a Colonia.\nLe \"discipline\" dei WCG coprono l'intero spettro dell'offerta videoludica e prevedono sia sessioni individuali, che sessioni in squadra. I giochi vengono scelti di anno in anno dal comitato organizzatore dell'evento.\nMedagliere.\nLe prime cinque nazioni nel medagliere sono:"}
{"id": "691897", "revid": "1456895", "url": "https://it.wikipedia.org/wiki?curid=691897", "title": "Cristo degli abissi", "text": "Il Cristo degli abissi \u00e8 una statua bronzea posta nel 1954 sul fondale della baia di San Fruttuoso, tra Camogli e Portofino all'interno dell'Area naturale marina protetta Portofino, a 17 metri di profondit\u00e0.\nStoria.\nLa statua nacque da un'idea di Duilio Marcante che, a seguito della morte di Dario Gonzatti durante un'immersione nel 1947, spinse per la posa di una statua di Cristo sul fondale marino; il 29 agosto 1954 la statua del Cristo degli abissi viene posta nella baia di fronte a San Fruttuoso, tra Camogli e Portofino.\nPer la realizzazione dell'opera, nel 1952, coinvolse Giacomino Costa, armatore e presidente del Centro Sportivo Italiano C.S.I. di Genova. La statua, alta circa 2,50 metri e realizzata dallo scultore Guido Galletti e creata nella fonderia artistica Battaglia, venne posta grazie alla Marina Militare Italiana a circa 17 metri di profondit\u00e0, fu portata sul fondo grazie a molti subacquei di \"Mondo Sommerso\", guidati dall'allora direttore Marco Paini, il quale pos\u00f3 la statua con precisione millimetrica sul basamento. Le braccia del Cristo, sono rivolte in alto idealmente a Dio in cielo, sono aperte in segno di pace.\nPer ottenere il bronzo della statua vennero fuse medaglie, elementi navali (perfino eliche di sommergibili americani donati dall'U.S. Navy) e campane. A seguito della morte di Marcante venne posta una targa sul basamento della statua in sua memoria.\nNel 2003 la statua \u00e8 stata restaurata per preservarla dalla corrosione e dalle incrostazioni e, soprattutto, per riattaccarle la mano staccata da un'ancora, ritrovata dal subacqueo Enea Marrone, per poi essere riposizionata sott'acqua il 17 luglio 2004 su un nuovo basamento, ad una profondit\u00e0 inferiore a quella precedente.\nSubacquea.\nL'immersione per osservare la statua \u00e8 una delle escursioni pi\u00f9 famose del litorale ligure, e il Cristo \u00e8 diventato negli anni il simbolo della passione per la subacquea e il mare. L'immersione \u00e8 relativamente semplice e poco profonda, e non richiede particolari accorgimenti se non la presenza degli accompagnatori iscritti alla Regione Liguria, in quanto ci si trova all'interno dell'Area naturale marina protetta Portofino.\nRiproduzioni.\nUna copia della statua \u00e8 stata posta nella chiesa di San Fruttuoso. L'originale in gesso della statua, fortunosamente ritrovato da Faustolo Rambelli, Presidente di Historical Diving Society Italia, \u00e8 invece conservato al MAS (\"Museo Nazionale delle Attivit\u00e0 Subacquee\") di Marina di Ravenna.\nUn'altra copia della statua \u00e8 stata posta in Florida, a Key Largo, offerta da Egidio Cressi agli sportivi degli Stati Uniti.\nLa statua del lago Pal\u00f9.\nUn'ulteriore copia \u00e8 la statua che venne posta il 17 settembre 1972 nel lago Pal\u00f9, in Val Malenco, in modo da contrastare lo svuotamento indiscriminato del bacino idrico.\nLa copia di St. George's a Grenada.\nEsiste un'altra copia del Cristo degli Abissi, in formato ridotto e \"a secco\" sulla banchina del porto di St. George's, capitale dell'isola caraibica di Grenada. \u00c8 stata donata al popolo di Grenada dalla compagnia di navigazione Costa Crociere, per la coraggiosa e decisiva opera di salvataggio di passeggeri ed equipaggio della nave italiana Bianca C, distrutta nel porto di St. George's da un furioso incendio scoppiato il 22 ottobre 1961."}
{"id": "691899", "revid": "287204", "url": "https://it.wikipedia.org/wiki?curid=691899", "title": "Eccellenza 2002-2003", "text": "Il campionato di calcio di Eccellenza regionale 2002-2003 \u00e8 stato il dodicesimo organizzato in Italia. Rappresenta il sesto livello del calcio italiano. Il campionato \u00e8 strutturato su vari gironi all'italiana su base regionale.\nQuesto \u00e8 il quadro delle squadre promosse alla Serie D dai vari campionati di Eccellenza regionale. Sono ammesse alla massima categoria dilettantistica italiana le vincenti dei rispettivi campionati regionali pi\u00f9 le sette migliori squadre risultanti dai play-off a cui accedono le squadre designate dai vari comitati regionali a seguito dei propri regolamenti.\nCampionati con i play-off regionali:\nAbruzzo, Sicilia ed Umbria.\nCampionati con i play-out regionali:\nAbruzzo, Lombardia, Marche, Molise, Piemonte, Sicilia, Toscana ed Umbria.\nBibliografia.\nL'Annuario F.I.G.C. 2002-03, Roma (2002) conservato presso:"}
{"id": "691901", "revid": "688967", "url": "https://it.wikipedia.org/wiki?curid=691901", "title": "Angiolina Quinterno", "text": "Biografia.\nNata a Torino, Angiolina Quinterno cominci\u00f2 la sua carriera in radio, ancora bambina, proprio nel capoluogo piemontese, prendendo parte a molti radiodrammi e prose realizzate da Radio Torino. In seguito, negli anni sessanta, si trasfer\u00ec da Torino a Roma continuando a lavorare per Radio Rai, conducendo svariati programmi in coppia con Silvio Noto, in cui gli ascoltatori vi scrivevano richiedendo le canzoni che avrebbero voluto sentire. \nSuccessivamente si dedic\u00f2 anche alla recitazione, iniziando col teatro. Lavor\u00f2 con nomi del calibro di Paolo Poli (\"Carolina Invernizio e l'uomo nero\"), Alberto Lionello (\"Monsieur Ornifle\"), Lina Wertm\u00fcller (\"Amore e magia nella cucina di mamma\") e Valeria Valeri (\"Madame Lupin\"). Partecip\u00f2 negli anni sessanta e settanta anche a diversi sceneggiati ed originali televisivi della Rai (tra cui \"Il conte di Montecristo\") ed apparve anche in molte trasmissioni televisive, mentre fu molto limitata la sua attivit\u00e0 come attrice cinematografica (prese parte infatti solamente a tre pellicole: \"La padrona \u00e8 servita\" di Mario Lanfranchi del 1976, il celebre \"La terrazza\" di Ettore Scola del 1980 e la commedia \"Mai con le donne\" di Giovanni Fago del 1985). La Quinterno per\u00f2 dedic\u00f2 soprattutto tempo e passione al doppiaggio. \nProprio per il doppiaggio oggi \u00e8 particolarmente conosciuta e ricordata; prest\u00f2 infatti la sua voce duttile e briosa a numerose celebri attrici, sia straniere che italiane, lavorando inizialmente alla C.I.D. ed in seguito come socia esclusiva alla C.V.D.. Tra i suoi pi\u00f9 importanti doppiaggi per il cinema ricordiamo Diane Keaton in \"Provaci ancora, Sam\", Faye Dunaway in \"Doc\", Lucia Bos\u00e8 in \"L'avaro\" e Madeline Kahn in \"Frankenstein Junior\" ed \"Il fratello pi\u00f9 furbo di Sherlock Holmes\", mentre per quanto riguarda il cinema d'animazione, la Quinterno ha doppiato Miss Guendalina Bla Bla ne \"Gli Aristogatti\" (1970), la Signora Jenkins in \"Pocahontas II - Viaggio nel nuovo mondo\" (1998), la cameriera in \"Le follie dell'imperatore\" (2000) e in \"Le follie di Kronk\" (2005), Laverne in \"Il gobbo di Notre Dame II\" (2001), Lady Tremaine in \"Cenerentola II - Quando i sogni diventano realt\u00e0\" (2002), la strega Malefica in \"Topolino e i Cattivi Disney\" (2002), la Signora Packard in \"Atlantis - Il ritorno di Milo\" (2003) e Pearl Gesner in \"Mucche alla riscossa\" (2004). \nAnche i suoi doppiaggi per la televisione restano famosi: sua \u00e8 la voce di Cloris Leachman nella sit-com \"Mary Tyler Moore Show\" e nel suo spin-off \"Phyllis\", di Polly Holliday nella serie \"Alice\" e nello spin-off \"Flo\", di Carolyn Jones, Marla Adams e Marj Dusay nella soap opera \"Capitol\" (in cui le tre attrici hanno interpretato, in diversi periodi, il personaggio di Myrna Clegg), ma soprattutto, dal 1990 fino al 2006, a poche settimane dalla sua scomparsa, \u00e8 stata la voce di Stephanie Douglas Forrester, il personaggio interpretato da Susan Flannery nella soap opera \"Beautiful\" (ruolo in cui \u00e8 stata sostituita dopo la sua morte da Vittoria Febbi). Angiolina Quinterno ha doppiato Susan Flannery anche nella soap opera \"Febbre d'amore\" (in una breve apparizione del personaggio di Stephanie Forrester nella sister-soap di \"Beautiful\") e nella sitcom \"Hope e Faith\" in cui l'attrice statunitense interpretava Laura Levisetti. Ha inoltre doppiato Anne Bancroft nel film TV \"Haven - Il rifugio\" e vari personaggi femminili secondari della serie \"Law &amp; Order - I due volti della giustizia\" e del suo spin-off \"Law &amp; Order - Unit\u00e0 vittime speciali\". \nNel 1985 la Quinterno recit\u00f2 nella sit-com \"Orazio\", interpretata assieme a Maurizio Costanzo, Simona Izzo (poi sostituita da Emanuela Giordano) ed Alessia Fabiani, allora bambina, tale sit-com era trasmessa la domenica su Canale 5 all'interno del contenitore \"Buona Domenica\"; nel 1989 fu la volta di \"Ovidio\", altra sitcom anch'essa con Costanzo protagonista, sempre trasmessa alla domenica pomeriggio su Canale 5. Nel 1990 Angiolina Quinterno recit\u00f2 nella miniserie di Rai 2 \"La storia spezzata\" con protagonista Barbara De Rossi, che riscosse molto successo ed ebbe anche un seguito nel 1995 intitolato \"Storia di Chiara\". Anche negli anni successivi la Quinterno ha continuato a partecipare a varie serie televisive di successo, trasmesse sia dalla Rai che da Mediaset, come \"Senza scampo\", \"Non lasciamoci pi\u00f9\", \"Una donna per amico\", \"L'avvocato delle donne\", \"Il bello delle donne\", \"Don Matteo\", \"La tassista\", \"Orgoglio\", \"Incantesimo\", \"Un medico in famiglia\" e \"Ricomincio da me\". \nUna delle sue ultime interpretazioni teatrali \u00e8 datata 2001: ha interpretato il ruolo della madre di Henry Higgins nel musical \"My Fair Lady\", messo in scena dalla compagnia del Teatro della Munizione.\nL'attrice \u00e8 morta a Roma, a causa di una leucemia mieloide, il 3 febbraio del 2006 all'et\u00e0 di 73 anni. \u00c8 sepolta a Roma, nel Cimitero di Prima Porta."}
{"id": "691902", "revid": "123723325", "url": "https://it.wikipedia.org/wiki?curid=691902", "title": "Anestesia", "text": "Anestesia indica genericamente l'abolizione della sensibilit\u00e0, della coscienza e del dolore, associato a rilassamento muscolare. L'anestesiologia \u00e8 quindi quella branca della medicina che si occupa di annullare la sensibilit\u00e0 dolorifica e la coscienza durante un intervento di chirurgia o durante una procedura invasiva. La parola fu inventata dal medico e poeta Oliver Wendell Holmes, che la mutu\u00f2 dal greco \u1f00\u03bd\u03b1\u03b9\u03c3\u03b8\u03b7\u03c3\u03af\u03b1 (\"mancanza della facolt\u00e0 di sentire\", per via dell'alfa privativo). Il termine pu\u00f2 anche indicare un sintomo di molte malattie nervose (vedi Anestesia organica).\nL'anestesia generale viene realizzata mediante farmaci \"anestetici\" e che inducono uno stato di narcosi, ovvero una condizione di perdita di coscienza in cui possono essere alterate in varia misura anche le funzioni vegetative. I farmaci che inducono la narcosi possono essere somministrati dall'anestesista principalmente per due vie: quella iniettiva (nello specifico quella endovenosa) e quella inalatoria.\nGli scopi dell'anestesia sono: la soppressione dello stato di coscienza (ipnosi), l'abolizione del dolore (analgesia), il rilassamento dei muscoli (miorisoluzione), l'abolizione del ricordo (amnesia) e la riduzione delle complicazioni legate allo stress chirurgico.\nL'anestesia viene divisa in tre fasi: pre-operatoria (preparazione), intra-operatoria (somministrazione dei farmaci anestetici e monitoraggio) e post-operatoria (risveglio e recupero delle funzioni vitali).\n\u00c8 indispensabile in ogni tipo di chirurgia, in quanto consente ai pazienti di essere sottoposti ad interventi e ad altre procedure (TAC, endoscopia) senza dolore, ansia e proteggendo l'organismo dal trauma dell'intervento stesso. I progressi della chirurgia maggiore sono dovuti principalmente ai progressi della moderna anestesia. Infatti essa permette di poter anestetizzare praticamente qualsiasi tipo di paziente: qualunque sia la sua condizione di salute ed i rischi connessi.\nStoria dell'anestesiologia.\nPer la necessit\u00e0 di ridurre la sofferenza fisica, l'uomo \u00e8 da sempre stato portato a studiare modi di alleviare il dolore: gi\u00e0 nel 3000 a.C. in Mesopotamia si \"narcotizzava\" il paziente comprimendo le carotidi per fargli perdere coscienza.\nIn seguito, gli Egizi utilizzarono dapprima la neve, con lo scopo di diminuire la sensibilit\u00e0 e ridurre la circolazione sanguigna, e, in seguito, la cosiddetta \"pietra di Menfi\".\nNel mondo romano, inoltre, Plinio il Vecchio attribuiva propriet\u00e0 sedative ed anche poteri magici alla mandragora.\nCon l'avanzare delle conoscenze erboristiche, i medici iniziarono a praticare l'anestesia per mezzo di somministrazioni delle pi\u00f9 varie sostanze (hashish, oppio, alcool, ecc) o tramite l'ischemia dell'arto. Abbiamo infatti ricette di anestetico risalenti al IX secolo (Montecassino), al XIII secolo (Bologna), al XV secolo (ricettario di Caterina Sforza).\nPer parlare di anestesiologia moderna si deve aspettare l'epoca dei lumi. \u00c8 infatti nell'ultimo decennio del Settecento che troviamo Joseph Priestly e Sir Humpry Davy intenti a sperimentare il protossido d'azoto (il cosiddetto \"gas esilarante\"). Dopo circa vent'anni Faraday conduce esperimenti sull'etere dietilico.\nNonostante tutto solo nel 1842 il dottor Crawford Williamson Long inizi\u00f2 a usare con successo l'etere nelle operazioni chirurgiche. La leggenda, tuttavia non attendibile, vuole che il medico abbia osservato le reazioni al protossido e all'etere durante gli spettacoli di un saltimbanco. Il secondo medico ad usare la tecnica inalatoria fu Horace Wells.\nTuttavia il pi\u00f9 famoso medico (erroneamente creduto il padre della anestesiologia) \u00e8 il dottor William T. G. Morton, dentista in Boston che lavorava al Massachusetts General Hospital, che pubblic\u00f2 innumerevoli articoli sulla narcosi.\nInfatti il dottor Morton gi\u00e0 nel settembre del 1846 us\u00f2 l'etere per estrarre un dente e il 16 ottobre 1846 present\u00f2 alla comunit\u00e0 scientifica una sfera di vetro dotata di due valvole (una di uscita ed una di entrata) al cui interno era posizionata una spugna imbevuta di etere. Fece inspirare i vapori al signor Gilbert Abbott al quale il dottor John Collins Warren, chirurgo, doveva asportare un tumore al collo. La sedazione riusc\u00ec e l'intervento fu eseguito in maniera veloce e indolore. Nacque cos\u00ec l'anestesiologia moderna.\nQuesta scoperta fu portata all'attenzione della comunit\u00e0 scientifica mondiale con la pubblicazione, il 18 novembre 1846, di un articolo sul Boston Medical and Surgical Journal.\nNonostante l'innovativa scoperta e l'importanza dell'anestesia, i due medici (Horace Wells e William Green Morton), cui la storia della medicina deve tanto, non ebbero vita facile.\nIl dottor Wells, infatti, tra il 1847 ed il 1848 pubblic\u00f2 diversi articoli per reclamare la paternit\u00e0 della scoperta e inizi\u00f2 a sperimentare il cloroformio (messo a punto da due chimici nel 1831: Samuel Guthrie e Eugene Souberrain). Diventato dipendente da quest'ultima sostanza, mor\u00ec suicida (tagliandosi le vene delle gambe e tenendo un fazzoletto imbevuto di cloroformio in bocca) dopo esser stato arrestato per aver gettato su delle prostitute di Broadway dell'acido.\nInvece il dottor Morton cerc\u00f2 di nascondere la vera natura dell'etere e lo brevett\u00f2 con il nome di \"letheon\". Non ci volle molto a scoprire che in realt\u00e0 era semplice etere dietilico. Il brevetto non gli fu riconosciuto e fin\u00ec, dipendente dall'etere, a vivere una vita sconosciuta a Boston.\nIn Europa l'etere fu usato per la prima volta in un intervento chirurgico dal dottor Robert Liston il 21 dicembre 1846.\nIn Italia la prima applicazione dell'etere come anestetico avvenne il 2 febbraio 1847 all'ospedale Maggiore di Milano.\nSempre in Italia grazie all'industria chimica Brambilla (del gruppo Societ\u00e0 di Costruzioni A. Brambilla), sezione fabbrica dei gas, si ebbe la prima produzione nazionale di apparecchi per anestesia e gas anestetici. Il dottor Baldo Bruno, medico ed ufficiale nelle sue pubblicazioni scientifiche lo comunic\u00f2 alla nazione; di questo c'\u00e8 testimonianza in: \nNel secondo dopoguerra, gli studi sui curari sintetici svolti da Paolo Mantegazza modificarono radicalmente l'utilizzo e i disciplinari delle pratiche anestesiologiche, rendendo possibile lo sviluppo di nuove tecniche chirurgiche.\nTipi di anestesia.\nEsistono differenti tecniche di anestesia:\nProfessioni legate all'anestesia.\nIl medico specialista in Anestesia \u00e8 conosciuto, in Italia, come anestesista-rianimatore, poich\u00e9, oltre a provvedere alle procedure di anestesia sui pazienti che devono essere operati, deve essere in grado di prestare la sua opera anche nei reparti di rianimazione, dove assiste i pazienti critici. Si occupa quindi di rianimazione intraospedaliera, intervenendo in qualsiasi caso di arresto o crisi di una delle funzioni vitali (cardiorespiratorie e neurologiche). Anestesisti sono anche i medici responsabili dei centri di terapia iperbarica. Importante infine il loro ruolo primario nel trattamento del dolore, non solo quello acuto del periodo postoperatorio ma anche quello cronico (neoplastico e non).\nL'infermiere che collabora con il medico anestesista \u00e8 chiamato infermiere di anestesia: affiancato da personale pi\u00f9 esperto, \u00e8 responsabile del funzionamento e dell'utilizzo di apparecchiature tecnologicamente avanzate (respiratori, defibrillatori, monitor), della somministrazione dei farmaci anestetici e no su prescrizione medica, della rilevazione dei parametri vitali. In collaborazione con il medico di anestesia si interessa inoltre della gestione delle urgenze intra ed extra-reparto.\nAssociazioni professionali.\nCome nel resto del mondo anche in Italia gli anestesisti-rianimatori sono riuniti in diverse societ\u00e0 scientifiche e sindacali.\nLa maggiore e pi\u00f9 antica societ\u00e0 scientifica \u00e8 la SIAARTI (Societ\u00e0 Italiana di Anestesia, Analgesia, Rianimazione e Terapia Intensiva). Per gli aspetti specificamente sindacali \u00e8 presente l'AAROI-EMAC (Associazione Anestesisti Rianimatori Ospedalieri). Esistono tuttavia altre societ\u00e0 scientifiche minori che si occupano di specifici settori della branca come l'anestesia pediatrica (SARNEPI), la terapia del dolore (AISD) o l'anestesia loco-regionale (ESRA). Inoltre in ambito odontoiatrico \u00e8 presente l'AISOD (Associazione Italiana Sedazionisti Odontoiatri)."}
{"id": "691904", "revid": "125859679", "url": "https://it.wikipedia.org/wiki?curid=691904", "title": "K'inich Janaab' Pakal", "text": "Essendo stato sovrano per 68 anni e 33 giorni, il suo regno \u00e8 al quinto posto tra i regni pi\u00f9 lunghi della storia.\nAscesa al trono e primi anni di regno.\nQuando K'inich Janaab' Pakal ascese al trono della sua citt\u00e0 natale, Palenque versava in un periodo molto difficile a causa della pesante eredit\u00e0 lasciata dai suoi predecessori. Come risulta da quanto riportato sui pannelli del Tempio delle Iscrizioni, il re Aj Ne' Ohl Mat era stato sconfitto dalla potente Calakmul, una citt\u00e0 che era assurta al rango di superpotenza tra le citt\u00e0 maya; la cronaca narra che le forze ostili di Calakmul riuscirono a entrare nella citt\u00e0 di Palenque, violandone i templi e facendo precipitare le statue degli dei dall'alto dalle piramidi in cui erano state collocate. Anche il successore di Aj Ne' Ohl Mat, il re Muwaan Mat, non seppe risollevare le sorti della sua citt\u00e0, in quanto la cronaca dei \"k'atun\" ricorda che omise di festeggiare i riti per la fine del \"k'atun\", con grave offesa per gli dei.\nNel 615 K'inich Janaab' Pakal ascese al trono in presenza di sua madre, che gli offr\u00ec la corona della citt\u00e0, in un frangente in cui le sorti del regno erano tutt'altro che garantite. Nonostante tutte le avversit\u00e0, K'inich Janaab' Pakal riusc\u00ec tuttavia a mantenersi saldo sul trono e spos\u00f2 la Signora Tz'akb'u Ajaw, dell'antica citt\u00e0 di Toktan. Da questo matrimonio nacquero i futuri sovrani K'inich Kan B'ahlam II e K'inich K'an Joy Chitam II.\nLa rinascita di Palenque.\nK'inich Janaab' Pakal riusc\u00ec a ristabilire l'ordine e la tranquillit\u00e0 nel suo regno in seguito a vittoriose campagne militari contro le citt\u00e0 vicine. La vittoria pi\u00f9 commemorata fu quella riportata contro la citt\u00e0 \"Uccello Wa\", tributaria di Calakmul e Pomon\u00e1. Queste due citt\u00e0, situate nella zona del fiume Usumacinta nell'odierno stato messicano del Tabasco, controllavano i ricchi traffici commerciali fluviali. Grazie ai tributi che arrivavano da queste citt\u00e0, K'inich Janaab' Pakal pot\u00e9 dedicarsi alla costruzione del nuovo Palazzo di Palenque. Sue sono le case identificate convenzionalmente dagli archeologi con le lettere E, C, B e A. La Casa A contiene il famoso Ovale dell'Incoronazione, raffigurante K'inich Janaab' Pakal e sua madre che gli porge la corona.\nIl maggiore dei progetti di K'inich Janaab' Pakal fu per\u00f2 la costruzione del suo mausoleo, il cosiddetto Tempio delle Iscrizioni. Questa piramide contiene la celebre cripta con l'ancor pi\u00f9 famosa lapide sepolcrale, che venne terminata simultaneamente alla costruzione della piramide, dato che a posteriori non sarebbe stato possibile inserire n\u00e9 il sarcofago, n\u00e9 la lapide che lo copre. Le pareti della camera sepolcrale sono decorate da una processione di figure di stucco simboleggianti i grandi antenati di K'inich Janaab' Pakal. La piramide \u00e8 sormontata da un tempio contenente tre pannelli coperti di iscrizioni, ai quali l'edificio deve il suo nome attuale; nell'antichit\u00e0 invece era conosciuto come \"B'olom Eht Naj\".\nPakal \u00e8 presente nel gioco Civilization V e nella sua espansione ."}
{"id": "691914", "revid": "292162", "url": "https://it.wikipedia.org/wiki?curid=691914", "title": "Storia di Roma", "text": "La storia di Roma riguarda le vicende della citt\u00e0, dalla sua fondazione sino ad oggi, per oltre 27 secoli.\nPreistoria.\nLe prime tracce di insediamenti nell'area risalgono alla cultura dell'uomo di Neanderthal, con il famoso ritrovamento dell'uomo di Saccopastore.\nNella zona di Roma sono stati effettuati diversi ritrovamenti, il pi\u00f9 antico dei quali si riferisce al sito della Valchetta, con resti risalenti a 65.000 anni fa. Nella zona di Casal de' Pazzi, uno scavo ha restituito ossa di animali risalenti a circa 20.000 anni fa; mentre a Quadrato di Torre Spaccata, presso la via Tuscolana, sono stati portati alla luce resti di un insediamento del Neolitico finale risalente a circa 6200-6100 anni fa e di un altro della fine dell'et\u00e0 del Rame risalente a 4700-4600 anni fa. Numerosi altri insediamenti e necropoli con tombe ipogeiche a grotticella (facies di Rinaldone, gruppo Roma-Colli Albani e del Gaudo) sono stati identificati nel territorio del suburbio e coprono un arco di tempo compreso tra il Neolitico antico (facies della Ceramica impressa medio-tirrenica, circa 7600 anni fa) e la fine dell'et\u00e0 del Rame (facies della ceramica a pettine trascinato, circa 4700-4000 anni fa), documentando una intensa frequentazione e sfruttamento del territorio da parte di comunit\u00e0 complesse e ben strutturate.\nLe tracce successive risalgono all'et\u00e0 del ferro e sono riferibili all'arrivo di genti di stirpe indoeuropea (Latini), stando alle teorie correnti, nel quadro di un generale fenomeno di migrazione che sembra essersi svolto verso la penisola italiana in due ondate successive (prima il gruppo latino-falisco e quindi il gruppo umbro-sabello). I Falisci occupavano la valtiberina, tra i monti Cimini e i Sabatini, mentre i Latini si erano stanziati nel \"Latium vetus\" (\"Lazio antico\"), che andava dalla riva sinistra del corso finale del Tevere ai Colli Albani. Il loro territorio confinava con quello di diverse altre popolazioni, la pi\u00f9 importante delle quali era sicuramente quella degli Etruschi, a nord del Tevere.\nI Volsci, di origine osca, occupavano la parte meridionale del Lazio e i monti Lepini; gli Aurunci, la costa tirrenica a cavallo dell'attuale confine tra Lazio e Campania; a nord, sull'Appennino, si trovavano i Sabini; a est gli Equi. Nella valle del Trero, gli Ernici controllavano la via commerciale per la Campania e, tra Ardea ed Anzio, erano stanziati i Rutuli.\nLa posizione geografica della futura Roma ebbe sicuramente un ruolo fondamentale, posta all'incrocio tra la via fluviale e la via di terra che, tramite il guado dell'Isola Tiberina, mette in collegamento l'Etruria con la Campania, quindi il mondo etrusco con quello della Magna Grecia. Nell'urbanistica attuale si \u00e8 conservato il ricordo di questo passaggio: da via Lungaretta, che anticamente corrispondeva al tratto finale della via Aurelia, si scende dal Gianicolo fino al moderno ponte Palatino (ma che si trova accanto ai resti dell'antichissimo ponte Sublicio), per trovarsi nella zona dell'antico mercato del Foro Boario; da qui, lungo la valle del Circo Massimo, si arriva facilmente al punto dove si biforcano la via Latina e la via Appia.\nEt\u00e0 protostorica e fondazione.\nI primi insediamenti nella zona della futura citt\u00e0 di Roma sorsero sul colle Palatino intorno al X secolo a.C. (ma le prime tracce archeologiche risalgono almeno al XIV secolo a.C.), mentre successivamente vennero occupati anche i colli Esquilino e Quirinale. Resti archeologici hanno dimostrato come lungo il Tevere fino a Ostia esistessero, tra la fine dell'Et\u00e0 del bronzo e l'inizio dell'Et\u00e0 del ferro, tutta una serie di fitti villaggi, che aveva occupato quasi ogni collina lungo il fiume: all'epoca di Strabone (I secolo a.C.) erano tutti scomparsi.\nLa citt\u00e0 di Roma si venne a formare attraverso il fenomeno del sinecismo, durato vari secoli, che vide, in analogia a quanto accadeva in tutta l'Italia centrale, la progressiva riunione in un vero e proprio centro urbano degli insediamenti dispersi sui vari colli. Ed \u00e8 quello che verosimilmente pu\u00f2 essere accaduto sul Palatino, che inizialmente era composto da vari nuclei abitativi indipendenti: il Romolo della leggenda pu\u00f2 essere stato il realizzatore della prima unificazione di questi nuclei in un'entit\u00e0 unica.\nLa data tradizionale alla met\u00e0 dell'VIII secolo a.C., corrisponde al momento in cui i dati archeologici disponibili indicano la creazione di una grande necropoli comune sull'Esquilino, che sostituisce i precedenti luoghi di sepoltura nelle zone libere tra i villaggi, ormai considerate parte integrante dello spazio urbano, come ad esempio l'area del colle Velia, l'altura intermedia tra il Germalo ed il Palatino vero e proprio. Scavi al Foro Boario hanno portato alla luce della ceramica greca dell'VIII secolo a.C. che dimostra i rapporti commerciali con le prime colonie elleniche di Ischia e Capua. Inoltre, sempre risalenti alla met\u00e0 dell'VIII secolo a.C., abbiamo le tracce archeologiche di capanne sul Palatino, con la conseguente creazione di un unico sito abitativo che pu\u00f2 essere riconosciuto come la prima dimora dei re di Roma, almeno fino al 750-725, data in cui si viene a creare un duplicato della regia palatina nella zona del futuro \"locus Vestae\". In relazione alla capanna regia del Palatino si hanno anche la fossa di fondazione e alcune rasature di muri risalenti allo stesso periodo, che possono essere interpretati come i muri della prima Roma, la Roma quadrata delle fonti annalistiche.\nLa data ufficiale fu fissata da Marco Terenzio Varrone, secondo il quale la citt\u00e0 era stata fondata da Romolo e Remo il 21 aprile del 753 a.C. Altre fonti riportano tuttavia date diverse: Quinto Ennio, poeta latino del III-II secolo a.C., nei suoi \"Annales\" colloca la fondazione nell'875, lo storico greco Timeo di Tauromenio (IV-III secolo a.C.) nell'814 (contemporaneamente, quindi, alla fondazione di Cartagine), Quinto Fabio Pittore (III a.C.) all'anno 748 e Lucio Cincio Alimento nel 729.\nEt\u00e0 romana.\nEt\u00e0 regia.\nI primi Re di Roma appaiono soprattutto come figure mitiche. Ad ogni sovrano viene generalmente attribuito un particolare contributo nella nascita e nello sviluppo delle istituzioni romane e nella crescita socio-politica dell'urbe. Contemporaneamente, venivano fondati i primi edifici di culto e si insediavano sui colli periferici gli abitanti delle vicine citt\u00e0 che venivano man mano conquistate e distrutte. Una fase importante avvenne nel VII secolo a.C., al tempo attribuito ad Anco Marzio, quando venne creato il primo ponte sul Tevere, il Sublicio e venne protetta la testa di ponte ovest con un insediamento sul Gianicolo. Nello stesso periodo egli, secondo la tradizione, avrebbe fatto costruire il porto di Ostia alla foce del fiume, e lo avrebbe collegato con una strada che elimin\u00f2 tutti i centri abitati sulla riva sinistra del Tevere: .\nLo sfruttamento delle potenzialit\u00e0 della posizione privilegiata dell'insediamento e la sua urbanizzazione pu\u00f2 spiegare l'intervento puntuale degli Etruschi, divenuti consapevoli della posizione chiave della citt\u00e0: nel VI secolo a.C. i re appartennero a una dinastia etrusca, che segn\u00f2 la definitiva urbanizzazione della citt\u00e0. Le mura Serviane (nel tracciato che coincide quasi perfettamente con il rifacimento del IV secolo a.C.) cinsero una superficie di 426 ettari, per una citt\u00e0, divisa in quattro trib\u00f9 territoriali (Palatina, Collina, Esquilina e Suburbana), che era la pi\u00f9 ampia della penisola italica di allora. Il periodo di grande prosperit\u00e0 per la citt\u00e0 sotto l'influenza etrusca degli ultimi tre re \u00e8 testimoniato anche dalle prime importanti opere pubbliche: il tempio di Giove Ottimo Massimo sul Campidoglio (il pi\u00f9 grande tempio etrusco a noi noto), il santuario arcaico dell'area di Sant'Omobono, e la costruzione della Cloaca Massima, che permise la bonifica dell'area del Foro Romano e la sua prima pavimentazione, rendendolo il centro politico, religioso e amministrativo della citt\u00e0. Un altro canale dren\u00f2 Vallis Murcia e permise, sempre ad opera dei Tarquini, di costruire il primo edificio per spettacoli al Circo Massimo.\nL'influenza etrusca lasci\u00f2 a Roma testimonianze durevoli, riconoscibili sia nelle forme architettoniche dei templi, sia nell'introduzione del culto della Triade Capitolina (Giove, Giunone e Minerva) ripresa dagli d\u00e8i etruschi Uni, Menrva e Tinia. Roma non perse mai per\u00f2 la sua forte componente etnica e culturale latina, per questo, anche alla fine dell'et\u00e0 regia, non si pu\u00f2 mai parlare di citt\u00e0 etrusca a tutti gli effetti.\nEt\u00e0 repubblicana.\nL'espansione territoriale nella zona circostante all'inizio dell'et\u00e0 repubblicana ci \u00e8 tramandata dal testo del primo trattato con Cartagine, riportato da Polibio, dove si parla di un territorio dipendente da Roma che si estendeva fino al Circeo e a Terracina.\nI decenni successivi al 509 a.C. furono caratterizzati da una notevole attivit\u00e0 edilizia: tra i santuari sorsero il tempio di Saturno, il tempio dei Dioscuri nel Foro e quello di Cerere alle pendici dell'Aventino. Queste fondazioni dimostrano un innegabile influsso ellenico, testimoniato anche dalle importazioni di ceramica greca, continue fino alla met\u00e0 del secolo successivo. A partire dalla met\u00e0 del V secolo a.C. con il governo dei decemviri e con la promulgazione delle leggi delle XII tavole si registr\u00f2 invece un periodo di crisi, causata dalla fase pi\u00f9 acuta delle lotte tra patrizi e plebei e dalla calata del Volsci, che signific\u00f2 la perdita dei territori nel Lazio meridionale. Un analogo declino venne sub\u00ecto in tutta la penisola, anche nelle citt\u00e0 greche e etrusche. L'unica opera architettonica di qualche rilievo fu la fondazione del Tempio di Apollo in Campo Marzio e la Villa Pubblica, creata per le nuove figure dei censori.\nAll'inizio del IV secolo a.C. si registr\u00f2 una ripresa dopo il periodo di lotte con le popolazioni confinanti, culminata con la conquista della citt\u00e0 etrusca rivale, Veio, dopo ben dieci anni di assedio e ad una guerra durata quasi un secolo. Poco dopo segu\u00ec per\u00f2 l'attacco e la conquista da parte dei Galli nel 390 a.C.\nDopo la devastante invasione (che spinse verso la decisione, non attuata, di trasferirsi nella Veio da poco conquistata) si registr\u00f2 una ripresa. Fu ricostruita la grande cinta muraria serviana, di cui rimane un tratto ben conservato e visibile nelle vicinanze della Stazione Termini, ricalcando il tracciato precedente e sostituendo le mura in cappellaccio e i terrapieni con pareti pi\u00f9 alte e meglio strutturate, in blocchi di tufo di Grotta Oscura. La citt\u00e0, venne velocemente ricostruita, e fu a questa rapidit\u00e0 nella ricostruzione che gli storici romani (come Tito Livio) attribuirono l'aspetto disordinato della pianta cittadina. . In conseguenza si tratt\u00f2 piuttosto di un evento di lunga durata, perch\u00e9 se si fosse giunti ad una vera e propria ricostruzione si sarebbe certamente seguito un impianto pi\u00f9 regolare: negli edifici arcaici e del IV secolo a.C. non sono stati individuati importanti rifacimenti o cambiamenti di pianta e orientamento.\nAll'et\u00e0 repubblicana risale la fondazione di diversi edifici pubblici e templi, soprattutto nell'area del Foro Romano, dei quali sono rimaste conservate le versioni architettoniche successive, del Campidoglio e del Palatino. Sempre in quegli anni si tracciarono le prime strade consolari, i rispettivi ponti sul Tevere e i primi acquedotti (come quello voluto dal censore Appio Claudio Cieco nel 312 a.C.).\nSolo a partire dal III secolo a.C. si andarono sviluppando le prime trasformazioni monumentali inserite in piani urbanistici coerenti, ad esempio il complesso di templi repubblicani dell'area sacra di Largo Argentina, costruiti separatamente e unificati dall'inserimento in un grande portico.\nNacquero contemporaneamente i modelli architettonici della basilica civile e dell'arco onorario. Per la prima volta venne applicata la tecnica edilizia del cementizio, che consent\u00ec all'architettura romana di avere un suo originale sviluppo, e inizi\u00f2 l'importazione del marmo come ornamento degli edifici. Forte era l'influenza della Magna Grecia, con artisti ellenici presenti a Roma dall'inizio del V secolo a.C. e l'accentuarsi del livello culturale medio dei romani. Il primo tempio interamente in marmo, fortemente influenzato dalle forme greche, fu il tempio rotondo del Foro Boario. Nacquero in citt\u00e0 fabbriche di ceramica di alto livello, che vennero esportate un po' ovunque nel Mediterraneo occidentale. Si diffuse la tecnica per realizzare statue in bronzo: dalle statue di Alcibiade e Pitagora ricordate nella seconda met\u00e0 del IV secolo a.C. nel Comizio, opera di artisti greci, alla quadriga in bronzo nel tempio di Giove Capitolino del 296 a.C., che sostitu\u00ec una quadriga in terracotta dell'etrusco Vulca, dalle due statue colossali di \"Ercole\" e \"Giove\" nell'Area Capitolina, al celebre Bruto capitolino. Gli scrittori greci parlano ormai spesso di Roma, anzi uno di loro arriva a definirla \"citt\u00e0 greca\".\nLa \"fase classica\" della Repubblica romana coincise con la conquista dell'Italia, della Sicilia e della Sardegna, basata su un ampio ceto di piccoli e medi proprietari terrieri che costituivano il nerbo dell'esercito.\nFino alla seconda guerra punica Roma era sostanzialmente una citt\u00e0-stato a capo di una confederazione, ma a partire dal II secolo a.C. prese campo una crisi che si concluse con la creazione dell'impero. Tra le cause ci furono la crisi economica dovuta alla guerra, che rovin\u00f2 la classe dei piccoli e medi proprietari terrieri; il latifondo inizi\u00f2 a dominare la scena agreste, sostituendo a poco a poco la piccola propriet\u00e0, la popolazione proletaria si rivers\u00f2 cos\u00ec in citt\u00e0, andando a ingrossare le file del clientelismo politico delle principali famiglie senatorie, detentrici anche del potere economico. L'andamento si rivel\u00f2 inattaccabile e i tentativi di rovescio dei Gracchi o di Saturnino fallirono miseramente. Assottigliatesi le leve militari tra i proprietari terrieri, si dovette creare un esercito di mercenari, che, slegato dalle sorti della Repubblica, fin\u00ec poi per consegnare il potere nelle mani dei suoi capi.\nNegli ultimi due secoli della Repubblica i personaggi che conquistavano grande prestigio personale e si contendevano il potere iniziarono a sviluppare progetti urbanistici di respiro sempre pi\u00f9 ampio, per assicurarsi l'appoggio delle masse popolari, a partire dai grandi portici della zona del Circo Flaminio, al Tabularium di Silla, che tuttora fa da sfondo al Foro Romano verso il Campidoglio, insieme al restauro del tempio capitolino. Pompeo lasci\u00f2 la sua testimonianza nella citt\u00e0 con la costruzione di un grande teatro in muratura. L'aspetto monumentale inizi\u00f2 a svilupparsi anche in altre zone della citt\u00e0, come il Foro Olitorio e il Foro Aventino. Nel frattempo si svilupparono i grandi quartieri popolari, grazie all'immigrazione anche dalle citt\u00e0 italiche, con le \"insulae\", case d'affitto a pi\u00f9 piani. Una descrizione di Roma alla vigilia dell'impero si legge in Strabone: accanto a zone ancora libere sorge una serie ininterrotta di edifici pubblici, templi, teatri, portici, terme e un anfiteatro. A ci\u00f2 va aggiunta la spinta privata all'edilizia, con le \"domus\" (le case dei pi\u00f9 ricchi), assimilabili ormai alle pi\u00f9 lussuose dimore ellenistiche, con il cortile colonnato (peristilio) e decorazioni sempre pi\u00f9 sfarzose (pavimenti marmorei, pitture parietali, mosaici, soffitti dorati, ecc.). Resti di abitazioni monumentali del genere sono stati scoperti soprattutto sul Palatino e sull'Esquilino.\nL'et\u00e0 di Cesare.\nGiulio Cesare, secondo quanto ci tramanda Cicerone, aveva in progetto un rinnovo totale dell'aspetto di Roma, con un grandioso piano regolatore che prevedeva interventi in pi\u00f9 zone, soprattutto in Campo Marzio e a Trastevere. Era addirittura prevista una deviazione del Tevere, per spianare le anse del Campo Marzio e unirlo con una parte dell'Ager Vaticanus. La sua morte, avvenuta non lontano dal luogo dove si trova il teatro Argentina, non permise la realizzazione di questi progetti, ma fece in tempo a distruggere il Comizio, ricostruire la Curia, sede del Senato, creare una nuova piazza a suo nome, il Foro di Cesare, una basilica e i nuovi rostri, definendo l'aspetto e il nuovo orientamento del Foro repubblicano. Inoltre il Foro di Cesare fece da esempio per i successivi sviluppi dei Fori Imperiali.\nEt\u00e0 imperiale.\nIl maggiore sviluppo urbanistico e monumentale si ebbe nell'et\u00e0 imperiale.\nRoma augustea.\nCon Augusto la citt\u00e0, che aveva ormai una popolazione di circa un milione di abitanti, venne divisa in 14 regioni. Venne istituito il corpo dei \"vigiles\", con compiti di vigili del fuoco e polizia urbana, e vennero delimitate le rive e l'alveo del Tevere, con la creazione di nuovi acquedotti.\nSi completarono alcuni degli interventi di Cesare e si avviarono nuovi grandi progetti urbanistici, che sebbene non avessero la grandiosit\u00e0 e la radicalit\u00e0 di quelli cesariani, si raccordarono direttamente ad essi, a partire dalla costruzione di un nuovo Foro di Augusto e dalla regolarizzazione della piazza del Foro Romano con la costruzione del tempio del Divo Giulio e della basilica Giulia e il rifacimento della basilica Emilia. L'antica sede della vita politica cittadina diventava cos\u00ec una piazza monumentale acquistando il suo aspetto definitivo.\nCon l'aiuto di Agrippa, suo amico e consigliere, Augusto si occup\u00f2 anche della sistemazione del Campo Marzio, che si and\u00f2 arricchendo di edifici pubblici e monumenti. Nella zona pi\u00f9 periferica venne costruito il suo mausoleo al quale erano inoltre simbolicamente collegati un grande orologio solare, che usava un obelisco come gnomone, e l'Ara Pacis. Le Terme di Agrippa furono le prime terme pubbliche della citt\u00e0.\nNell'area del Circo Flaminio venne costruito il teatro dedicato al nipote Marcello, in prossimit\u00e0 del ricostruito Portico di Ottavia, dedicato in nome della sorella Ottavia, madre di Marcello, e del tempio di Apollo Sosiano. A queste opere va aggiunto un teatro, le biblioteche aperte al pubblico e il restauro o la costruzione di ben 82 santuari: Augusto afferm\u00f2 di aver trovato una citt\u00e0 di mattoni e di lasciarla di marmo.\nI e II secolo d.C..\nLa monumentalizzazione della citt\u00e0 prosegu\u00ec sotto i successori di Augusto. Nel 64, sotto il regno di Nerone uno spaventoso incendio quasi rase al suolo l'intera citt\u00e0, distruggendo interamente tre delle zone augustee e danneggiandone gravemente sette, lasciandone integre solo quattro. Per favorire un'ordinata ricostruzione e impedire le condizioni che favorivano il diffondersi degli incendi, venne emanato un nuovo piano regolatore, attuato per\u00f2 solo in parte, come riporta Tacito, tramite la realizzazione di strade pi\u00f9 larghe, affiancate da portici, senza pareti in comune tra gli edifici, di altezza limitata e con un uso quasi bandito di materiali infiammabili, sostituiti da pietra e mattoni. Approfittando della distruzione Nerone costru\u00ec la sua Domus Aurea, che occup\u00f2 gli spazi compresi tra Celio, Esquilino (Oppio) e Palatino con un'enorme villa, segno tangibile delle mire autocratiche dell'imperatore. Altri edifici pubblici neroniani furono il mercato del Celio (\"Macellum Magnum\") e le Terme di Nerone del Campo Marzio, la cui pianta regolare e simmetrica fece da modello per tutti gli edifici termali futuri, inaugurando la tipologia di terme \"imperiali\".\nDopo la morte di Nerone, gli imperatori flavi, restituirono ad uso pubblico parte degli spazi occupati dalla sua residenza, costruendo le terme di Tito sul colle Oppio (forse adattate dalle terme private di Nerone), restituendo il tempio del Divo Claudio, gi\u00e0 trasformato in ninfeo, e innalzando il Colosseo, sul sito del lago artificiale dei giardini. Venne tenuto per uso privato solo il breve settore della Domus Titi. Sotto i flavi ebbero luogo altri incendi, come l'incendio del Campidoglio del 69 e quello del Campo Marzio e Campidoglio dell'80. La citt\u00e0 venne ricostruita erigendo, tra l'altro, il tempio della Pace (decorato dalle statue che Nerone aveva raccolto in Grecia e in Asia Minore) e i palazzi imperiali del Palatino (\"Domus Flavia\" e \"Domus Augustana\"). Nel 73 Vespasiano e Tito si presero una magistratura repubblicana ormai quasi dimenticata, quella di censore, con l'obiettivo di ampliare \"pomerium\" (il confine sacro della citt\u00e0) e iniziare una generale ristrutturazione urbanistica.\nDomiziano prosegu\u00ec l'opera dei suoi predecessori, ricostruendo integralmente, dopo l'incendio dell'80 il Campidoglio e il Campo Marzio. Tra i nuovi edifici fece costruire il Foro Transitorio (poi inaugurato da Nerva, dal quale prese anche il nome), l'arco di Tito, il Tempio di Vespasiano e Tito, lo Stadio di Domiziano, oggi ricalcato da piazza Navona, l'Odeon e la \"Porticus Divorum\". L'edificio pi\u00f9 grandioso fu il nuovo palazzo sul Palatino, dimora ufficiale degli imperatori fino alla fine dell'Impero.\nSotto Traiano si registr\u00f2 la massima espansione dell'Impero romano e entro il II secolo Roma raggiunse la massima espansione demografica. L'imperatore complet\u00f2 la serie dei Fori Imperiali con la grande piazza del Foro di Traiano (il foro imperiale pi\u00f9 grande, che dovette richiedere la distruzione di numerosi edifici tra Quirinale e Campidoglio, come il venerando Atrium Libertatis), nel quale venne collocata la celebre Colonna coclide e il contiguo complesso dei Mercati di Traiano. Vennero inoltre costruite le terme sul colle Oppio, le prime nelle quali si riscontra definitivamente il tipo che venne poi ripreso dalle terme di Caracalla e di Diocleziano.\nAd Adriano e Antonino Pio si deve il picco dell'attivit\u00e0 edilizia. Dal 123 si registra l'uso di indicare sui mattoni la data consolare, segno di un'attivit\u00e0 delle fornaci particolarmente intensa. Ad Adriano e ai suoi immediati successori si devono il Pantheon nel suo attuale aspetto e la costruzione di un Mausoleo, oggi trasformato in Castel Sant'Angelo, il tempio di Adriano, inserito pi\u00f9 tardi nel palazzo della Borsa, il tempio di Antonino e Faustina nel Foro Romano, la Colonna antonina, dedicata a Antonino Pio e Faustina. La Villa Adriana fu una vera e propria reggia suburbana. Ma ancora pi\u00f9 importante fu la costruzione di interi quartieri con insulae a pi\u00f9 piani, come nella VII regione ad est della Via Lata: l'idea dell'aspetto di queste zone si pu\u00f2 avere dagli scavi di Ostia antica, presso l'antico porto di Roma.\nDopo l'incendio del 191, sotto Commodo, inizi\u00f2 una nuova fase di lavori, curati dalla dinastia dei Severi: fu ricostruito il Tempio della Pace, gli Horrea piperiana, il Portico di Ottavia; si aggiunse un'ala al palazzo imperiale sul Palatino, con una nuova facciata monumentale verso la Via Appia, il Settizonio; furono innalzati l'arco di Settimio Severo e le terme di Caracalla, l'edificio pi\u00f9 imponente e tra i meglio conservati della Roma imperiale. Sempre all'epoca di Caracalla venne costruito quello che forse era il tempio pi\u00f9 grandioso della citt\u00e0, il Serapeo sul Quirinale. La pianta marmorea incisa sotto Settimio Severo su un muro del Tempio della Pace e in parte pervenutaci ci d\u00e0 una rappresentazione planimetrica della Roma di quegli anni.\nCrisi del III secolo d.C. e periodo tardo-imperiale.\nNel corso del III secolo, quando per la grande crisi politica e militare gli imperatori non furono quasi mai presenti nella capitale dell'impero, l'attivit\u00e0 edilizia rallent\u00f2 fino ad arrestarsi quasi del tutto. Sintomo del declino fu la fine dell'uso di bollare i mattoni con la data consolare, dalla morte di Caracalla con una parentesi di breve ripresa durante il regno di Diocleziano. Tra gli edifici costruiti nel II secolo ci furono il Tempio di Eliogabalo, sul Palatino, e il Tempio del Sole nel Campo Marzio, voluto da Aureliano. L'opera pi\u00f9 importante fu tuttavia la costruzione delle mura aureliane, chiara testimonianza dei tempi, volute dall'imperatore Aureliano a partire dal 272: dopo secoli infatti si temeva nuovamente per la sicurezza della citt\u00e0, segno di una consapevole debolezza militare. Le mura furono successivamente rialzate e rafforzate pi\u00f9 volte fino a raggiungere l'attuale e monumentale aspetto.\nCon la Tetrarchia si ebbe una ripresa dell'attivit\u00e0 edilizia, con la costruzione delle terme di Diocleziano (le pi\u00f9 grandi di sempre), della basilica e della grande villa di Massenzio sulla via Appia. L'incendio di Carino del 283, che aveva distrutto parte del centro cittadino, rese necessaria una ricostruzione, alacremente intrapresa, con i restauri al Foro di Cesare, alla Curia, al Tempio di Saturno, al teatro e ai portici della villa di Pompeo. Forse risalgono a quegli anni i cataloghi Regionari, che contengono liste di edifici divisi per regione, dalla funzione non chiara, ma utilissimi per conoscere lo stato della citt\u00e0 verso la fine del periodo antico.\nMassenzio fu l'ultimo imperatore a scegliere la citt\u00e0 come sua residenza e capitale, e fu lui ad iniziare una delle ultime stagioni edilizie imperiali: oltre alla gi\u00e0 citata basilica, ricostru\u00ec il Tempio di Venere e Roma, innalz\u00f2 una nuova villa imperiale, un circo e un sepolcro per la sua dinastia sulla Via Appia. Costantino I sconfisse Massenzio, impresa celebrata con la costruzione dell'arco di Costantino (315 o 325), complet\u00f2 la costruzione della basilica nei Fori e inizi\u00f2 altri lavori come le Terme di Costantino, sul Quirinale.\nAlla sua epoca Roma, che continuava ad avere circa un milione di abitanti racchiusi in un perimetro di circa 20 chilometri, poteva contare su: 11 terme e 856 bagni privati, 37 porte, 29 grandi strade, centinaia di strade secondarie, 190 granai, 2 grandi mercati (\"macella\"), 254 mulini, 11 grandi piazze o fori, 1\u00a0152 fontane, 28 biblioteche, 2 circhi, 2 anfiteatri, 3 teatri, 2 naumachie, 10 basiliche e 36 archi di marmo.\nPresto per\u00f2 l'attenzione di Costantino si rivolse alla creazione di edifici cristiani e, soprattutto, decise di dedicarsi alla creazione di una nuova capitale monumentale, Costantinopoli.\nA Roma si continuarono a innalzare monumenti e archi onorari per tutto il V secolo, come l'arco di Graziano e Valente, quello di Teodosio, Arcadio e di Onorio e di Teodorico (405), dei quali oggi non resta per\u00f2 traccia. Tra il 402 e il 405 vennero rifatte le porte nelle mura aureliane con l'aggiunta di torri rotonde ancora oggi esistenti.\nDa questo momento in poi le autorit\u00e0 urbane si limitarono a una semplice conservazione e restauro degli edifici della Roma antica, i quali, svuotati ormai di gran parte delle loro funzioni, andarono incontro a un inesorabile declino, con molti di essi distrutti volontariamente per usarne i materiali per nuovi edifici.\nDa Roma imperiale a Roma cristiana.\nI primi edifici di culto cristiani della citt\u00e0 furono soprattutto luoghi di riunione e centri comunitari organizzati in case private (\"domus ecclesiae\" e \"tituli\"), che prendevano il nome dal primitivo proprietario, in seguito spesso identificato con il santo titolare. Altri luoghi di culto e centri di sepoltura si trovavano fuori dalle mura, ugualmente presso terreni privati, senza che si distinguessero esteriormente da quelli pagani.\nA partire da Costantino si cominciarono ad erigere le prime grandi chiese cristiane: le basiliche di San Giovanni in Laterano, Santa Croce in Gerusalemme e le basiliche cimiteriali sorte presso le tombe dei martiri, spesso collegate ai mausolei della famiglia imperiale e con prevalente funzione cimiteriale (San Sebastiano sulla via Appia, San Lorenzo sulla via Tiburtina, Chiesa dei Santi Marcellino e Pietro ad Duas Lauros sulla via Labicana, Sant'Agnese sulla via Nomentana e la stessa basilica di San Pietro in Vaticano). Le chiese sorsero tuttavia in aree periferiche, in terreni di propriet\u00e0 imperiale, pur riprendendo la forma dei grandi complessi pubblici (principalmente basiliche e sale termali).\nPapa Damaso (366-384) intu\u00ec perfettamente quale doveva essere il ruolo della Chiesa nel collegamento e nell\u2019inserimento tra il potere papale e quello imperiale: per poter attuare questo progetto, egli doveva prendere possesso del luogo pi\u00f9 importante che deteneva il potere politico a Roma, il Palatino. Per questo motivo, tra l'anno 375 e il 379 d.C. le spoglie mortali di san Cesario di Terracina furono traslate da Terracina a Roma, con l'assistenza di papa Damaso \"intro Romanum Palatium, in optimo loco, imperiali cubicolo\", ossia nella Domus Augustana sul colle Palatino (nel sito di Villa Mills, distrutta), affinch\u00e9 l\u2019imperatore avesse avuto un santo tutelare di nome \"Caesarius\". San Cesario, quindi, sostitu\u00ec il culto dei Divi Cesari. All'interno di questo palazzo imperiale venne eretto un oratorio in onore del martire chiamato \u201cSan Cesareo in Palatio\u201d. Esso fu il primo luogo di culto cristiano, regolarmente ed ufficialmente costituito sul Palatino: fu il segno palese della consacrazione cristiana del palazzo imperiale perch\u00e9 sostitu\u00ec il larario domestico degli imperatori pagani ed ebbe vero e proprio carattere di cappella palatina.\nFino alla fine del V secolo si continuarono inoltre a restaurare nella citt\u00e0 gli edifici pubblici e i templi pagani, ad opera della potente aristocrazia senatoriale, rimasta in gran parte legata alle tradizioni pagane.\nNegli anni successivi, si ebbero la costruzione di San Paolo fuori le mura (iniziata nel 384 per intervento diretto degli imperatori cristiani Valentiniano II, Teodosio I e Arcadio) e di Santa Maria Maggiore (iniziata intorno al 420).\nLe trasformazioni in chiese di alcuni degli antichi \"tituli\" e le nuove costruzioni venivano finanziate da papi e presbiteri o da ricchi privati cristiani, inglobando spesso le case pi\u00f9 antiche, e con la scelta di luoghi pi\u00f9 vicini al centro cittadino. Il papa esercitava forse sin dall'inizio una qualche forma di controllo e solo a partire dalla met\u00e0 del V secolo l'erezione di nuove chiese divenne una sua prerogativa. Sorsero cos\u00ec le chiese dei Santi Giovanni e Paolo, di San Vitale, di San Marco, di San Lorenzo in Damaso, di Sant'Anastasia, di Santa Sabina, di San Pietro in Vincoli, di San Clemente, di Santo Stefano Rotondo.\nLa posizione decentrata della cattedrale di San Giovanni in Laterano, che si andava accentuando in seguito all'inizio dello spopolamento della citt\u00e0, fece s\u00ec che numerose altre chiese cittadine fossero dotate di battisteri, che si aggiungevano al costantiniano Battistero lateranense.\nAlarico dei Visigoti marci\u00f2 verso Roma e la saccheggi\u00f2 clamorosamente nel 410. Il sacco di Alarico non fu il pi\u00f9 drammatico della storia della citt\u00e0: vi furono episodi cruenti, ma il re visigoto era cristiano (a differenza della sua popolazione) e rese omaggio alle tombe degli Apostoli, rispettando la sacralit\u00e0 del \"caput mundi\". Al sacco segu\u00ec una certa flessione demografica, ma ancora attorno alla met\u00e0 del V secolo sembra che Roma continuasse ad essere la citt\u00e0 pi\u00f9 popolosa delle due parti dell'Impero, con una popolazione non inferiore ai 650.000 abitanti. Nonostante ci\u00f2 la violazione dell'Urbe sconvolse il mondo antico, ispirando il \"De civitate Dei\" di Sant'Agostino, che si chiedeva come Dio avesse potuto permettere una profanazione cos\u00ec inaudita.\nDi nuovo Genserico dei Vandali guid\u00f2 via mare il suo popolo dal Nord-Africa verso Roma nel 455. Sebbene essi fossero cristiani (anche se convertiti all'arianesimo), saccheggiarono Roma in forma molto pi\u00f9 spietata di quanto avesse fatto Alarico quarantacinque anni prima. Tale saccheggio fu formalmente giustificato da Genserico con il desiderio di riprendere la citt\u00e0 dall'usurpatore Petronio Massimo, assassino di Valentiniano III.\nEruli ed Ostrogoti.\nLa caduta dell'Impero romano d'Occidente nel 476 non cambi\u00f2 molto le cose per Roma. Gli Eruli di Odoacre e quindi gli Ostrogoti di Teodorico continuarono, come gli imperatori che li avevano preceduti, a governare l'Italia da Ravenna. L'amministrazione della citt\u00e0 era affidata al Senato, da lungo tempo privato dei suoi originari poteri, e sempre maggiore importanza acquistava il Papa, che in genere veniva da una famiglia senatoria. Durante il regno di Teodorico venivano ancora restaurati gli edifici pubblici cittadini a cura dello stato.\nStoria medievale.\nRoma bizantina.\nTra la guerra greco-gotica, iniziata a Roma con la presa del generale Belisario nel 536, e l'alleanza di papa Stefano II con il re dei Franchi Pipino il Breve stipulata alla met\u00e0 dell'VIII secolo, la citt\u00e0 fu sotto il dominio dell'Impero bizantino, mentre l'amministrazione e il mantenimento della citt\u00e0 furono assunti dal papa, che progressivamente si conquist\u00f2 una sempre maggiore autonomia. Grande figura di questo periodo fu papa Gregorio Magno, che tra la fine del VI secolo e gli inizi del VII riorganizz\u00f2 l'amministrazione pontificia, le attivit\u00e0 ecclesiastiche nella citt\u00e0 e i possedimenti terrieri che consentivano alla Chiesa di farsi carico dell'assistenza ai cittadini.\nIl dominio bizantino.\nNel 536 la citt\u00e0 fu presa dal generale bizantino Belisario, che nell'ambito del tentativo di riconquista della maggior parte dei territori dell'antico Impero romano d'Occidente da parte dell'imperatore d'Oriente Giustiniano I aveva sconfitto il re ostrogoto Vitige. Nel 546 gli Ostrogoti di Totila ricatturarono e saccheggiarono la citt\u00e0. Durante l'assedio gli Ostrogoti tagliarono gli acquedotti ancora funzionanti, che non furono pi\u00f9 ripristinati. Roma venne nuovamente ripresa da Belisario, per essere di nuovo assediata e conquistata da Totila nel 549. Narsete, che aveva nel frattempo sostituito Belisario, strapp\u00f2 definitivamente Roma dalle mani degli Ostrogoti nel 552.\nI ripetuti assedi avevano devastato la citt\u00e0 e grandemente ridotto la popolazione che agli inizi del secolo contava ancora ca. 100.000 abitanti e che adesso si era ridotta a non pi\u00f9 di 30.000 persone. Gran parte degli antichi edifici pubblici era in rovina, mentre l'abitato si era spostato principalmente nella zona del Campo Marzio e di Trastevere, presso il fiume.\nGiustiniano I (527-565) garant\u00ec sussidi a Roma per mantenere le costruzioni pubbliche, gli acquedotti e i ponti, ma questi, nello scenario di un'Italia impoverita dalle recenti guerre, non erano sempre sufficienti. Giustiniano I protesse inoltre gli studiosi di varie discipline e ripristin\u00f2 teoricamente il Senato, che rimase tuttavia sotto la supervisione di un prefetto e altri ufficiali, dipendenti dalle autorit\u00e0 bizantine a Ravenna e venne pi\u00f9 tardi sostituito da un consiglio consultivo costituito dalle famiglie pi\u00f9 importanti. L'antica aristocrazia romana aveva in gran parte spostato le sue residenze presso le corti di Costantinopoli o di Ravenna ed era subentrata una nuova aristocrazia formata da funzionari bizantini o della corte papale. Vennero anche costruite nuove chiese, in genere caratterizzate da elementi orientali (Santi Quirico e Giulitta, Santi Apostoli, San Giovanni a Porta Latina)(Santa Sofia)\nSotto il regno del successore di Giustiniano I, l'imperatore Giustino II (565-578), il dominio bizantino in Italia si ridusse progressivamente in seguito alle conquiste dei Longobardi, rimanendo infine confinato alle citt\u00e0 di Ravenna e di Roma, collegate da uno stretto corridoio che permetteva le comunicazioni tra le due citt\u00e0 attraverso Perugia. Nel 578 e nel 580, il Senato romano, nei suoi ultimi atti registrati, dovette chiedere il supporto dell'imperatore Tiberio II Costantino (578-582), contro i minacciosi vicini, i duchi Faroaldo di Spoleto e Zottone di Benevento.\nMaurizio (582 - 602) diede un nuovo corso al conflitto alleandosi con il re dei Franchi Childeberto II (579-595). Le armate franche invasero i territori dei Longobardi nel 584, 585, 588 e 590.\nLe riforme di papa Gregorio I.\nPer circa due secoli Roma rimase tuttavia sotto il formale dominio bizantino, esercitato da \"carthularii\" o \"duces\" che risiedevano negli antichi palazzi imperiali del Palatino, mentre il comandante militare dovette avere la propria sede nella parte alta dei Mercati di Traiano, che conserv\u00f2 anche in seguito il carattere di fortificazione. Il papa si assumeva in misura sempre maggiore il compito di provvedere all'amministrazione della citt\u00e0.\nLa Chiesa andava inoltre man mano assorbendo i maggiori possedimenti che erano stati dell'aristocrazia senatoria e in parte erano passati all'amministrazione bizantina. La creazione di una rete organizzativa cittadina e di nuove istituzioni religiose destinate alla cura ed alla difesa degli abitanti, fu in particolare opera di papa Gregorio I (590 - 604).\nIl papa Gregorio I istitu\u00ec una dicastero legale, costituito da laici (\"defensores\" sotto la guida di un \"primicerius\"), affiancato ai sette dicasteri costituiti da funzionari ecclesiastici e retti da diaconi. Un nunzio rappresentava permanentemente la Chiesa romana presso la corte dell'imperatore bizantino. La Chiesa si era assunta i compiti civili dell'approvvigionamento della citt\u00e0, attraverso i prodotti delle vaste tenute in suo possesso, amministrati centralmente, e la manutenzione degli edifici pubblici. L'assistenza ai cittadini era assicurata da una rete di diaconie, centri che si occupavano della distribuzione dei viveri e del ricovero di pellegrini, poveri e ammalati: pur gestite dalla Chiesa, servite da comunit\u00e0 monastiche e dotate di oratori, erano rette da funzionari laici (\"pater diaconiae\") e svolgevano compiti civili (Santa Maria in Cosmedin, San Giorgio al Velabro, San Teodoro, Basilica di Santa Maria in Via Lata).\nSi moltiplicarono i monasteri, che si installavano in antiche \"domus\" donate dai proprietari, e lo stesso papa Gregorio I ne fond\u00f2 uno sulle propriet\u00e0 della sua famiglia al Celio. Anche sul colle Capitolino, luogo emblematico del citt\u00e0, ne sorse uno: il Convento di Aracoeli. Le comunit\u00e0 monastiche furono di grande importanza nella Chiesa, come consiglieri diplomatici, teologi e missionari, ma anche per il funzionamento dei centri assistenziali e la custodia dei sepolcri dei martiri.\nRoma aveva sofferto di una disastrosa inondazione del Tevere nel 589, seguita da una pestilenza nel 590.\nA quest'ultima si riferisce la leggenda dell'avvistamento dell'angelo che rinfoderava la spada fiammeggiante, all'origine dell'attuale nome di Castel Sant'Angelo, mentre l'appena eletto papa Gregorio I passava in processione per implorare la fine dell'epidemia.\nDopo la pace stipulata con i Franchi nel 592, il re longobardo Agilulfo (591 - 616) riprese le ostilit\u00e0 contro le citt\u00e0 ancora bizantine di Napoli e Roma. Con l'imperatore preoccupato da guerre sul confine orientale e i vari e successivi esarchi incapaci di proteggere Roma dalle invasioni, papa Gregorio I prese un'iniziativa personale e negozi\u00f2 un trattato di pace con i Longobardi, firmato nell'autunno del 598 e soltanto in seguito riconosciuto dall'imperatore bizantino Maurizio.\nLo sviluppo del papato e la formazione dello Stato pontificio.\nLa posizione del papato si rafforz\u00f2 ancora sotto il regno dell'usurpatore Foca (602 - 610), che ne riconobbe il primato sopra il patriarca di Costantinopoli e decret\u00f2 papa Bonifacio III (607) \"capo di tutte le Chiese\". Il Pantheon nel 609 fu donato al papa Bonifacio IV e trasformato in una chiesa (Santa Maria Rotonda), primo tempio pagano trasformato in chiesa nella citt\u00e0, ed unico ancora per altri due secoli.\nDurante il VII secolo, Roma sub\u00ec fortemente l'influenza bizantina e vide un massiccio afflusso di ufficiali e religiosi bizantini da altre parti dell'Impero (anche in seguito all'ondata di profughi che si erano rifugiati a Roma in seguito all'espansione araba): all'interno della stessa Chiesa romana le pi\u00f9 alte cariche erano rivestite da personaggi di origine orientale, in gran parte di lingua greca, e la stessa elezione del papa era sottoposta all'approvazione imperiale. Vennero dedicate numerose chiese a santi orientali e i mosaici, i dipinti e gli elementi architettonici dell'arredo delle chiese seguivano i modelli artistici di Costantinopoli; si diffuse il culto delle reliquie dei corpi dei martiri, precedentemente diffuso in Oriente, ma disapprovato a Roma. Il papato venne inoltre coinvolto nelle numerose dispute teologiche che agitavano l'impero e nel 653 papa Martino I venne deportato a Costantinopoli e, dopo un processo, esiliato in Crimea, dove mor\u00ec.\nTra il VI e il VII secolo l'espansione del Cristianesimo in occidente aveva portato a un costante flusso di pellegrini nella capitale e si moltiplicarono gli ospizi e le diaconie dedicati alla loro accoglienza, spesso costruiti lungo le strade di accesso ai santuari. Le donazioni e il soggiorno costituirono un'importante fonte di entrate per l'economia cittadina. Nuovi santuari in parte interrati furono costruiti intorno alle tombe pi\u00f9 venerate (San Lorenzo e Sant'Agnese, Chiesa dei Santi Nereo e Achilleo presso le catacombe di Domitilla). Nella Basilica di San Pietro venne costruita intorno alla tomba una cripta semi-anulare che assicurava l'ordinato scorrere dei pellegrini.\nNel 663, Roma vide nuovamente sul proprio suolo un imperatore dopo due secoli, con la visita di Costante II. In tale occasione l'imperatore si occup\u00f2 di spogliare gli antichi edifici da tutto il metallo facilmente asportabile, per gli armamenti da usare contro i musulmani: ne fecero ad esempio le spese le tegole di bronzo dorato della copertura del Pantheon. L'approvvigionamento di generi alimentari per la citt\u00e0 dipendeva in larga parte dalle tenute di propriet\u00e0 papale in varie regioni dell'Impero bizantino.\nNel 727, papa Gregorio II si rifiut\u00f2 di accettare il decreto dell'imperatore Leone III che stabiliva l'iconoclastia. Leone cerc\u00f2, senza successo, di imporre l'iconoclastia a Roma con la forza militare, confisc\u00f2 le tenute papali in Sicilia e trasfer\u00ec le aree precedentemente ecclesiastiche all'interno dell'impero al patriarca di Costantinopoli: Roma era quindi completamente abbandonata a se stessa. La conseguenza del contrasto teologico fu l'arrivo di altre ondate di profughi dall'impero bizantino.\nIl re longobardo Liutprando tent\u00f2 di approfittare del contrasto teologico e propose alla Chiesa un'alleanza, che non venne tuttavia accettata. Fu tuttavia donato al papa Gregorio II il territorio di Sutri nel 728, che costitu\u00ec il primo nucleo dello Stato pontificio.\nIl papato era appoggiato da un nuovo ceto di proprietari terrieri, legati alle istituzioni ecclesiastiche e di varia origine (antiche famiglie romane, Longobardi e Bizantini), ormai romanizzati, che permisero la creazione di una milizia locale (\"exercitus\"), costituita inizialmente dalle \"scholae\" nazionali, che radunavano i residenti di varie nazionalit\u00e0, le corporazioni di mestiere e le associazioni rionali. La milizia insieme al clero e al \"populus\" (i capi delle grandi famiglie) contribuiva alle elezioni papali.\nPapa Zaccaria (741-752) organizz\u00f2 il territorio intorno alla citt\u00e0, fondando le prime \"domus cultae\", vere e proprie aziende agricole facenti capo alla Chiesa, che assicuravano l'approvvigionamento della citt\u00e0.\nIl papato e il Sacro Romano Impero.\nL'indebolimento dell'impero bizantino e la minaccia dei Longobardi, spinsero il papa all'alleanza con i Franchi: il tentativo di \"renovatio imperii\" (\"rinnovamento dell'impero\") produsse una rinascita cittadina e successivamente un lungo periodo di contrasti tra Papato e impero, che attravers\u00f2 diverse fasi. Papa Adriano I si impegn\u00f2 in un'intensa opera di consolidamento e rinnovamento cittadino, e, dopo un periodo di decadenza e lotte, che vide la prevalenza delle famiglie dei duchi di Spoleto e dei Crescenzi, si ebbero le riforme di papa Gregorio VII e la nascita di un nuovo ceto cittadino, fortemente legato alle istituzioni ecclesiastiche spesso orgogliosamente consapevole del grande passato e del ruolo storico della citt\u00e0.\nL'et\u00e0 carolingia.\nNel 753, in seguito alle minacce dei Longobardi, che andavano eliminando la presenza bizantina in tutta l'Italia, papa Stefano II si alle\u00f2 con Pipino il Breve re dei Franchi, proclamato \"patrizio dei Romani\" (\"patricius Romanorum\", titolo in teoria spettante al vicer\u00e9 bizantino) e difensore dei diritti di san Pietro. Carlo Magno, sceso in Italia nel 774, sconfisse definitivamente l'ultimo re longobardo Desiderio e nel Natale dell'anno 800 venne incoronato a Roma imperatore del Sacro Romano Impero da papa Leone III. Le donazioni fatte dall'imperatore al papa si estesero ai territori dell'antico esarcato di Ravenna bizantino.\nLo Stato pontificio nacque sulla base dei possedimenti terrieri della Chiesa romana, considerati patrimonio di san Pietro. Furono istituite amministrazioni e milizie locali che, come l'amministrazione centrale, erano costituite da funzionari ecclesiastici e laici appartenenti alle medesime famiglie. L'elezione del papa era prerogativa dell'alto clero e degli ufficiali della milizia, mentre il \"popolo\" sosteneva i diversi candidati, legati alle grandi famiglie e alle fazioni che supportavano diverse posizioni. L'inequivocabile potenza che il papato e Roma avevano assunto port\u00f2 a una riappropriazione di alcune tradizioni dell'antica Roma (per esempio il termine \"consul\"-\"console\" venne utilizzato accanto ai titoli bizantini di \"dux\"-duca e di \"comes\"-conte, mentre \"senatus\"-senato indicava talvolta l'insieme delle grandi famiglie).\nLa citt\u00e0 visse un periodo di rinascita: sotto papa Adriano I, le \"domus cultae\" e le diaconie si moltiplicarono, si restaurarono alcuni degli antichi acquedotti di Roma e le mura, venne costruito un argine sul Tevere per proteggere dalle inondazioni il portico che conduceva alla Basilica di San Pietro da ponte Sant'Angelo. Le chiese, in particolare i grandi santuari (i cui tetti furono risistemati con grandi travi di legno offerte dallo stesso Carlo Magno), furono sistematicamente restaurati. Si inizi\u00f2 a trasferire le reliquie dei martiri dalle catacombe ormai in rovina alle chiese cittadine.\nSotto papa Leone III venne restaurato e ingrandito il palazzo del Laterano, che rivaleggiava per splendore con i palazzi imperiali di Costantinopoli.\nIl rinnovamento voluto da papi provenienti dalle grandi famiglie romane mirava a far rivivere le grandi tradizioni del passato romano e cristiano: se le prime chiese costruite conservavano ancora elementi di origine orientale (Santa Maria in Dominica), successivamente si afferm\u00f2 un modello che si rifaceva alle grandi costruzioni costantiniane e comprendeva l'utilizzo di grandi decorazioni a mosaico (Santa Prassede, Santa Cecilia in Trastevere, Santi Quattro Coronati).\nLe scorrerie saracene.\nLa rapida disgregazione dell'impero carolingio lasci\u00f2 nuovamente Roma senza difesa. Nella citt\u00e0 si confrontavano le aspirazioni universali della Chiesa e il potere laico locale delle grandi famiglie, che si intrecciava con il preteso potere di conferire la dignit\u00e0 imperiale, considerato di diritto appartenente alla citt\u00e0 per il suo glorioso passato. La debolezza della suprema carica della Chiesa, continuamente messa in gioco con combattute elezioni, dava modo alle diverse fazioni locali di combattersi fra loro e all'imperatore del Sacro Romano Impero o ai potentati che si andavano formando in Italia centrale (Spoleto, Toscana), di intervenire esercitando la loro influenza.\nA queste condizioni si aggiunse nel IX secolo la minaccia dei Saraceni: le scorrerie musulmane resero insicuri i territori fuori dalla cerchia delle mura e spinsero alla traslazione dei corpi dei santi martiri (fino ad allora conservati nei cimiteri extraurbani dove erano stati sepolti e dove erano sorti dei santuari) nelle chiese entro le mura. L'operazione si svolse soprattutto durante il pontificato di Pasquale I (817-824).\nNell'846 i Saraceni, oramai stanziatisi nella cittadina di Castelvolturno, a Nord di Napoli, da dove facevano regolari scorrerie nell'entroterra e sulle coste laziali, risalirono con una flottiglia armata le foci del Tevere per raggiungere il cuore di Roma. In tale data arrivarono al porto di Porta Portese nottetempo e si accinsero ad attaccare e saccheggiare la ricca abbazia benedettina di San Paolo fuori le mura, adiacente all'ansa del Tevere e la pi\u00f9 vicina alle loro navi. Il Comandante della guarnigione riusc\u00ec a sollevare una forte resistenza armata. In primis imped\u00ec con l'innalzamento delle catene attraverso il Tevere il ritorno dei Saraceni sbarcati per il saccheggio alle loro navi impedendo loro ogni via di fuga dal Fiume.\nPoi organizz\u00f2 la popolazione e gli uomini di guardia alla Basilica attaccando i Saraceni che non riuscirono nel loro intento di saccheggiarla. La storia racconta (vedi Araldica-Bologna) che detto Comandante (cui Papa Giovanni VIII consegn\u00f2 il nome ed il titolo di \"Salvatore di Roma\"; in seguito merit\u00f2 il grande onore di chiamare s\u00e9 e tutta la progenie \"Roma\", come la citt\u00e0 salvata) insegu\u00ec i superstiti saraceni in fuga lungo la via Appia, che cercavano di raggiungere Castelvolturno. Ma sulla strada per Formia furono raggiunti e sterminati tutti. Da allora i \"Roma\" ebbero il compito di organizzare in tutte le abbazie Benedettine le guarnigioni di difesa (vedi discendenti dei \"Roma\" a Montecassino, Abbazia della Santissima Trinit\u00e0 di Cava dei Tirreni, Amalfi etc.).\nNell'852 papa Leone IV fortific\u00f2 allora l'Urbe con la costruzione delle cosiddette mura leonine (\"civitas leonina\"). Tuttavia, i Saraceni tentavano di aggredire ogni anno i luoghi religiosi e pi\u00f9 ricchi del Centro e Nord Italia: in particolare l'Abbazia di San Paolo fuori le Mura fu circondata da mura e da un castello (tuttora esistente). Il feudo fino al mare fu affidato in cura e tutela al \"Salvatore di Roma\" ed ai suoi discendenti.\nL'ascesa dei duchi di Spoleto, dei Crescenzi e dei Conti di Tuscolo.\nNel X secolo il possesso della citt\u00e0 era considerato la base del potere universale, rivendicato sia dagli imperatori del Sacro Romano Impero, sia dal Papa, sia dalle grandi famiglie o dal popolo romano nel suo complesso, che tendevano a rivendicare il diritto tradizionale dell'elezione imperiale.\nUna grande famiglia romana conquist\u00f2 progressivamente l'effettivo potere sulla citt\u00e0, controllando sia le cariche laiche e amministrative cittadine, sia l'elezione dei papi. Il fondatore della dinastia fu Teofilatto, appoggiato dal duca di Spoleto Alberico, che ne aveva sposato la figlia, Marozia. Quest'ultima successe al padre e al marito, ma venne a sua volta spodestata dal figlio, Alberico, sotto il cui governo (932-954) la citt\u00e0 pot\u00e9 godere di una relativa tranquillit\u00e0.\nIl figlio di Alberico II, che portava significativamente il nome Ottaviano, divenne papa con il nome di Giovanni XII, ma dovette chiamare in aiuto gli imperatori della dinastia Ottoniana: Ottone I venne incoronato imperatore a Roma nel 962. Il figlio e successore Ottone II fu l'unico imperatore ad essere seppellito a Roma nel 983. Il figlio Ottone III venne anch'egli incoronato a Roma nel 996 da papa Gregorio V, suo cugino.\nLa famiglia dei Crescenzi aveva ottenuto il titolo di \"patrizio dei Romani\" nel 965 e govern\u00f2 la citt\u00e0 controllando le cariche sia laiche che ecclesiastiche e occupando la fortezza di Castel Sant'Angelo, allora nota come \"Castellum Crescentii\". Furono spesso in contrasto con gli Ottoni: Ottone III nel 998 espugn\u00f2 Castel Sant'Angelo e fece decapitare Giovanni Crescenzio, che gli si opponeva. Una ribellione popolare nel 1001 costrinse quindi alla fuga dalla citt\u00e0 il giovane imperatore, insieme al papa Silvestro II da lui stesso fatto eleggere, e pose fine al suo tentativo di ripristinare l'antico Impero romano e un governo universale da parte del papa e dell'imperatore dalla citt\u00e0 di Roma. Dall'anno successivo il figlio omonimo di Giovanni Crescenzio fu nominato \"patrizio dei Romani\" e govern\u00f2 la citt\u00e0 fino alla sua morte nel 1012.\nIn seguito il potere pass\u00f2 ai conti di Tuscolo, la cui famiglia aveva gi\u00e0 rivestito il papato nel secolo precedente, i quali elessero una serie di altri papi appartenenti alla famiglia. L'ultimo di essi, papa Benedetto IX, per due volte venne scacciato e ritorn\u00f2 nuovamente al potere, finch\u00e9 il concilio di Sutri del 1046, voluto dall'imperatore Enrico III, non destitu\u00ec tutti i contendenti.\nLa riforma di Gregorio VII e la lotta per le investiture.\nI papi seguenti furono in seguito scelti in accordo con l'imperatore e con la determinante influenza di Ildebrando da Soana, in seguito papa con il nome di Gregorio VII (1073-1085), che intraprese un'opera di moralizzazione interna della Chiesa e ne ribad\u00ec il ruolo nella lotta per le investiture contro i Sacri Romani Imperatori (che portarono alle scomuniche di Enrico IV e all'episodio di Canossa). Questi contrasti determinarono nel 1084 il sacco della citt\u00e0 da parte delle truppe di Roberto il Guiscardo, giunte a Roma per liberare il papa, assediato in Castel Sant'Angelo dall'imperatore.\nDopo la morte di Gregorio VII, ripresero le lotte e i contrasti tra la fazione papale (in particolare la famiglia Pierleoni) e quella imperiale (i Frangipane), con ripetuti e non risolutivi interventi imperiali (Enrico V fu a Roma nel 1111 e nel 1117). Dopo una breve tregua in seguito al concordato di Worms nel 1122, le lotte ripresero, portando alle contemporanee elezioni di papi e antipapi delle diverse fazioni.\nI domini delle grandi famiglie occupavano zone diverse della citt\u00e0, dove risiedevano in dimore fortificate e dominate da torri, che costituivano con la loro altezza un segno di ricchezza e potenza. Tra queste i Conti di Tuscolo (Quirinale, dove furono quindi rimpiazzati dai Colonna) e i Crescenzi (rioni Ponte e Parione, dove in seguito ebbero sede gli Orsini), i Frangipane (Palatino e Colosseo) e i Pierleoni (rione Ripa, isola Tiberina e Trastevere), e in seguito i Conti di Segni (Viminale), i Savelli (Aventino e rione Ripa), i Caetani (Quirinale e isola Tiberina), gli Annibaldi (Colosseo ed Esquilino) e i Capocci (Viminale).\nLa rinascita del Senato.\nA Roma, come in altre citt\u00e0 della penisola, si avvertiva il desiderio di una maggiore autonomia e le grandi famiglie del passato erano progressivamente rimpiazzate da nuove, mentre acquisivano ricchezza e importanza i nuovi ceti che si occupavano di artigianato e commercio. La popolazione, sulla base probabilmente di una suddivisione cittadina risalente all'impero bizantino, doveva gi\u00e0 essere organizzata in rioni, ciascuno con la propria milizia e rappresentati dai propri stendardi nelle cerimonie.\nLe spinte autonomistiche cittadine portarono alla \"renovatio Senatus\", ossia al rinnovamento dell'antica istituzione del Senato, ricreato dal popolo romano nel 1143, in opposizione al potere del papa, delle gerarchie ecclesiastiche e delle grandi famiglie. La nuova assemblea si componeva di 56 membri (forse 4 per ogni rione cittadino). Il nuovo organismo, cerc\u00f2 di ritagliarsi un ruolo nella contesa tra papato e impero, ma era privo di un effettivo potere. Arnaldo da Brescia venne a Roma nel 1145 per sostenere il libero comune.\nLa predicazione di Arnaldo per una comunit\u00e0 politicamente autonoma ed antipapale lo fece colpire dalla scomunica (1148), ma godendo del favore popolare, non fu mai perseguitato. Fallita l'esperienza del libero comune, Arnaldo e i suoi numerosi seguaci, detti arnaldisti, mirarono alla rinascita imperiale di Roma e si volsero a Federico Barbarossa per convincerlo a scendere su Roma ed instaurarvi un potere laico opposto a quello del papa. Nel 1152 il papa riconobbe il Comune, ma non pot\u00e9 godere a lungo della pace perch\u00e9 mor\u00ec di l\u00ec a poco.\nDopo la morte di papa Anastasio IV, divenne Papa Adriano IV, unico inglese che sia mai salito al soglio pontificio.\nNel 1155 Adriano IV colp\u00ec d'interdetto Roma, in seguito al mancato omaggio dei senatori ed al luttuoso evento di un cardinale assassinato, e promise di revocare la decisione solo se Arnaldo fosse stato espulso ed ucciso. Il fuggiasco venne catturato e consegnato a Federico Barbarossa, giunto a Roma per l'incoronazione. Arnaldo venne condannato dal tribunale ecclesiastico, il suo corpo arso sul rogo e le ceneri sparse nel Tevere, per impedire che i cittadini le recuperassero come reliquie. Il reale capo d'accusa non fu la predicazione contro l'abuso delle ricchezze da parte del clero, contro il quale aveva combattuto ferocemente anche il suo nemico Bernardo di Chiaravalle, bens\u00ec il rifiuto assoluto del potere temporale del Papa e della Chiesa; San Bernardo e gli altri avversari di Arnaldo consideravano tale rifiuto come \u00aberesia\u00bb. Nel 1167 i Romani furono sconfitti nella battaglia di Monteporzio da Federico Barbarossa e nel 1188 i Senatori si pacificarono con il papa Clemente III, che riconobbe una forma di autonomia comunale alla citt\u00e0. Nel frattempo la composizione sociale era mutata: alcune famiglie agiate erano entrate a far parte della nobilt\u00e0, mentre questa aveva progressivamente occupato parte dei seggi. Il difficile funzionamento dell'istituzione fece s\u00ec che da assemblea si trasformasse in carica singola, che fu rivestita per primo, tra il 1191 e il 1193, da Benedetto Carushomo, e progressivamente divenne di nomina papale.\nI contrasti con la sede papale aumentarono a seguito della lotta tra il papa e Federico II, portando al saccheggio del palazzo del Laterano nel 1234. Nel 1252 fu chiamato a rivestire la carica di Senatore il forestiero Brancaleone degli Andal\u00f2. Questi attu\u00f2 una politica favorevole ai ceti popolari ed ostile alla nobilt\u00e0 (ad es. fece abbattere la sommit\u00e0 di ben 140 torri) e redasse statuti che fissavano i diritti cittadini. Brancaleone, cacciato nel 1255 e richiamato nel 1258, mor\u00ec tuttavia poco dopo.\nNel 1263 per volont\u00e0 di papa Urbano IV, di origine francese, divenne Senatore Carlo d'Angi\u00f2, fratello del re di Francia e pretendente al trono di Napoli. Impegnato nella lotta contro gli Svevi, non fu particolarmente gradito alla nobilt\u00e0 romana.\nIl XIII secolo vide inoltre la rivalit\u00e0 delle famiglie Orsini e Colonna, attraverso cui si riproponeva la rivalit\u00e0 tra papato (appoggiato dagli Orsini) e impero (appoggiato dai Colonna). Papa Niccol\u00f2 III, eletto nel 1277 e appartenente agli Orsini, spost\u00f2 la sede papale dal palazzo del Laterano al palazzo del Vaticano, pi\u00f9 facilmente difendibile, e si fece nominare lui stesso Senatore della citt\u00e0. Dopo la sua morte tuttavia la carica fu ripresa da Carlo d'Angi\u00f2 nel 1285, provocando una rivolta che si concluse con la nomina di papa Onorio IV, della famiglia dei Savelli.\nL'ultimo difensore della centralit\u00e0 e universalit\u00e0 della Chiesa fu papa Bonifacio VIII, della famiglia dei Caetani, rivale dei Colonna, che sub\u00ec l'umiliazione dello schiaffo di Anagni da Sciarra Colonna.\nIl papato in Avignone.\nIl successore di Bonifacio VIII, Papa Clemente V non mise mai piede a Roma, iniziando la serie di pontefici che ebbero la propria residenza presso la citt\u00e0 francese di Avignone. Fu un periodo di forte decadenza per Roma, la cui economia si basava in larga parte sulla presenza della corte papale e sui pellegrinaggi.\nLa rivalit\u00e0 tra gli Orsini e i Colonna non smise di manifestarsi, in particolare in occasione dell'arrivo in citt\u00e0 nel 1312 dell'imperatore Enrico VII di Lussemburgo, detto anche Arrigo, il quale dovette aprirsi con le armi la strada verso la Basilica di San Pietro. Papa Giovanni XXII nomin\u00f2 quindi Senatore della citt\u00e0 e suo vicario, il re di Napoli Roberto d'Angi\u00f2, che govern\u00f2 la citt\u00e0 per mezzo di funzionari. Nel 1328 giunse a Roma l'imperatore Ludovico il Bavaro, che venne incoronato da Sciarra Colonna nonostante l'opposizione del papa, causando l'interdetto papale contro la citt\u00e0. Nei successivi disordini l'imperatore fu costretto ad asserragliarsi entro le mura del Vaticano. Dopo la sua partenza Roberto d'Angi\u00f2 riprese la carica di Senatore, che successivamente pass\u00f2 di nuovo allo stesso pontefice, Benedetto XIII.\nCola di Rienzo e il comune di popolo.\nApprofittando dell'assenza del papa, nel 1347 il Campidoglio, sede del Senato, venne occupato da Cola di Rienzo, un popolano che si proponeva di riportare Roma all'altezza del suo nome, ma il cui governo dur\u00f2 solo pochi mesi. Un suo secondo tentativo nel 1354 si concluse con la sua uccisione durante un tumulto. Il legato pontificio Bertrand de Deux prov\u00f2 allora a prendere possesso della citt\u00e0 in nome della Chiesa e ad annullare i decreti del Tribuno, ma la restaurazione non and\u00f2 in porto e nel 1358 la citt\u00e0 si organizz\u00f2 in un libero \"comune di popolo\", che escludeva i magnati dalla gestione del potere e limitava l'ingresso dei ceti medi mercantili alle cariche pubbliche in una proporzione di minoranza di un \"cavallerotto\" ogni due popolari.\nNel 1363 furono redatti i nuovi statuti, di carattere eminentemente popolare, la cui promulgazione venne fatta il 20 maggio, ovvero nella ricorrenza del discorso che Cola di Rienzo aveva tenuto ai romani sulla piazza del Campidoglio all'inizio del suo governo, giorno che veniva ricordato con festeggiamenti pubblici.\nIl ritorno del Papa.\nQuando nel 1377 papa Gregorio XI torn\u00f2 a Roma dopo la cattivit\u00e0 francese, trov\u00f2 una citt\u00e0 in preda all'anarchia a causa delle lotte tra la fazione nobiliare e quella popolare, e nella quale ormai il suo potere era pi\u00f9 formale che reale. Seguirono quarant'anni di instabilit\u00e0, caratterizzati a livello locale dal conflitto di potere tra Comune e papato, e a livello internazionale dal grande scisma d'Occidente tra papi romani e antipapi avignonesi, alla fine del quale fu eletto papa, di comune accordo tra le parti, papa Martino V della famiglia Colonna, unico papa romano del Quattrocento. Il ritorno suo e dell'istituzione Papale a Roma fu fortemente voluto e ottenuto da Santa Caterina da Siena. Martino V riusc\u00ec a portare ordine in citt\u00e0, ricostituendone l'identit\u00e0 civica ormai perduta, e ponendo le basi della sua rinascita.\nStoria moderna.\nLa Roma papale, rinascimentale e barocca.\nNel 1402 si ha notizia del primo viaggio compiuto da artisti forestieri a Roma per cercare e studiare le forme e le tecniche dell'arte romana antica, a opera dei fiorentini Filippo Brunelleschi e Donatello, che tornarono pi\u00f9 volte per trovare ispirazione per quello che fu il Rinascimento nell'arte.\nCon la fine dello scisma d'Occidente Roma si apprestava a tornare la capitale unica della cristianit\u00e0. Papa Martino V, dopo aver ricevuto la certezza di una citt\u00e0 sicura abbastanza da riceverlo, si reinsedi\u00f2 a Roma nel 1420 e subito indisse una serie di opere pubbliche (restauri di strade, chiese e palazzi) per riportare la citt\u00e0 all'antico fasto dopo la grave incuria del secolo precedente. Nel 1423 venne indetto un giubileo per celebrare la rinascita cittadina.\nDopo la soppressione di una nuova repubblica sorta nel 1434, e di un'insurrezione capitanata da Stefano Porcari (1453), il papato riusc\u00ec infine a piegare a s\u00e9 il governo di Roma. In questo periodo Roma divenne il centro mondiale del Cristianesimo e svilupp\u00f2 un ruolo politico che la rese una delle citt\u00e0 pi\u00f9 importanti del vecchio continente. Nell'arte, sebbene Firenze e Napoli divenissero allora centro dell'umanesimo e del Rinascimento, i papi si impegnarono a restituire a Roma la sua grandezza e la sua bellezza di un tempo, invitando spesso i migliori artisti reperibili. Vennero costruiti nuovi palazzi e si spost\u00f2 il baricentro della citt\u00e0 dal Campidoglio al Vaticano. Il processo di rinascita culturale e artistica ebbe il proprio culmine coi papati di Giulio II, Leone X e Clemente VII: in quegli anni artisti come Michelangelo Buonarroti, Raffaello Sanzio, Bramante e Giuliano da Sangallo si dedicano a opere grandiose, quali la decorazione della Cappella Sistina e l'ambiziosa ricostruzione della basilica di San Pietro in Vaticano.\nIl materiale per la costruzione dei nuovi monumenti venne attinto in gran parte, tuttavia, da quello degli antichi edifici romani, che conobbero quindi soprattutto in questo periodo, e non prima, la loro definitiva demolizione.\nGli immensi denari che occorrevano per costruire la nuova basilica, inoltre, portarono a incentivare l'uso e la vendita delle indulgenze, cosa che scaten\u00f2 malumori e dissensi in Germania, fino ad arrivare a una rottura aperta contro Roma e il papato. Martin Lutero fu la guida spirituale di questo movimento di ribellione che sfoci\u00f2 nella Riforma. L'imperatore Carlo V cerc\u00f2 di sedare la rivolta, ma accortosi che il papa, invece di appoggiarlo, tramava contro di lui, invi\u00f2 a Roma i Lanzichenecchi, che deturparono gravemente l'Urbe, nel tristemente famoso sacco di Roma del 1527. Il papa Clemente VII riusc\u00ec a sfuggire alla mattanza rifugiandosi in Castel Sant'Angelo, che era l'antica tomba dell'imperatore Adriano utilizzata spesso dai papi come fortezza in cui cercare rifugio nei momenti di pericolo.\nDopo di allora Roma non fu pi\u00f9 la stessa, e ricominci\u00f2 a risorgere solo molto lentamente, con la progettazione di nuovi monumenti, a spese per\u00f2 degli edifici antichi: in particolare, l'antico Foro Romano, a partire dal regno di Giulio II, venne rapidamente smantellato in molti suoi monumenti ancora intatti e si ridusse ad un pascolo, indicato come Campo Vaccino. Nel XVI secolo intanto, papa Paolo IV destin\u00f2 un'area nelle vicinanze del Portico di Ottavia a sede del famoso Ghetto. Gli Ebrei della citt\u00e0 furono l\u00ec confinati per pi\u00f9 di tre secoli.\nNel Seicento Roma divenne la capitale mondiale del barocco, la cui architettura influenz\u00f2 molto la sua area centrale. In questo periodo, si devono a Gian Lorenzo Bernini la Fontana dei Quattro Fiumi a Piazza Navona e il colonnato della basilica di San Pietro; a Francesco Borromini la chiesa di Sant'Ivo alla Sapienza e quella di Sant'Agnese ancora a Piazza Navona, dove risiedeva la potente famiglia Pamphili. Soprattutto la famiglia Barberini poi si dedic\u00f2 a costruire nuove opere, ma cos\u00ec facendo ne distrusse altre gi\u00e0 esistenti, asportando ad esempio il bronzo dalle scritte latine del Pantheon per farne un baldacchino in San Pietro e nuovi armamenti a difesa della citt\u00e0: a Roma nacque cos\u00ec il detto \"Quod non fecerunt barbari, fecerunt Barberini\".\nI secoli tra il Cinquecento e il Settecento furono inoltre caratterizzati dalla Controriforma, voluta dalla Chiesa per rispondere alla Riforma luterana, e che trov\u00f2 espressione nella costruzione della Chiesa del Ges\u00f9. Furono secoli di relativa tranquillit\u00e0, durante i quali il papato cerc\u00f2 di allargare la propria presenza tramite iniziative educative e assistenziali, fondando scuole, ospedali, e provvidenze per i poveri. Accorsero a Roma artisti stranieri come Rubens, Van Dyck e Diego Vel\u00e1zquez, e fu istituita l'Accademia dei Lincei.\nNel Settecento continuarono ad affluire a Roma numerosi intellettuali dall'estero, attratti dalla sua fama e dalle sue vestigia. Tra questi vi fu Johann Wolfgang von Goethe, che nel 1786 soggiorn\u00f2 in via del Corso. Innumerevoli furono in quegli anni le menzioni della citt\u00e0 nei romanzi, nei diari di viaggio, nelle guide e nei resoconti del \"Grand Tour\". Il carnevale di Roma fu, a cavallo di Sette e Ottocento, uno degli eventi pi\u00f9 celebrati e popolari dell'intera Europa.\nLe invasioni francesi (1798-1849).\nAlla fine del XVIII e nel XIX secolo, i moti rivoluzionari che caratterizzarono l'epoca non esclusero Roma. Il governo dei Papi venne interrotto dalla breve vita della Repubblica Romana (1798) che fu costruita sul modello della Rivoluzione francese. L'invasione militare non solo port\u00f2 saccheggi e devastazioni a Roma e nelle campagne (le stesse chiese vennero in molti casi adibite a stalle per le truppe), ma addirittura port\u00f2 all'arresto da parte dei francesi al papa Pio VI, che fu deportato in Francia, dove mor\u00ec.\nIn questo clima incandescente di pressanti richieste democratiche, nell'anno 1800 venne eletto il papa di compromesso Pio VII, che tent\u00f2 subito di liberalizzare l'economia pontificia in particolare con il motu proprio \"Le pi\u00f9 colte\" gi\u00e0 del 1801, non senza contrasti; tuttavia, ben presto una seconda occupazione francese vide l'ex generale rivoluzionario divenuto Imperatore Napoleone Bonaparte minacciare direttamente l'autorit\u00e0 papale, proclamando infine Roma \"seconda citt\u00e0 dell'impero francese\" nel 1809 e capoluogo dell'omonimo dipartimento: per il suo erede riserv\u00f2 il titolo di \"Re di Roma\". Pio VII, che non volle opporre resistenza all'invasione armata, venne fatto prigioniero dai francesi come il suo predecessore e deportato in Francia al Castello di Fontainebleau, dove rimase cinque anni.\nAlla caduta di Napoleone I venne restaurato il potere papale, con il Congresso di Vienna del 1814: in questo quadro, Pio VII torn\u00f2 a Roma. Pio VII continu\u00f2 la via delle riforme con l'aiuto del fedele cardinale Ercole Consalvi, con diverse aperture in molti settori, come ad esempio l'avvio alla riforma del catasto e della tassazione, la liberalizzazione del commercio e la soppressione dei diritti feudali, l'apertura della scuola di ingegneria presso La Sapienza e la formale approvazione alla pubblicazione di opere che presentavano la teoria copernicana come un fatto scientifico assodato. Tuttavia, l'ambiente rimase ancora conflittuale: il successore Leone XII, dal 1823, segn\u00f2 una netta svolta conservatrice anti-liberale, dove si acu\u00ec la repressione dei simpatizzanti giacobini della rivoluzione francese, ma non mancarono ugualmente nuove sommosse soprattutto nelle province pontificie. Nel quadro delle rivoluzioni del 1848, in marzo, il pontefice Pio IX arriv\u00f2 persino a concedere una propria costituzione (chiamata Statuto fondamentale pel Governo temporale degli Stati di Santa Chiesa, emessa appena 10 giorni dopo lo Statuto Albertino), ma pochi mesi dopo avvenne un'altra invasione francese e nel 1849 sorse una nuova Repubblica Romana. Stavolta, essa ebbe vita breve: dur\u00f2 infatti solo cinque mesi. Per essa combatterono anche due delle pi\u00f9 influenti figure della futura unificazione italiana, Giuseppe Mazzini e Giuseppe Garibaldi: Mazzini, insieme a Carlo Armellini e ad Aurelio Saffi, fu infatti nominato triumviro della Repubblica romana.\nVerso l'unificazione d'Italia (1849-1870).\nIi papa si scontr\u00f2 con il nascente processo di unificazione dell'Italia che stava portando a riunire tutta la penisola dall'esercito guidato da Garibaldi sotto il controllo dei Savoia. Il ritorno di papa Pio IX a Roma, con l'aiuto delle truppe francesi, escluse Roma dal processo di unificazione che coinvolse la seconda guerra di indipendenza italiana e la spedizione dei Mille, dopo la quale tutta la penisola italiana, eccetto Roma e Venezia, veniva riunita sotto il regno dei Savoia.\nNel 1870 cominci\u00f2 la guerra franco-prussiana, e l'imperatore francese Napoleone III non fu pi\u00f9 in grado di proteggere lo Stato Pontificio. L'armata italiana, dopo un cannoneggiamento durato tre ore, entr\u00f2 a Roma il 20 settembre attraverso una breccia aperta nelle mura nelle vicinanze di Porta Pia. Roma e il Lazio furono cos\u00ec annessi al Regno d'Italia.\nInizialmente il governo italiano aveva offerto a Pio IX di conservare per s\u00e9 la Citt\u00e0 leonina, ma il papa rifiut\u00f2 l'offerta perch\u00e9 sottoscrivere avrebbe significato accettare il controllo dell'Italia sul suo dominio. Pio IX si dichiar\u00f2 dunque prigioniero nel Vaticano, anche se non gli era in realt\u00e0 impedito di entrare e uscire. La legge che deliber\u00f2 il trasferimento della Capitale da Firenze a Roma venne firmato il 3 febbraio 1871, e da quel giorno divenne ufficialmente la capitale del Regno di Italia. Re Vittorio Emanuele II ed il Governo entrarono per\u00f2 finalmente a Roma soltanto il 2 luglio di quell'anno.\nLa capitale del Regno d'Italia (1870-1922).\nNel 1870, la citt\u00e0 che i Savoia scelsero per capitale d'Italia era ben lontana dal possedere le qualit\u00e0 proprie di una capitale europea. Roma era, infatti, una piccola citt\u00e0 prevalentemente agricola di poco pi\u00f9 di 200.000 abitanti dove non mancavano storia, arte, ruderi e tradizioni popolari, ma del tutto priva di industrie e di borghesia liberale, in quanto dominata da una nobilt\u00e0 bigotta e poco colta, un clero che viveva delle rendite dei beni ecclesiastici, un popolo abbandonato e misero (al quale il Belli aveva eretto il monumento dei suoi Sonetti), dove l'analfabetismo raggiungeva il 70%, la malaria era diffusa e i briganti spadroneggiavano subito fuori Porta San Paolo.\nDopo la morte del re Vittorio Emanuele II, a partire dal 1886 il Colle Capitolino fu sventrato per far posto al grandioso monumento funebre dedicato al sovrano, il Vittoriano: a questa grande opera ne seguirono molte altre, stravolgendo profondamente l'assetto di numerosi quartieri e l'aspetto caratteristico della Roma papale, che cos\u00ec scomparve definitivamente. Accanto alle demolizioni di case, chiese e palazzi anche di pregio (ad esempio, il Convento di Aracoeli - con la sua secolare biblioteca e l'annessa Torre di Paolo III sul Campidoglio - villa Ludovisi, villa Palombara, palazzo Altoviti ecc.), furono edificati numerosi edifici destinati ad accogliere le istituzioni, i ministeri e i funzionari pubblici, e progettati interi nuovi quartieri come Prati accanto al Vaticano ed Esquilino intorno all'enorme Piazza Vittorio Emanuele II. Nel 1887 lo scontro tra il governo cittadino e il governo centrale del Regno si manifest\u00f2 anche per la destituzione dell'appena eletto sindaco filo-papale Leopoldo Torlonia ufficialmente per essersi congratulato, a nome della citt\u00e0, con il cardinale vicario Lucido Maria Parocchi per il giubileo sacerdotale di papa Leone XIII. In questo clima di violento scontro di potere tra mondo liberale e mondo ecclesiastico, entrambi polemicamente arroccati nelle proprie posizioni, venne inaugurato anche il nuovo monumento a Giordano Bruno in piazza Campo de' Fiori nel 1889.\nGi\u00e0 dopo l'ultima inondazione del 1870 si cominci\u00f2 la costruzione dei muraglioni (ultimati solo nel 1926) ai lati del Tevere e i soprastanti lungotevere, che risolsero il millenario problema delle piene del fiume ma comportarono la chiusura dei due caratteristici porti fluviali di Ripa Grande e Ripetta: il progettista fu Raffaele Canevari. In questo periodo, non mancarono gravi episodi di speculazioni con grandi scandali finanziari, tra cui il maggiore fu quello che port\u00f2 al fallimento della Banca Romana nel 1893 a seguito dell'esplosione della bolla immobiliare in un contesto di corruzione e impunit\u00e0 diffuse. Il periodo pi\u00f9 grave della crisi edilizia del quinquennio 1888-1893 ebbe come effetto, dopo il fallimento di numerose imprese edili, oltre alla disoccupazione, l'improvviso arresto della costruzione dei nuovi edifici. Ma nel frattempo aumentavano gli immigrati provenienti dalle campagne circostanti e da zone povere pi\u00f9 lontane, oltre che dai piemontesi della insediata corte reale (spregiativamente chiamati \"buzzurri\" dalla popolazione preesistente), attratti dal nuovo ruolo di Capitale e dalle opportunit\u00e0 che ne derivavano, cosicch\u00e9 in trent'anni, fino al 1900, la popolazione raddoppi\u00f2.\nSolo all'inizio del XX secolo Roma entr\u00f2 pienamente nella modernit\u00e0 come le altre grandi capitali europee, con la costruzione di nuovi quartieri oltre le Mura Aureliane come la Piazza d'Armi per le celebrazioni del 50\u00ba anniversario dell'Unit\u00e0 d'Italia, e le aziende municipalizzate per i servizi pubblici in particolare sotto la spinta del sindaco Ernesto Nathan e del suo assessore Giovanni Montemartini.\nPeriodo fascista (1922-1943).\nIl 28 ottobre 1922 su di essa marciarono le milizie fasciste partite da Napoli: era la \"marcia su Roma\", in seguito alla quale Mussolini fu convocato dal Re Vittorio Emanuele III per diventare il nuovo capo del Governo. Dopo i primi anni alquanto travagliati, che videro il ritiro sull'Aventino dei parlamentari dissenzienti col fascismo, Mussolini riusc\u00ec comunque a consolidare il potere instaurando la dittatura.\nNel 1929 Mussolini aveva fatto di Palazzo Venezia, ex ambasciata austro-ungarica confiscata dallo Stato italiano durante la Grande Guerra, situato nel cuore di Roma e quindi idealmente nel cuore dell'Italia, la propria sede, dalla quale era solito pronunciare i suoi discorsi affacciandosi sul balcone dell'adiacente Piazza Venezia.\nTra le decisioni di rilievo prese da Mussolini ci fu la soluzione dell'annosa questione cattolica che si protraeva sin dal 1870. Nel 1929 Stato e Chiesa stipularono i Patti Lateranensi, con cui l'Italia cedeva al papa il territorio del Vaticano: tornava cos\u00ec ad esistere lo Stato Pontificio. Per inaugurare la riconciliazione tra Stato e Chiesa, il Duce del Fascismo fece costruire la Via della Conciliazione, che tuttavia caus\u00f2 la parziale demolizione di un quartiere di impianto medievale: la Spina di Borgo. Altri interventi di rilievo sull'assetto urbanistico furono il tracciamento della Via dell'Impero (oggi via dei Fori Imperiali) e di Via del Mare (con la conseguente scomparsa di Piazza Montanara), l'avvio della costruzione della prima linea metropolitana, la creazione della Piazza Augusto Imperatore tramite demolizioni intorno al Mausoleo di Augusto, l'edificazione del complesso sportivo del foro Mussolini (oggi Foro Italico), la continuazione delle demolizioni alla base del Campidoglio, che costrinse parte degli abitanti a spostarsi nelle borgate che stavano crescendo fuori dal centro, gli studi cinematografici di Cinecitt\u00e0. Sia nell'estetica come nella retorica, il Fascismo si proponeva di rinnovare i fasti dell'antica Roma, ampliando gli spazi urbani ed esaltando dei monumenti dell'antichit\u00e0 in chiave propagandistica. Tali opere infatti avevano la funzione di dare gloria al Fascismo e a Mussolini il quale, dopo il successo ottenuto nella Guerra d'Etiopia, nel 1936 venne acclamato come colui che aveva riportato l'Impero sui colli fatali di Roma.\nEd \u00e8 sempre a Roma, dal balcone di Palazzo Venezia, che Mussolini il 10 giugno 1940 annunci\u00f2 l'entrata dell'Italia nella seconda guerra mondiale.\nI primi anni del conflitto furono per Roma di relativa tranquillit\u00e0; in questo periodo venne completata la bonifica delle paludi pontine che infestavano il basso Lazio, e si avvi\u00f2 la costruzione del quartiere E42, oggi EUR, in vista della Esposizione Universale di Roma del 1942 che poi non ebbe luogo. L'architettura dell'Eur, di tipo razionalistico e futuristico, doveva non solo dare lustro al fascismo e alla capitale dell'Impero, ma anche avvicinare Roma al mare. Lo sbocco di Roma sul mare infatti avrebbe dovuto inaugurare l'epoca della \"Terza Roma\": una nuova Urbe, dopo quella degli antichi romani e quella dei papi. Ma questi progetti furono accantonati per il sopraggiungere delle sconfitte in guerra.\nRoma venne generalmente risparmiata dai bombardamenti degli Alleati per la presenza della Chiesa cattolica sul suo suolo; ma il 19 luglio 1943 venne duramente colpito il quartiere San Lorenzo. Dest\u00f2 impressione l'immagine del papa Pio XII, sceso in strada per dare soccorso, con la tonaca bianca insanguinata.\nL'occupazione di Roma (1943-1944).\nIl 25 luglio 1943, Benito Mussolini venne messo in minoranza dal Gran Consiglio del Fascismo; il suo successivo arresto in Villa Ada, da parte dei carabinieri, sanc\u00ec la caduta del fascismo. Subito si ricostituirono i partiti democratici (in Roma, il Partito d'Azione si era ricostituito clandestinamente gi\u00e0 nel 1942). Il 31 luglio e poi il 14 agosto il nuovo governo Badoglio dichiar\u00f2 Roma \"citt\u00e0 aperta\". La dichiarazione fu ignorata dai tedeschi che nemmeno riconoscevano il governo Badoglio e dagli alleati che considerarono Roma un importante obiettivo nelle retrovie tedesche. Cos\u00ec la citt\u00e0 sub\u00ec ulteriori bombardamenti tra l'11 e il 12 agosto nei quartieri Tiburtino, Prenestino, Casilino e Tuscolano.\nDopo l'Armistizio di Cassibile e la fuga del re Vittorio Emanuele III, le divisioni tedesche, gi\u00e0 presenti nel territorio italiano, agirono immediatamente per prendere il controllo della situazione. L'attacco su Roma si svilupp\u00f2 partendo dal mare, sin dalla sera dell'8 settembre, ad opera soprattutto della Seconda divisione paracadutisti della Wehrmacht.\nNonostante la mancanza di ordini precisi o addirittura intimanti di evitare scontri con le truppe tedesche, alcuni reparti dell'esercito, dei Carabinieri e della polizia, affiancati da cittadini volontari spontaneamente armati, tentarono invano di opporsi all'attacco delle truppe tedesche.\nLa Granatieri di Sardegna reag\u00ec con forza ed ingaggi\u00f2 furiosi combattimenti: gli scontri pi\u00f9 accesi si ebbero nella giornata del 9, intorno alla zona del Ponte della Magliana, dell'E42 (l'attuale EUR) e del forte Ostiense; ed il 10, tra la Montagnola e Porta San Paolo. Il 9 settembre alle ore 16.30, a battaglia in corso, sorse a Roma, in via Carlo Poma, il CLN - Comitato di Liberazione Nazionale.\nNel pomeriggio del 10 i paracadutisti tedeschi avevano travolto ogni difesa e raggiunto il centro della citt\u00e0: il comando italiano accett\u00f2 la richiesta tedesca di cessare il fuoco e di trasformare Roma in una citt\u00e0 aperta, presidiata solo da pochi soldati italiani. La battaglia per la difesa di Roma, dove si ebbero 597 caduti, di cui 414 militari e 183 civili, \u00e8 il primo evento della Resistenza italiana.\nIl 16 ottobre 1943, principalmente in via del Portico d'Ottavia e nelle strade adiacenti, ma anche in altre differenti zone della citt\u00e0 di Roma, le truppe tedesche della Gestapo effettuarono una retata di 1259 persone, di cui 363 uomini, 689 donne e 207 bambini appartenenti alla comunit\u00e0 ebraica. Soltanto 16 di loro sopravvissero allo sterminio (15 uomini e una donna). 2.091 fu il numero complessivo dei deportati ebrei negli otto mesi dell'occupazione tedesca.\nDopo l'occupazione della citt\u00e0 e di concerto con le nuove autorit\u00e0 della Repubblica Sociale Italiana i tedeschi sostanzialmente rispettarono la dichiarazione di \"Roma citt\u00e0 aperta\" evitando lo stanziamento e il transito di truppe in citt\u00e0 anche se in parte per propaganda. Furono mantenute in citt\u00e0 solo ridotte forze di polizia militare come il Polizeiregiment \"Bozen\", contro cui il 23 marzo 1944 fu rivolto il pi\u00f9 sanguinoso attentato partigiano contro le truppe tedesche. L'attentato di via Rasella da parte dei GAP, durante il transito di una compagnia del II battaglione composto da 156 reclute altoatesine, provoc\u00f2 la morte immediata di 33 militari e il ferimento di altre 110 circa. Per rappresaglia i nazisti uccisero 335 prigionieri o rastrellati italiani, quasi tutti civili, nell'Eccidio delle Fosse Ardeatine.\nOltre alle 335 vittime delle Fosse Ardeatine e agli ebrei deportati principalmente al Portico d'Ottavia, la citt\u00e0 cont\u00f2, durante l'occupazione nazista, 947 deportati nel rastrellamento del Quadraro, 66 partigiani fucilati a Forte Bravetta, dieci fucilati a Pietralata e le dieci donne uccise presso il Ponte dell'Industria per aver assaltato un forno.\nNon mancarono forme di resistenza passiva da parte del clero, con l'accoglimento clandestino nei conventi e nelle strutture religiose cristiane di 4.447 ebrei censiti. Numerosissime analoghe forme di accoglimento della popolazione ebraica furono effettuate da parte di comuni cittadini.\nIcona cinematografica del presente periodo storico \u00e8 il film \"Roma citt\u00e0 aperta\", di Roberto Rossellini, che narra in forma romanzata le vicende dell'uccisione di Teresa Gullace e della fucilazione di Don Giuseppe Morosini, interpretati, rispettivamente, da Anna Magnani e Aldo Fabrizi.\nLa citt\u00e0 fu liberata dagli Alleati il 4 giugno 1944. Durante la fuga, alcuni soldati tedeschi fucilarono 14 uomini politici e partigiani gi\u00e0 prigionieri in via Tasso, tra cui Bruno Buozzi, sulla via Cassia, nei pressi della localit\u00e0 La Storta. L'ultima vittima si ebbe il primo giorno della liberazione (5 giugno): il dodicenne Ugo Forno, ucciso nel tentativo di impedire alle retroguardie tedesche di far saltare il ponte ferroviario sull'Aniene.\nLa citt\u00e0 contemporanea (dal 1945 ai giorni nostri).\nLa Roma di oggi riflette le stratificazioni delle epoche della sua lunga storia, ma \u00e8 anche una grande e moderna metropoli. Il vasto centro storico contiene molti resti dell'antica Roma, mentre poche aree hanno resti medievali: ci sono, inoltre, molti tesori artistici dal Rinascimento, molte chiese e palazzi barocchi, come molti esempi di Art Nouveau, Neoclassicismo, Modernismo, Razionalismo e altri stili artistici del XIX e XX secolo. La citt\u00e0 si pu\u00f2 considerare una sorta di enciclopedia vivente degli ultimi 3000 anni di arte occidentale.\nDopo l'ultima guerra, Roma continu\u00f2 a espandersi a causa della crescita della popolazione (da 1.600.000 nel 1961 a 2.700.000 nel 2011), soprattutto emigranti dalle altre regioni del centro e del sud Italia attratti dalle opportunit\u00e0 di lavoro nell'amministrazione pubblica, nell'industria e nei servizi. Furono creati ulteriori nuovi quartieri e sobborghi, tra cui quelli di edilizia pubblica dell'Istituto Autonomo Case Popolari e dell'INA Casa, in tutte le direttrici, in particolare in maniera intensiva nel quadrante est della citt\u00e0 e verso il litorale di Ostia.\nRoma ospit\u00f2 le Olimpiadi del 1960, usando Villa Borghese e le Terme di Caracalla come sedi, ma costruendo anche nuove strutture, come lo Stadio Olimpico (che in seguito fu ancora rinnovato per ospitare il Campionato mondiale di calcio del 1990), il nuovo Stadio Flaminio e il Palazzetto dello Sport di Nervi, il Palazzo dello Sport all'EUR e il Villaggio Olimpico (creato per ospitare gli atleti e trasformato dopo i giochi in un quartiere residenziale).\nNel 1980, il centro storico di Roma viene riconosciuto come patrimonio dell'umanit\u00e0 dall'UNESCO.\nIl nuovo millennio.\nNel 2000 Roma ospita il grande Giubileo e, in estate, la Giornata mondiale della giovent\u00f9. Nel 2002 fu poi inaugurato l'Auditorium Parco della Musica.\nA partire dal 2014 emergono progressivamente estesi fenomeni corruttivi tra una parte della politica, della pubblica amministrazione e delle attivit\u00e0 imprenditoriali, legati all'edilizia e ad appalti, servizi e concessioni pubbliche, indicati giornalisticamente sotto il nome di Mafia Capitale.\nEssendo la capitale dell'Italia, Roma ospita tutte le principali istituzioni della nazione - la Presidenza della Repubblica, il Governo e i Ministeri, il Parlamento, le corti giudiziarie - nonch\u00e9 le delegazioni diplomatiche sia presso l'Italia che presso la Citt\u00e0 del Vaticano e alcune organizzazioni internazionali come la FAO e il WFP. \u00c8 inoltre una delle pi\u00f9 importanti destinazioni turistiche del mondo, per il suo immenso patrimonio archeologico, i suoi tesori artistici e la valenza religiosa.\nStoria amministrativa.\nSotto lo Stato Pontificio, le cariche a governo della citt\u00e0 hanno avuto configurazioni e poteri diversi nel corso del tempo: i senatori (da cui prese il nome palazzo Senatorio in Campidoglio), i conservatori (che diedero il nome al palazzo dei Conservatori), i priori dei caporioni e i caporioni.\nNel corso del XIV e XV secolo la gestione della citt\u00e0 si struttur\u00f2 tra la Camera Capitolina, con funzioni principalmente amministrative, al cui vertice erano i conservatori e il priore dei caporioni, che costituivano insieme il Magistrato Romano, e la Curia Capitolina, presieduta dal senatore, con funzioni esclusivamente giudiziarie. Dal 1580 il senatore divenne di esclusiva nomina papale, con il conseguente svuotamento di gran parte delle sue competenze, e l'amministrazione civile della citt\u00e0 fu sostanzialmente affidata al cardinale vicario, governatore di Roma e vice camerlengo.\nDurante il periodo napoleonico, Roma fece parte dell'Impero francese dal 1809 al 1814, ed ebbe per la prima volta un sindaco, Luigi Braschi-Onesti. Dopo questa parentesi vennero ripristinate le cariche tradizionali. \nNel novembre del 1847 papa Pio IX riform\u00f2 l'organizzazione municipale istituendo il Consiglio e Senato di Roma: furono nominati 100 consiglieri che votarono una terna di nomi per la carica di senatore, tra i quali il papa scelse Tommaso Corsini. Corsini rimase in carica anche dopo la fuga di Pio IX a Gaeta e si dimise solo il 26 dicembre 1848. L'ultimo senatore fu Francesco Cavalletti Rondinini, nominato nel 1865.\nCon l'annessione di Roma al Regno d'Italia nel 1870 fu creata la carica di sindaco, inizialmente nominato con regio decreto tra i consiglieri comunali, e solo dal 1889 eletto dal consiglio comunale tra i suoi membri, anche se nei primi decenni fu spesso vacante e le sue competenze furono esercitate da assessori facenti funzione.\nNel 1925 il regime fascista abol\u00ec sindaco e consiglio comunale, sostituendoli con un governatore di Roma nominato con regio decreto su proposta del ministro dell'Interno previa deliberazione del Consiglio dei Ministri (mentre tutti gli altri comuni erano governati da un podest\u00e0). La carica di sindaco fu ripristinata soltanto nel 1944, con la Liberazione di Roma.\nNel 1946 tornano a svolgersi le elezioni comunali. Fino al 1993 il Sindaco era nominato dal consiglio comunale tra i suoi membri. Con la riforma della legge elettorale dei Comuni viene invece scelto per elezione diretta, originariamente per 4 anni, diventati poi 5 nel 1998."}
{"id": "691926", "revid": "15756", "url": "https://it.wikipedia.org/wiki?curid=691926", "title": "Addome", "text": "L'addome o ventre o pancia \u00e8 una parte costituente il corpo (o tronco) di un animale o persona, dove sono racchiusi i visceri (intestino, stomaco, fegato, pancreas e reni). La regione occupata dall'addome \u00e8 chiamata cavit\u00e0 addominale, ed \u00e8 la pi\u00f9 ampia cavit\u00e0 dell'organismo umano, delimitata in alto dal muscolo diaframma e dal margine inferiore delle costole; circondata da muscolatura robusta e protetta posteriormente dalla colonna vertebrale. L'addome \u00e8 rivestito dalla cute, sotto la quale si estendono il tessuto adiposo e i muscoli.\nNegli artropodi l'addome \u00e8 la parte posteriore del corpo che segue il torace o il cefalotorace.\nStruttura.\nNei vertebrati, l'addome \u00e8 una grande cavit\u00e0 racchiusa ventralmente e lateralmente dai muscoli addominali, e dalla colonna vertebrale dorsalmente. La cavit\u00e0 addominale \u00e8 la parte superiore della cavit\u00e0 pelvica. \u00c8 separata dalla cavit\u00e0 toracica dal diaframma, che per\u00f2 consente il passaggio di strutture come l'aorta, la vena cava inferiore e l'esofago.\nL'addome contiene la maggior parte degli organi dell'apparato digerente. Gli organi addominali cavi includono lo stomaco, l'intestino tenue e il colon con l'appendice. Organi come il fegato, la cistifellea e il pancreas funzionano in associazione con il tratto digestivo e comunicano con esso attraverso i dotti. Anche la milza, i reni e le ghiandole surrenali si trovano nell'addome, insieme a molti vasi sanguigni principali, tra cui l'aorta e la vena cava inferiore. Gli anatomisti considerano la vescica, l'utero, le tube di Falloppio e le ovaie sia come organi addominali sia come organi pelvici. Infine, l'addome contiene un'estesa membrana chiamata peritoneo, che ricopre completamente alcuni organi, e solo parzialmente altri, che per questo vengono chiamati organi retroperitoneali.\nIn alcuni animali gli organi addominali sono altamente specializzati. Ad esempio, lo stomaco dei ruminanti (un sottordine di mammiferi) \u00e8 diviso in quattro camere.\nMuscoli.\nLa parete addominale \u00e8 dotata di tre strati muscolari. Dall'esterno all'interno troviamo il muscolo obliquo esterno, obliquo interno e muscolo trasverso addominale. I primi tre strati si estendono tra la colonna vertebrale, le costole inferiori, la cresta iliaca e il pube. Le loro fibre si fondono sulla linea alba e circondano il muscolo retto addominale.\nIl muscolo addominale trasverso \u00e8 piatto e triangolare, e le sue fibre corrono orizzontalmente. Si trova tra l'obliquo interno e la fascia trasversale sottostante. Origina dal legamento di Poupart, dal labbro interno dell'ileo, dalla fascia lombare e dalla superficie interna delle cartilagini delle sei costole inferiori. Si inserisce nella linea alba dietro il muscolo retto addominale.\nIl muscolo retto dell'addome \u00e8 lungo e piatto. Il muscolo \u00e8 attraversato da tre bande fibrose chiamate intersezioni tendinee. Il retto addominale \u00e8 racchiuso in una guaina densa formata dalle fibre di ciascuno dei tre muscoli della parete addominale laterale. Ha origine all'osso del pube, risale l'addome su entrambi i lati della linea alba e si inserisce nelle cartilagini della quinta, sesta e settima costola. Nella regione dell'inguine, si trova il canale inguinale, un passaggio attraverso gli strati muscolari, dove i testicoli possono attraversare la parete e dove passa il cordone fibroso dall'utero nella femmina. Questo \u00e8 anche il punto in cui si possono formare ernie inguinali.\nIl muscolo piramidale \u00e8 piccolo e triangolare. Si trova nel basso addome di fronte al muscolo retto dell'addome. Ha origine dall'osso pubico ed \u00e8 inserito nella linea alba a met\u00e0 dell'ombelico.\nFunzione.\nNell'addome umano si trovano la maggior parte degli organi del tubo digerente, quindi \u00e8 il luogo dove avviene la maggior parte dell'assorbimento e della digestione del cibo. Il tratto alimentare nell'addome consiste nell'esofago inferiore, nello stomaco, nel duodeno, nel digiuno, nell'ileo, nel cieco e nell'appendice, nel colon e nel retto. Altri organi vitali all'interno dell'addome includono il fegato, i reni, il pancreas e la milza.\nMovimento, respirazione e altre funzioni.\nI muscoli addominali hanno diverse importanti funzioni. Aiutano nel processo di respirazione come muscoli accessori. Inoltre, servono come protezione per gli organi interni. Insieme ai muscoli della schiena forniscono supporto posturale e sono importanti nella definizione della forma del corpo. Quando la glottide \u00e8 chiusa e il torace e il bacino sono fissi, partecipano al fenomeni della tosse, della minzione, della defecazione, del parto, del vomito e persino al canto. Quando il bacino \u00e8 fisso, possono portare il tronco a muoversi in avanti. Quando il torace \u00e8 fisso, possono sollevare il bacino e infine, possono piegare la colonna vertebrale lateralmente e assistere nella rotazione del tronco.\nPostura.\nLa funzione principale dei muscoli addominali \u00e8 quella di piegare la colonna vertebrale in avanti quando si contraggono in modo concentrico. Il muscolo addominale trasversale \u00e8 il muscolo pi\u00f9 profondo, non pu\u00f2 essere individuato dall'esterno ma pu\u00f2 influenzare notevolmente la postura del corpo. Gli obliqui interni sono ugualmente profondi e influenzano anch'essi la postura. Entrambi sono coinvolti nella rotazione e flessione laterale della colonna vertebrale e sono utilizzati per piegare e sostenere la colonna vertebrale dalla parte anteriore. Gli obliqui esterni sono pi\u00f9 superficiali e sono coinvolti nella rotazione e nella flessione laterale della colonna vertebrale. Inoltre stabilizzano la colonna vertebrale in posizione verticale. Il muscolo retto dell'addome \u00e8 coperto da una guaina che si estende dagli obliqui esterni. Il muscolo retto dell'addome \u00e8 il muscolo che viene sviluppato mediante allenamento, e diventa evidente, formando sei sezioni sulla pancia. La funzione del muscolo retto \u00e8 quella di piegare la schiena in avanti (flessione).\nEsercizio.\nEssendo un elemento chiave per sostenere la colonna vertebrale e contribuire a una buona postura, \u00e8 importante esercitare correttamente i muscoli addominali insieme ai muscoli della schiena. Se adeguatamente allenati, i muscoli addominali contribuiscono a migliorare la postura e l'equilibrio, riducono la probabilit\u00e0 di mal di schiena o la sua gravit\u00e0, aiutano a evitare alcuni interventi chirurgici alla schiena e a guarire dopo la chirurgia della colonna vertebrale. Inoltre, una volta rinforzati, i muscoli addominali offrono flessibilit\u00e0. I muscoli addominali possono essere allenati praticando discipline come pilates, yoga, T'ai chi e jogging e tanti altri. Esistono routine specifiche per allenare ciascuno di questi muscoli.\nPatologia.\nGli organi addominali possono essere colpiti da numerose malattie gastrointestinali, come ad esempio malattie dello stomaco, malattie del fegato, malattie del pancreas, cistifellea e del dotto biliare; infine malattie intestinali come enterite, celiachia, diverticolite e sindrome dell'intestino irritabile.\nL'obesit\u00e0 addominale \u00e8 una condizione in cui il grasso addominale o il grasso viscerale viene accumulato in modo eccessivo tra gli organi addominali. Questa condizione \u00e8 associata a un alto rischio di malattie cardiache, asma e diabete di tipo 2.\nI traumi addominali sono lesioni all'addome che possono comportare danni agli organi addominali, a causa del rischio associato di perdita di sangue e infezioni. Lesioni sulla parte inferiore possono causare danni alla milza e al fegato.\nL'addome scafoide \u00e8 l'addome flesso verso l'interno, questa condizione, se presente in un neonato, pu\u00f2 essere sintomo di ernia diaframmatica o in generale di malnutrizione.\nEsame dell'addome.\nPossono essere usate diverse procedure mediche per esaminare gli organi del tratto gastrointestinale. Per esempio l'endoscopia, la colonscopia, la sigmoidoscopia, l'enteroscopia, l'esofagogastroduodenoscopia e la colonscopia virtuale. Possono essere usate anche una serie di tecniche di imaging.\nPer eseguire un corretto esame dell'addome sono importanti i punti di riferimento anatomici.\nPunti di riferimento superficiali.\nNella linea mediana si estende un leggero solco, dal processo xifoideo alla sinfisi pubica sottostante, conosciuto come linea alba addominale. Nel suo punto medio si trova l'ombelico. Il retto addominale \u00e8 evidente nelle persone muscolose su ciascun lato della linea alba. Il contorno di questi muscoli \u00e8 interrotto da tre o pi\u00f9 depressioni trasversali che indicano le intersezioni tendinee. Solitamente se ne pu\u00f2 notare una sul processo xifoideo, una sull'ombelico e una in mezzo alle precedenti. \u00c8 la combinazione della linea alba e delle intersezioni tendinee che formano la cosiddetta \"tartaruga\" addominale.\nIl limite laterale superiore dell'addome \u00e8 il margine subcostale formato dalle cartilagini delle false costole (8, 9 e 10). Il limite laterale inferiore \u00e8 invece la cresta anteriore dell'osso ileo e il legamento di Poupart, che va dalla spina anteriore dell'ileo al pube. I limiti inferiori sono contrassegnati da scanalature evidenti.\nLinee superficiali.\nUn metodo mediante il quale si pu\u00f2 apprezzare la posizione dei contenuti addominali consiste nel tracciare tre linee orizzontali e due verticali. Le tre linee orizzontali e due verticali dividono l'addome in nove regioni:\nPer quanto riguarda le linee verticali abbiamo:\nPer quanto riguarda le linee orizzontali abbiamo le due linee di Poupart che vengono tracciate su ciascun lato tra la spina iliaca anteriore superiore e la sinfisi pubica, e verso l'alto fino al margine costale.\nAnatomia comparata.\nInvertebrati.\nL'addome degli invertebrati \u00e8 costituito da una serie di placche note come tergiti (superiori) e sterniti (inferiori), tenute insieme da una membrana dura ed elastica.\nArtropodi.\nNegli Artropodi l'addome \u00e8 la parte che segue il torace. Nei pi\u00f9 evoluti possiede \"appendici articolate\" solo nell'ultimo metamero (\"telson\"). Nei crostacei l'addome \u00e8 la parte del corpo che segue il torace. Negli aracnidi (ragni, scorpioni ecc.), il termine addome \u00e8 usato in modo intercambiabile con opistosoma, che \u00e8 la sezione posteriore a quella che porta le gambe e la testa (detta prosoma o cefalotorace).\nEsapodi.\nL'addome degli esapodi \u00e8 deputato principalmente alla riproduzione, all'assimilazione degli alimenti e all'escrezione, perci\u00f2 gli apparati che hanno queste funzioni sono in tutto o in gran parte localizzati in queste regioni. Gli altri apparati anatomici, pure presenti nell'addome, sono condivisi con le altre regioni del corpo. Esternamente all'addome sono presenti appendici di varia natura, forma, sviluppo e funzione.\nNegli Hexapoda l'addome \u00e8 organizzato in segmenti, detti uriti, che sono dodici nelle forme ancestrali. Questo numero si \u00e8 ridotto nel corso dell'evoluzione per atrofia o per fusione degli ultimi segmenti. Il numero ordinario di uriti nella classe Paraentoma \u00e8 dodici nei Proturi, undici nei Dipluri, e sei nei Collemboli; nella classe Insecta il numero effettivo massimo \u00e8 di dieci uriti in quanto l'undicesimo \u00e8 assente o atrofizzato e ridotto a un anello perianale. L'addome contiene il tratto digestivo degli insetti e gli organi riproduttivi. Il numero di questi segmenti varia da specie a specie con il numero di segmenti visibili ridotti a soli sette nell'ape comune.\nL'addome pu\u00f2 essere altamente modificato. Negli Apocrita (api, formiche e vespe), il primo segmento dell'addome \u00e8 fuso col torace e viene chiamato propodeum. Nelle formiche il secondo segmento pu\u00f2 essere molto stretto."}
{"id": "691960", "revid": "1501558", "url": "https://it.wikipedia.org/wiki?curid=691960", "title": "Campionato mondiale di pallamano maschile", "text": "Il campionato mondiale di pallamano maschile \u00e8 una competizione sportiva internazionale a cadenza (dal 1993) biennale negli anni dispari, organizzata dalla IHF. Si tratta di un torneo tra nazionali, che assegna il titolo di campione del mondo alla nazionale vincitrice. La \u00e8 la nazionale campione in carica, avendo vinto il titolo nell'edizione 2019 e nell'edizione del 2021. La \u00e8 la nazionale col maggior numero di titoli vinti (6)."}
{"id": "691967", "revid": "124456488", "url": "https://it.wikipedia.org/wiki?curid=691967", "title": "Aermacchi MB-326", "text": "L'Aermacchi MB-326 \u00e8 un aereo da addestramento avanzato, biposto, monomotore a getto e monoplano ad ala bassa, sviluppato dall'azienda aeronautica italiana Aermacchi nei primi anni cinquanta.\nProgettato dall'ingegner Ermanno Bazzocchi (M=Macchi, B=Bazzocchi) per equipaggiare i reparti da addestramento dell'Aeronautica Militare, dal modello originale ne venne anche sviluppata una variante da attacco al suolo (la K - \"combat\") che riscosse un discreto successo commerciale per il mercato dell'aviazione militare da esportazione.\n\u00c8 stato l'aviogetto italiano pi\u00f9 venduto nel dopoguerra, entrando in 800 esemplari nell'armamento di 12 nazioni, tra le quali Argentina, Brasile, Repubblica Democratica del Congo, Ghana, Paraguay, Sudafrica, Togo, Tunisia, Emirati Arabi Uniti, Zambia.\nStoria del progetto.\nDurante gli anni cinquanta un certo numero di nazioni ha iniziato a dotarsi di aerei da addestramento a getto con prestazioni simili ai velivoli operativi di prima linea, spesso varianti biposto prodotte dai medesimi modelli. Riconoscendo il potenziale per svolgere al meglio questo ruolo, diverse aziende aeronautiche hanno scelto autonomamente di iniziare lo sviluppo di modelli appositamente costruiti per operare nel ruolo di addestratore; questi includevano il francese Fouga CM-170 Magister, lo statunitense Cessna T-37 Tweet, il britannico Hunting Percival (BAC) P.84 Jet Provost e il cecoslovacco Aero L-29 Delfin. All'indomani della devastante seconda guerra mondiale, l'Italia spese diversi anni a recuperare e ristabilire la sua economia; in quanto tale, la nazione si \u00e8 trovata incapace di dare la priorit\u00e0 ai finanziamenti necessari per lo sviluppo indipendente di velivoli militari di fascia alta che sarebbero stati competitivi con la successiva generazione di intercettori supersonici o bombardieri tattici. In quest'ambito l'italiana Aermacchi, storica azienda con sede a Varese, scelse di concentrare le proprie risorse e gli sforzi di sviluppo sulla produzione di una linea di caccia leggeri e di aerei da addestramento.\nQuello che sarebbe diventato l'MB-326 ebbe le sue origini in un'iniziativa privata promossa dall'Aermacchi. Il progetto venne sviluppato da un gruppo di lavoro guidato dall'ingegnere aeronautico Ermanno Bazzocchi, direttore tecnico e ingegnere capo della societ\u00e0. Secondo quanto riferito, Bazzocchi aveva considerato molte diverse configurazioni per il disegno provvisorio prima che l'ufficio tecnico decidesse di procedere con un progetto a motore monogetto. In conformit\u00e0 con l'uso primario previsto, la cellula era costituita da una struttura interamente metallica, robusta e leggera, relativamente semplice ed economica da costruire e da gestire nella sua manutenzione. Per la propulsione si opt\u00f2 per il motore turbogetto Armstrong Siddeley Viper, di costruzione britannica, per l'epoca ritenuta un'efficiente soluzione. Il Viper era stato originariamente progettato come motore destinato all'uso su aerei bersagli teleguidati usa e getta, dalla vita operativa quindi limitata, tuttavia il motore si era dimostrato molto pi\u00f9 affidabile e utile in altri ruoli. Nel 1954, le rappresentazioni iniziali di Bazzochi furono mostrate al Ministero dell'aeronautica. Durante il 1953, la progettazione combinata di cellula e motore port\u00f2 l'Aermacchi a lanciare formalmente il programma MB-326.\nAl momento del lancio del programma, l'Aeronautica Militare si interess\u00f2 al velivolo proposto. L'arma stava prendendo in considerazione le opzioni per la potenziale sostituzione della sua attuale flotta di addestratori, quindi, al momento di commissionare una competizione per selezionare un successore adatto, l'MB-326 era un evidente concorrente iniziale. Per il concorso venne rilasciata una dettagliata specifica tecnica; tra i requisiti richiesti erano inclusi un carico massimo di 7 g quando volavano al peso massimo, una durata di ore di volo, un intervallo di almeno 50-60 ore tra la manutenzione, ampio avviso in anticipo di stallo aerodinamico (di almeno al di sopra della velocit\u00e0 di stallo dell'aeromobile), la capacit\u00e0 di decollare al massimo peso in 800 m sopra un ostacolo alto 15 m (o 500 m in condizioni di peso minimo), essendo in grado di atterrare entro 450 m con un peso minimo, una velocit\u00e0 minima di 110/130 km/h e una velocit\u00e0 massima di , una velocit\u00e0 variometrica di almeno e un'autonomia di volo di almeno tre ore a .\nIl prototipo, spinto da un turbogetto Viper 8 da comp\u00ec il primo volo dalla pista di Lonate Pozzolo il 10 dicembre 1957, ai comandi del capo collaudatore della ditta Guido Carestiato. Le prove di volo che seguirono rivelarono per\u00f2 che il modello era sottopotenziato, cos\u00ec che l'azienda, nel completare il secondo prototipo, lo equipaggi\u00f2 con la pi\u00f9 potente versione Viper 11 da di spinta.\nTecnica.\nLa struttura alare \u00e8 in due parti con pianetto centrale (incorpora le prese d'aria) di continuit\u00e0 delle strutture del longherone, e quindi solidale alla fusoliera e alle semiali. Le ali sono a pianta trapezoidale con 8\u00b0 30' di freccia al quarto della corda alare e angolo di diedro di 2\u00b0 55'. Il profilo alare \u00e8 un NACA 64A114 e 64A112 (all'estremit\u00e0) del tipo laminare.\nLa fusoliera \u00e8 a semiguscio in 4 tronchi: prua, tronco centrale (pressurizzato), tronco posteriore, poppino.\nI flap (del tipo a fessura) hanno tre posizioni: \"DOWN\" (64\u00b0), \"T/O\" (28\u00b0) e \"UP\". L'aerofreno ha un'apertura massima di 56\u00b0, e si ritrae automaticamente a 28\u00b0con l'abbassamento dei carrelli.\nIl velivolo \u00e8 dotato di seggiolino eiettabile Martin Baker Mk.04.\nImpiego operativo.\nIl MB-326 fu destinato al programma addestrativo avanzato su jet a reazione per i piloti dell'Aeronautica Militare. Venne in seguito utilizzato per lungo tempo presso la Scuola di Volo Basico Iniziale nella base di Lecce-Galatina e poi sostituito dal successore MB-339.\nAlcuni velivoli Aermacchi MB-326 sono attualmente utilizzati presso la National Test Pilot School presso il Mojave Air and Space Port in California (USA) per l'addestramento degli aspiranti piloti collaudatori sperimentatori.\nIncidenti.\nUn MB-326 fu coinvolto il 6 dicembre 1990 nella Strage dell'Istituto Salvemini di Casalecchio di Reno, in seguito al quale l'intera flotta fu temporaneamente messa a terra.\nVelivoli in esposizione.\nNumerosi sono gli esemplari che sono stati destinati, a fine servizio operativo, a essere esposti in musei aeronautici, oppure destinati a reparti di addestramento tecnico, a istituti tecnici o monumentati come gate guardian a caserme di forze armate o come monumento alla memoria, sia in Italia che all'estero. Tra questi si ricordano:"}
{"id": "691969", "revid": "73560", "url": "https://it.wikipedia.org/wiki?curid=691969", "title": "K'inich Jannab' Pakal", "text": ""}
{"id": "691973", "revid": "599013", "url": "https://it.wikipedia.org/wiki?curid=691973", "title": "Davide Rebellin", "text": "Carriera.\nGli esordi e i primi anni nel professionismo.\nSi segnala gi\u00e0 da dilettante distinguendosi con la maglia della nazionale: nel 1991 vince il Giro delle Regioni, la prova su strada ai Giochi del Mediterraneo e la medaglia d'argento ai campionati del mondo di Stoccarda, preceduto solo dal sovietico Viktor Rjaksinski. Nel 1992 \u00e8 l'uomo di punta della nazionale italiana ai Giochi olimpici di Barcellona, ma corre in appoggio del compagno di squadra Fabio Casartelli che vince la medaglia d'oro.\nEsordisce da professionista dopo i Giochi olimpici nella squadra di Franco Chioccioli, Franco Ballerini e Mario Cipollini, la GB-MG Maglificio. Onora i primi mesi di professionismo con un brillante nono posto al Giro di Lombardia e coglie il primo successo da professionista l'anno successivo, vincendo la classifica finale della Hofbrau Cup, breve gara a tappe tedesca. Dopo un paio di anni in sordina, si mette in luce nel 1996 al Giro d'Italia, dove trionfa nella tappa con arrivo a Monte Sirino e veste la maglia rosa indossandola per sei giorni consecutivi. Sesto nella classifica finale di quel Giro, si ripeter\u00e0 con una buona prestazione alla Vuelta a Espa\u00f1a, che concluder\u00e0 al settimo posto.\n1997-2008: le vittorie nelle classiche.\nPer via degli incoraggianti piazzamenti nelle due grandi corse a tappe di tre settimane, decide di programmare le prime stagioni da professionista per la conquista dei grandi Giri. Tuttavia, nonostante la meticolosit\u00e0 nella preparazione, i risultati sono deludenti a causa dei vistosi cali di condizione che lo colpiscono nell'ultima settimana di gara. Nel 1997 sigla una prestigiosa doppietta, vincendo nel giro di pochi giorni la Cl\u00e1sica San Sebasti\u00e1n e il Gran Premio di Svizzera a Zurigo sfruttando la condizione raggiunta al termine della \"Grande Boucle\", suo principale obiettivo della stagione, conclusosi in modo fallimentare. Cos\u00ec, ormai trentenne, dopo diverse stagioni in cui avrebbe potuto vincere molto di pi\u00f9, si specializza finalmente nelle gare in linea e nelle brevi corse a tappe conquistando la Tirreno-Adriatico 2001, e il Gran Premio di Francoforte 2003.\nNel 2004 \u00e8 protagonista di una stagione che lo vede vincente in Amstel Gold Race, Freccia Vallone e Liegi-Bastogne-Liegi: diventa cos\u00ec il primo ciclista capace di conquistare le tre classiche delle Ardenne in una sola settimana; inoltre arriva secondo nella classifica finale della Coppa del mondo, preceduto dal connazionale Paolo Bettini. In chiusura di stagione, a causa della mancata convocazione nella nazionale italiana, decide di correre il campionato del mondo con i colori di quella Argentina: il ritardato arrivo del passaporto, per\u00f2, non glielo permette.\nNel 2005, grazie ai piazzamenti nelle classiche del calendario (quarto all'Amstel Gold Race, terzo alla Freccia Vallone, quinto al Giro di Lombardia), ottiene il terzo posto finale nella classifica UCI ProTour. Dopo una primavera condizionata da una caduta durante la Vuelta al Pa\u00eds Vasco, il 2006 \u00e8 l'anno della ritrovata convocazione in nazionale, dove recita un ruolo fondamentale per la conquista, ad opera di Paolo Bettini, del campionato del mondo. Dopo circa un mese trionfa sulle rampe del San Luca, conquistando cos\u00ec il Giro dell'Emilia. Il 2007 inizia con il secondo posto nella Parigi-Nizza. La campagna delle Ardenne lo vede nuovamente protagonista: secondo, primo e quinto posto rispettivamente ad Amstel Gold Race, Freccia Vallone e Liegi-Bastogne-Liegi. Onora poi l'ottava maglia azzurra ai campionati del mondo di Stoccarda, riuscendo a piazzarsi in sesta posizione a sei secondi dal vincitore Bettini. Chiude la stagione al secondo posto nella graduatoria finale dell'UCI ProTour.\nNel 2008 conquista la sua prima Parigi-Nizza, terminando davanti a Rinaldo Nocentini per soli 3 secondi, distacco minimo nella storia della corsa a tappe francese. Il 9 agosto seguente ai Giochi olimpici di Pechino, nel giorno del suo trentasettesimo compleanno, si aggiudica la medaglia d'argento nella prova in linea, superato in volata a pochi metri dal traguardo dallo spagnolo Samuel S\u00e1nchez, al termine di una fuga durata una quindicina di chilometri che aveva coinvolto, insieme ai due, un ristretto numero di corridori, tra i quali l'elvetico Fabian Cancellara, terzo al traguardo. Partecipa come co-capitano della nazionale italiana ai campionati del mondo di Varese: conquista un quarto posto, suo miglior risultato in un mondiale. Salta quindi il Giro di Lombardia a causa del ritiro del suo gruppo sportivo, la Gerolsteiner, dopo una serie di positivit\u00e0 al doping.\n2009-2010: la squalifica e la successiva assoluzione.\nDopo lo scioglimento della Gerolsteiner per il 2009 si accasa alla Diquigiovanni-Androni Giocattoli di Gianni Savio. Dopo un avvio di stagione con le vittorie di Benahav\u00eds e Antequera alla Vuelta a Andaluc\u00eda e una successiva fase di leggero appannamento, torna in aprile nelle classiche del Nord, conquistando sul Muro di Huy la sua terza Freccia Vallone.\nIl 28 aprile seguente, per\u00f2, Rebellin risulta positivo al CERA, in seguito a nuove e pi\u00f9 rigorose analisi effettuate su campioni di sangue prelevati durante i Giochi olimpici e congelati. Il 17 novembre il CIO ritiene revocato l'argento olimpico vinto dall'atleta e ne ordina la restituzione. L'atleta il giorno successivo, tramite i suoi legali, annuncia di volere impugnare la sentenza. Il 23 dicembre concede un'intervista alla Gazzetta dello Sport durante la quale denuncia anomalie nelle procedure del CIO. Il 30 luglio 2010 il TAS conferma la sentenza del CONI. Durante il periodo di squalifica, nel 2009, \u00e8 stato reso pubblico un filmato, relativo al 2001, in cui Rebellin veniva ripreso da telecamere nascoste mentre cercava di procurarsi sostanze dopanti illegali da alcuni medici: il filmato non venne per\u00f2 usato per l'incriminazione di Rebellin a causa del ritardo con cui le autorit\u00e0 presentarono tale prova, ma contribu\u00ec a gettare ulteriore discredito sulla carriera del ciclista. Dopo sette anni, il 30 aprile 2015, venne assolto dalle accuse di doping ed evasione fiscale in quanto \"il fatto non sussiste\".\nDal 2011: il rientro e il ritorno al successo.\nIl 27 aprile 2011, al termine dei due anni di squalifica, rientra alle corse con il team Miche-Guerciotti. Nell'estate dello stesso anno coglie alcuni piazzamenti, come il quinto posto al Brixia Tour, la piazza d'onore al Trofeo Matteotti e il terzo posto al Gran Premio Citt\u00e0 di Camaiore. Il 16 agosto, pochi giorni dopo aver compiuto i 40 anni, vince la novantunesima edizione della Tre Valli Varesine, per la seconda volta in carriera, scattando nell'ultimo chilometro e superando Domenico Pozzovivo a circa 150 metri dall'arrivo. Alcuni giorni dopo riesce a ripetersi aggiudicandosi, per la seconda volta in carriera, il Trofeo Melinda: nell'occasione scatta sull'ultima salita, precedendo sul traguardo il colombiano Miguel \u00c1ngel Rubiano e ancora Pozzovivo. In settembre arriva terzo nella Settimana Ciclistica Lombarda e quinto al Giro di Padania. Nel mese di ottobre conquista il secondo posto nel Memorial Marco Pantani, battuto in volata da Fabio Taborre, e nella Coppa Sabatini, alle spalle di Enrico Battaglin; \u00e8 infine quarto al Giro dell'Emilia.\nNel maggio del 2012 sigla un contratto con la formazione italo-croata Meridiana Kamen Team e ottiene subito dei piazzamenti nella gara d'esordio, il Tour of Hellas, classificandosi secondo nella graduatoria finale a soli tre secondi dal vincitore Robert Vre\u010der. Nel mese di giugno si piazza quarto nel Trofeo Melinda e ritrova la vittoria nella seconda tappa dell'Okolo Slovenska, concludendo la competizione al terzo posto in classifica generale. Si fa rivedere in estate, piazzandosi quarto al Gran Premio di Carnago e quinto a Il Padania, con due secondi posti di tappa; \u00e8 poi ancora piazzato, questa volta terzo, nel Gran Premio Industria e Commercio di Prato, sconfitto in una volata a tre da Emanuele Sella e Luca Paolini. Nella stessa domenica in cui si corre la prova in linea del campionato del mondo, torna alla vittoria vincendo l'ultima tappa e la classifica finale dell'inedito Tour du G\u00e9vaudan Languedoc-Roussillon, mentre, in una delle ultime gare della stagione, si piazza decimo nella Coppa Sabatini.\nNell'ottobre 2012 sigla un contratto con la formazione polacca CCC Polsat Polkowice, con cui corre nella stagione 2013. Ottiene i primi piazzamenti nella Vuelta a Andaluc\u00eda, classificandosi quinto nella prima tappa e terzo nella terza, e alla Vuelta a Murcia, nella quale chiude settimo. Lotta con i primi anche alla Settimana Internazionale di Coppi e Bartali, dove finisce ottavo in classifica. Coglie le prime vittorie in stagione nella corsa polacca Szlakiem Grod\u00f3w Piastowskich, vincendo le tappe di Dzier\u017coni\u00f3w e Z\u0142otoryja, concludendo secondo nella generale, dietro il ceco Jan B\u00e1rta. Partecipa inoltre al ventiduesimo Trofeo Melinda, valido come campionato italiano, classificandosi al terzo posto alle spalle di Ivan Santaromita e Michele Scarponi. In estate vince una tappa e la classifica generale della corsa rumena Sibiu Cycling Tour; \u00e8 poi quarto alla Coppa Agostoni e quinto nella Tre Valli Varesine. Ad inizio settembre conclude decimo alla Settimana Ciclistica Lombarda, con un terzo posto di tappa.\nNel 2014 gareggia ancora tra le file della squadra polacca, ottenendo i primi risultati di rilievo alla Vuelta a Andaluc\u00eda, con un terzo posto di tappa, e alla Vuelta a Murcia, che conclude sul terzo gradino del podio. In aprile si piazza al tredicesimo posto all'Amstel Gold Race, dimostrando di essere ancora competitivo nelle gare World Tour, al cospetto dei migliori corridori delle grandi classiche. A maggio prende parte al Presidential Cycling Tour of Turkey, durante il quale coglie un terzo posto parziale e si classifica quinto nella classifica finale. Nel mese di luglio conclude in seconda posizione il Sibiu Cycling Tour, conquistato l'anno precedente, ottenendo comunque un successo nella cronosquadre della terza frazione. Ad agosto conclude al terzo posto il Tour du Limousin, breve corsa a tappe francese, sfiorando il successo nella seconda frazione. Nel finale di stagione dopo aver concluso quarto alla Tre Valli Varesine, ottavo alla Milano-Torino e ancora in quarta piazza la Coppa Sabatini, coglie il primo e unico successo dell'annata l'11 ottobre, facendo suo il Giro dell'Emilia: nell'occasione riesce ad imporsi sul traguardo del San Luca, piazzando lo scatto decisivo nell'ultimo chilometro e andando a vincere in solitaria (completano il podio \u00c1ngel Madrazo e Franco Pellizotti). Riesce cos\u00ec ad aggiudicarsi la corsa emiliana per la seconda volta in carriera, a distanza di ben otto anni dall'ultimo successo datato 2006.\nNel 2015, sempre presente nell'organico del team arancio \u2013 ora rinominato CCC Sprandi Polkowice \u2013, ottiene un successo nella cronosquadre della Settimana Internazionale di Coppi e Bartali, indossando per un giorno la maglia di \"leader\" e chiudendo al terzo posto finale. In seguito ad un buon quinto posto alla Freccia del Brabante, \u00e8 protagonista al Presidential Cycling Tour of Turkey: si aggiudica infatti la \"tappa regina\", restando in testa alla classifica per tre giorni, dovendosi tuttavia ritirare nell'ultima tappa a causa di una caduta. Dopo una serie di piazzamenti, compreso un nuovo secondo posto al Sibiu Cycling Tour cos\u00ec come nella seconda tappa del Tour du Limousin, si impone a met\u00e0 settembre nella Coppa Agostoni: riesce ad avvantaggiarsi sull'ultima asperit\u00e0 del Lissolo, a circa 50\u00a0km dalla conclusione, assieme a Scarponi e Vincenzo Nibali, resistendo nel finale al ritorno del gruppo e battendo in una volata a due il siciliano dell'Astana. Seguono altri piazzamenti nel finale di stagione, compresa la terza piazza al Gran Premio Industria e Commercio di Prato.\nNel 2016, alla quarta e ultima annata con la maglia polacca, Rebellin non ottiene vittorie. Ad inizio stagione si fa notare con alcuni piazzamenti al Dubai Tour e al Tour of Oman, ma nelle classiche di un giorno non riesce a incidere. Trova altri piazzamenti in gare di secondo piano, quali un terzo posto di tappa e un quinto nella generale del Tour of Malopolska, un quinto alla neonata Rad am Ring e un terzo posto di tappa con un'omonima posizione nella generale del Giro della Repubblica Ceca. Nelle classiche italiane di fine stagione non brilla, complici anche alcuni problemi fisici, ottenendo come miglior risultato l'ottavo posto al Memorial Marco Pantani.\nTerminata l'esperienza polacca, Rebellin corre anche nella stagione 2017, firmando con la squadra kuwaitiana Kuwait-Cartucho.es. Nonostante i 45 anni d'et\u00e0, il ciclista veneto riesce ad ottenere nella prima parte d'annata alcuni piazzamenti, tra cui un terzo posto di tappa e nella generale del neonato Tour de Lombok. Decimo il 25 giugno ai campionati italiani in Piemonte, nel periodo estivo corre Tour of Qinghai Lake e Volta a Portugal, non trovando risultati di rilievo. A fine settembre in Indonesia arrivano invece i primi successi, quando fa sua in solitaria, alla veneranda et\u00e0 di 46 anni, la prima tappa del Banyuwangi Tour de Ijen, conquistando anche la classifica generale della breve corsa a tappe; il 12 ottobre ottiene quindi la terza e ultima vittoria stagionale, imponendosi in uno sprint a due nella quinta frazione del Tour of Iran (Azarbaijan), concluso in settima posizione.\nNonostante l'et\u00e0 ormai gli pregiudichi la possibilit\u00e0 di essere ancora competitivo nelle corse di alto livello, anche nel 2018 Rebellin non intende appendere la bicicletta al chiodo e firma per la Sovac-Natura4Ever, team algerino il cui calendario prevede prevalentemente gare del continente africano. Dopo il debutto allo Sharjah Tour, in cui ottiene un quarto posto di tappa, tra febbraio e marzo ottiene qualche altro piazzamento nella \"top 10\" in alcune gare tra Algeria e Marocco, tra cui una nuova quarta posizione nella classifica finale del Tour d'Alg\u00e9rie. La prima e unica vittoria in stagione arriva il 6 maggio, quando fa sua al termine di uno strappo la terza tappa del Tour International de la Wilaya d'Oran, che conclude secondo nella generale, alle spalle del belga compagno di squadra Laurent \u00c9vrard. A fine mese torna a correre in Europa il Giro del Belgio, chiuso in trentaduesima posizione. Nella seconda parte dell'annata disputa poche prove, prendendo parte ad alcune semiclassiche del Nord, ma concludendole lontano dalle posizioni di vertice.\nCon la Sovac disputa le prime gare del calendario francese del febbraio 2019, il Grand Prix Cycliste la Marseillaise, l'\u00c9toile de Bess\u00e8ges e il Tour du Haut-Var, lontano dai migliori. A fine aprile in occasione dell'uscita de \"Il vecchio saggio\", docufilm francese a lui dedicato, annuncia il passaggio alla Meridiana Kamen Team, squadra per la quale aveva gi\u00e0 gareggiato nel 2012: all'esordio con la nuova maglia conclude al ventesimo posto il Tour of Slovenia di fine giugno, mentre il 30 dello stesso mese \u00e8 diciottesimo ai campionati italiani di Compiano. Successivamente partecipa a Coppa Agostoni, Coppa Bernocchi e Trofeo Matteotti che chiude rispettivamente 18\u00ba, 34\u00ba e 33\u00ba\nNel 2020, prima della sospensione a causa della Pandemia di COVID-19, ottiene l'undicesimo posto al Pore\u010d Trophy; alla ripresa delle competizioni \u00e8 al via del Sibiu Cycling Tour, dove conclude ottavo in classifica generale."}
{"id": "691974", "revid": "125027302", "url": "https://it.wikipedia.org/wiki?curid=691974", "title": "Antipapa Giovanni XVI", "text": "Fu antipapa col nome di Giovanni XVI dal 997 al 998.\nBiografia.\nNato a Rossano, nel territorio bizantino della penisola italiana, di origine greca (il cognome \"Phil\u00e0gathos\" \u00e8 tipicamente greco), fu cappellano dell'imperatrice Teofano, nipote dell'imperatore bizantino Giovanni I Zimisce che nel 972 aveva sposato Ottone II di Sassonia (anche Teofano era di madrelingua greca). In due occasioni Giovanni svolse le funzioni di cancelliere imperiale per Ottone II, nel 980-982 quando fu nominato abate di Nonantola nel 991-992.\nDurante i suoi viaggi in Italia fu nominato nel 987 tutore del figlio dell'imperatore Ottone, che aveva al tempo solo sette anni. Su suggerimento dell'imperatrice fu poi nel 989 nominato abusivamente vescovo di Piacenza, citt\u00e0 a cui don\u00f2 le reliquie di san Cipriano e santa Giustina. Successivamente fu inviato a Costantinopoli per accompagnare una principessa bizantina per il giovane Ottone. Dopo la morte dell'imperatore, il figlio Ottone III venne in aiuto di papa Giovanni XV nel 996, per sedare la ribellione di una fazione guidata dall'aristocratico romano Crescenzio II, detto \"il Nomentano\", figlio di Crescenzio I (\u2020984) e padre di Crescenzio III (\u20201020). Ottone si ferm\u00f2 a Pavia per essere acclamato re d'Italia e non riusc\u00ec a raggiungere Roma prima della morte del papa. Una volta a Roma, Ottone organizz\u00f2 l'elezione del cugino Bruno di Carinzia come Papa Gregorio V ed il nuovo papa incoron\u00f2 Ottone imperatore il 21 maggio 996. Nello stesso anno papa Gregorio V lo nomin\u00f2 cardinale vescovo di Ostia.\nUna volta tornato in Germania Ottone III, la fazione capeggiata dai Crescenzi detronizz\u00f2 nel 997 Gregorio V con la forza e fece acclamare Giovanni papa col nome di Giovanni XVI usufruendo anche dell'attivo sostegno di Basilio II Bulgaroctono. Sempre nel 997 un sinodo dei vescovi tenutosi a Pavia, allora capitale imperiale in Italia, riconobbe Gregorio V come legittimo e scomunic\u00f2 Giovanni XVI.\nLa rivolta dei Crescenzi fu repressa con decisione da Ottone che marci\u00f2 di nuovo su Roma nel febbraio del 998. Crescenzio II fu decapitato sui merli di Castel Sant'Angelo da parte di Eccardo I di Mei\u00dfen e il cadavere senza testa precipitato gi\u00f9; poi fu appeso ad una forca su Monte Mario, ribattezzato dai tedeschi \"Mons Gaudii\" e dai romani \"Mons Malum\". Giovanni XVI fugg\u00ec, ma fu inseguito e catturato dalle truppe imperiali comandate dal conte di Brisgovia Bezelino di Villingen, che gli mozzarono naso ed orecchie, gli tagliarono la lingua, gli ruppero le dita e lo accecarono, in modo da impedirgli di scrivere. Giovanni XVI fu poi deposto pubblicamente di fronte ad Ottone III ed a Gregorio V, gli furono strappate le vesti di dosso e trascinato per Roma nudo a in groppa di un asino al contrario, con un copricapo ridicolo addosso, dopodich\u00e9 fu rinchiuso in un monastero romano. , dove mor\u00ec il 26 agosto 1001, sotto papa Silvestro II.\nL'assenso all'elezione di Giovanni come antipapa contro Gregorio pu\u00f2 essere visto come una delle continue manipolazioni nella costante lotta politica dell'aristocrazia romana contro l'Impero, per cercare di sfruttare l'interesse bizantino ad opporsi all'espansione del potere imperiale a Roma, essendo stato Gregorio il primo pontefice tedesco."}
{"id": "691975", "revid": "767487", "url": "https://it.wikipedia.org/wiki?curid=691975", "title": "West Cork", "text": "Il West Cork (\"Cork Occidentale\") \u00e8 una regione rurale e suggestiva, in alcuni tratti anche selvaggia, della parte occidentale della Contea di Cork, in Irlanda. Turisticamente \u00e8 una delle mete pi\u00f9 apprezzate."}
