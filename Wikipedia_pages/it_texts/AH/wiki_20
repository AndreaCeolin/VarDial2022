{"id": "674630", "revid": "1776051", "url": "https://it.wikipedia.org/wiki?curid=674630", "title": "Maurizio Zipponi", "text": "Attualmente esperto e consulente di politiche industriali e internazionalizzazioni di impresa.\nSegretario generale della FIOM di Brescia (dal 1994 al 2002) e di Milano (dal 2002 al 2006). Scrittore e esperto di politiche industriali.\nDa sempre impegnato nel sindacato, \u00e8 per anni segretario della Fiom di Brescia e di Milano. Ha scritto anche alcuni libri, sempre relativi al mondo del lavoro e dal 2013 consulente di primari gruppi industriali e finanziari.\nParlamentare indipendente per Rifondazione Comunista.\nViene candidato ed eletto come indipendente dal Partito della Rifondazione Comunista alle elezioni politiche del 2006; poco dopo le elezioni si iscrive a tale partito e ne diviene membro della Segreteria Nazionale con responsabilit\u00e0 sul Lavoro. Alla Camera dei deputati viene inserito nella X Commissione (attivit\u00e0 produttive, commercio e turismo).\nFuoriuscita dal PRC e avvicinamento all'Italia dei Valori.\nNon viene rieletto in Parlamento dopo le elezioni politiche del 2008. A seguito del cambio di maggioranza in seno al partito della Rifondazione Comunista, lui conserva la responsabilit\u00e0 del dipartimento lavoro.\nInizialmente vicino alle posizioni che hanno portato alla nascita di Sinistra e Libert\u00e0, successivamente si avvicina alle posizioni di Antonio Di Pietro. \u00c8 candidato come indipendente alle elezioni europee del 2009 per l'Italia dei Valori ma non risulta eletto. Dopo le elezioni europee del 2009 diviene responsabile del settore lavoro e industria dell'Italia dei Valori. Coordina i gruppi parlamentari sulle materie di propria competenza. Nel 2011 ha scritto con Antonio Di Pietro il libro \"Usciamo dalla crisi, viaggio nel lavoro e verso i referendum\".\nRivista nazionale \"GliAltri\" e rubrica \"Scelte Sostenibili\".\nDal 2010 al 2014 scrive settimanalmente sulla rivista nazionale \u201cGli Altri\u201d, sui temi della politica industriale, della green economy e delle proposte per creare lavoro e impresa. Sempre sul settimanale Gli Altri segue la rubrica \u201cScelte Sostenibili\u201d, con l'obiettivo di ricercare e presentare le esperienze imprenditoriali di eccellenza per l'Expo 2015. Collabora con Agi per il nuovo sito 'Scelte Sostenibili'.\nDopo l'attivit\u00e0 politica - esperto e consulente per piani industriali e internazionalizzazioni.\nDal 2010 al 2013 entra nel Consiglio di amministrazione della OMB International, azienda pubblica bresciana che viene risanata e portata in attivo. Zipponi chiede e ottiene formalmente che non vi sia alcuna forma di compenso, retribuzione o consulenza per l'incarico che ha svolto.\nNel 2013 interrompe il rapporto di lavoro con l'Italia dei Valori e prosegue nella sua attivit\u00e0 di esperto in politiche industriali, internazionalizzazione d'impresa e diritto del lavoro.\nA fine 2013 assume per la Beretta s.p.a. il compito di creare un'alleanza tra il mondo ambientalista, agricolo e venatorio, al fine di realizzare un progetto italiano per una nuova filiera ambientale compatibile con le migliori pratiche europee. nel 2016 diventa Presidente del Comitato scientifico della fondazione nazionale UNA (Uomo-Natura-Ambiente) e firma con il ministro dell'ambiente un protocollo per le buone pratiche e la bio diversit\u00e0.\nNel 2014 lavora con il club di imprenditori italiani di eccellenza, soci del Museo Millemiglia (complessivamente occupano 25.000 dipendenti e con ricavi pari a circa 8 miliardi) per aiutare l'internazionalizzazione dell'impresa italiana e attirare investimenti nel nostro Paese. Tale iniziativa ha un primo importante risultato definito con la Camera di Commercio italo-cinese.\nAll'inizio del 2014 redige le proposte per creare lavoro pubblicate nello \"Sbloccalavoro\" che diventano punto programmatico di confronto tra le forze del centrosinistra e predispone una proposta di legge popolare per correggere i drammatici errori della Legge Fornero sul sistema pensionistico, introducendo quelle necessarie flessibilit\u00e0 adottate nel 2013 dal sistema tedesco.\nNel 2015 diventa formalmente responsabile della nuova filiera ambientale che vede tra i protagonisti 4 universit\u00e0 (Statale di Milano, Federico II di Napoli, Urbino, Pollenzo-Slowfood), Legambiente, associazioni venatorie, Federparchi, osservatorio contro le agromafie, CNCN (Comitato Nazionale Caccia e Natura).\nTale filiera elabora 5 progetti nazionali che hanno al centro il territorio, l'ambiente e la valorizzazione della tradizione italiana.\nSempre nel 2015 realizza due iniziative di presentazione dei progetti a Expo oltre che a Roma, alla Camera dei Deputati con il patrocinio di 4 ministeri, a Vicenza, a Grosseto, a Brescia.\nIntanto entra nel comitato scientifico dell'Osservatorio sulla criminalit\u00e0 nell'agricoltura e sul sistema agroalimentare, fondazione guidata da Giancarlo\nCaselli e promossa da Coldiretti. Nel Comitato scientifico vi sono oltre a Caselli i principali Procuratori Generali italiani e i massimi esponenti dei\ncorpi di Polizia che operano contro la criminalit\u00e0 organizzata.\nNello stesso anno diventa Vicepresidente nazionale del CNCN.\nDal 2015 collabora con la pi\u00f9 importante industria italiana del settore energetico per progetti di acquisizione, internazionalizzazione e consolidamento societario.\nDal 2016 collabora con il primo istituto finanziario italiano fornendo valutazioni sui piani industriali che vengono poi sostenuti. Tale rapporto prosegue per il 2018 e 2019.\nDal 2017 \u00e8 consulente di Banca Intesa in relazione ad analisi e proposte relative a progetti industriali nazionali di interesse per il sistema produttivo italiano, e collabora con \u201cChief Institutional Affairs and External Communication Officer\u201d.\nDal 2019 \u00e8 Senior Advisor per Banca Intesa in relazione alla coerente applicazione del piano industriale di Mittal relativo alla acquisizione dell\u2019ex ILVA valido per gli anni 2019/2023."}
{"id": "674631", "revid": "1716867", "url": "https://it.wikipedia.org/wiki?curid=674631", "title": "Alberto Burgio", "text": "Nato a Palermo il 13 maggio 1955, dal 1993 insegna Storia della filosofia presso l'Universit\u00e0 di Bologna.\n\u00c8 stato eletto deputato al Parlamento della Repubblica alle elezioni politiche del 2006 (XV legislatura).\nStudi.\nSi \u00e8 occupato prevalentemente di storia della filosofia politica e di filosofia della storia con studi su Rousseau e l'idealismo classico, la teoria della storia tra Kant e Marx e il marxismo italiano (Labriola e Gramsci), il razzismo e il nazismo."}
{"id": "674633", "revid": "1186766", "url": "https://it.wikipedia.org/wiki?curid=674633", "title": "Amh", "text": ""}
{"id": "674634", "revid": "115931541", "url": "https://it.wikipedia.org/wiki?curid=674634", "title": "Augusto Rocchi", "text": "Biografia.\nDa sempre impegnato nel sindacato e nella politica, \u00e8 per anni uno dei principali dirigenti del Partito della Rifondazione Comunista nella citt\u00e0 di Milano e della Lombardia.\nViene candidato ed eletto alla Camera dei deputati dopo le elezioni politiche del 2006 e per i due anni della Legislatura far\u00e0 parte della XI Commissione (Lavoro pubblico e privato). Non viene rieletto in Parlamento dopo le elezioni politiche del 2008.\nAl congresso nazionale di Rifondazione dell'estate 2008 appoggia la mozione guidata da Nichi Vendola, ma alcuni mesi dopo non ne condivide la scelta di uscire dal partito: dal 2009 diventa Responsabile nazionale del dipartimento Economia del PRC guidato da Paolo Ferrero"}
{"id": "674636", "revid": "1342115", "url": "https://it.wikipedia.org/wiki?curid=674636", "title": "Elettra Deiana", "text": "Biografia.\nLaureata in Lettere presso la Sapienza di Roma, fra gli anni '60 e gli anni '80 ha militato nella IV Internazionale, ha partecipato ai movimenti del '68 e post '68, da sempre vicina agli ambienti del femminismo e del pacifismo. Ha aderito dalla fondazione al Partito della Rifondazione Comunista.\nEletta alla Camera dei deputati nel 2001 (restando a Montecitorio per due Legislature), ha operato nella Commissione Difesa sui temi della pace e della critica delle nuove dottrine militari relative alla guerra globale e preventiva. \u00c8 stata una delle promotrici del Forum dei parlamentari contro la guerra.\nDopo le Elezioni politiche del 2008 non \u00e8 stata rieletta in Parlamento.\n\u00c8 stata membro della Presidenza Nazionale di Sinistra Ecologia Libert\u00e0 (come responsabile Pace e Disarmo), prima di aderire al suo scioglimento a Sinistra Italiana."}
{"id": "674638", "revid": "486946", "url": "https://it.wikipedia.org/wiki?curid=674638", "title": "Dandy", "text": ""}
{"id": "674640", "revid": "87128", "url": "https://it.wikipedia.org/wiki?curid=674640", "title": "Marina di Gioiosa Jonica", "text": ""}
{"id": "674643", "revid": "1522738", "url": "https://it.wikipedia.org/wiki?curid=674643", "title": "Blanka", "text": " \u00e8 un personaggio della serie di videogiochi \"Street Fighter\". \u00c8 una presenza stabile nei vari capitoli comparendo anche in \"\", in \"Marvel vs. Capcom\" e nella serie \"Street Fighter EX\". Blanka, inoltre, appare nel film \"Street Fighter - Sfida finale\", dove viene col personaggio di Charlie, che verr\u00e0 introdotto successivamente nel gioco.\nStoria.\nInizialmente, Blanka doveva chiamarsi Hamablanka, ossia la storpiatura giapponese di \"Hombre blanco\", soprannome datogli a causa della pelle chiara: da notare che il soprannome \u00e8 in spagnolo, mentre dovrebbe essere in portoghese (dove si direbbe \"homem branco\"), visto che Blanka vive a Manaus, in Brasile, dove la lingua ufficiale \u00e8 il portoghese.\nDi Blanka si sa che sarebbe nato il 12 febbraio 1966 e che da bambino se ne sono perse misteriosamente le tracce. Dopo decenni passati nella foresta pluviale amazzonica (dove compare come creatura leggendaria nei miti degli amerindi che lo hanno avvistato fugacemente alcune volte), il lottatore si presenta a Manaus con l'intenzione di fare a pezzi qualsiasi eventuale sfidante gli si presenti davanti.\nCompletando \"\" col personaggio si scopre che da bambino Blanka, il cui vero nome \u00e8 Jimmy, si trovava su un aereo che precipit\u00f2 nella foresta: miracolosamente sopravvissuto, fece perdere le sue tracce. A rivelarglielo \u00e8 sua madre stessa, che lo riconosce per via dei bracciali e delle cavigliere d'oro che lei gli regal\u00f2. In \"Street Fighter Alpha 3\", invece, Dan rivela di conoscere gi\u00e0 Blanka, che gli avrebbe addirittura salvato la vita.\nIl personaggio.\nIl personaggio di Blanka era stato inizialmente concepito come una sorta di cavernicolo: successive modifiche degli operatori della Capcom, volte a rendere il suo aspetto pi\u00f9 mostruoso e selvaggio, hanno portato al personaggio di Street Fighter II, che viene poi modificato per divenire pi\u00f9 \"umano\" in Street Fighter Alpha 3.\nUna delle caratteristiche principali di Blanka (sicuramente la prima ad essere notata) \u00e8 il colore verde della pelle. Durante il gioco viene spiegato che la sua pelle era un tempo estremamente pallida (come si conviene ad una persona dai capelli rossi), ma questo colore si \u00e8 poi tramutato in verde per via della costante assunzione di clorofilla.\nIl concetto originale nel quale Blanka appariva come un uomo selvaggio \u00e8 stato riutilizzato dalla Capcom con il personaggio King Rasta Mon del videogioco \"Saturday Night Slam Masters\".\nAbilit\u00e0.\nBlanka ha imparato da solo a combattere nella foresta, usando i propri denti ed artigli.\nIl suo attacco pi\u00f9 famoso \u00e8 senz'altro l'Attacco Tuono, che il lottatore ha imparato dalle anguille elettriche e che consiste nell'emissione di elettricit\u00e0.\nUn altro attacco \u00e8 il Rotolamento, che consiste nel rotolamento a mezz'aria di Blanka lungo tutto lo schermo.\nNelle versioni successive del gioco, vengono introdotti nuovi tipi di rotolamento e l'Attacco Tropicale, nel quale Blanka scuote gli alberi per far cadere delle angurie che vengono lanciate contro l'avversario.\nLe mosse di Blanka:\nSuper\nMeteo Combo\nMeteo tag combo (solo su SF EX2 e 3)\nColpo eseguibile se Blanka combatte in coppia con Dhalsim\nYoga Thunder: Dhalsim colpisce con una delle sue tecniche di fuoco scagliando l'avversario su Blanka elettrificato.\nNella serie Alpha, Blanka non parlava ma riusciva a esprimere i suoi stati d'animo solo con urli e gemiti sconnessi, che solamente Dan riusciva a decifrare. In Street Fighter II pare che conosca bene l'inglese, forse questo perch\u00e9 inizia a convivere con gli umani."}
{"id": "674644", "revid": "2121414", "url": "https://it.wikipedia.org/wiki?curid=674644", "title": "Procter &amp; Gamble", "text": "Il gruppo Procter &amp; Gamble \u00e8 una multinazionale americana di beni di largo consumo con sede a Cincinnati, Ohio (USA).\nNell'anno 2017 presentava circa 92 000 dipendenti, 100 stabilimenti di produzione e 20 centri di ricerca. L'esercizio precedente \u00e8 stato chiuso da Procter &amp; Gamble con un fatturato di 66,8 miliardi di dollari, per un utile netto di 9,8 miliardi.\n\u00c8 stata inserita nel 2011 da Fortune Magazine al quinto posto nella classifica \"World's Most Admired Companies\" dopo avere ricoperto la sesta posizione l'anno precedente.\nStoria.\nP&amp;G fu fondata nel 1837 da due europei emigrati negli Stati Uniti: William Procter (1801-1884), un candelaio inglese, e James Gamble (1803-1891), un saponiere irlandese.\nDopo la sua fondazione, l'impresa \u00e8 ampiamente cresciuta nel mercato dei beni di largo consumo, battendo ripetutamente nuove strade nel marketing. Un suo segno particolare \u00e8 il marketing orientato esclusivamente sulle singole marche, laddove l'azienda di solito resta completamente nell'ombra: per questo l'azienda \u00e8 ritenuta come il pioniere o il creatore del cosiddetto \"brand management\". L'utilizzo coerente della pubblicit\u00e0 televisiva e di quella radiofonica soprattutto nella prima met\u00e0 del XX secolo, risale alla P&amp;G. Anche il termine soap opera deriva dalla strategia di marketing della societ\u00e0, consistente nello sponsorizzare e a volte nel produrre dopo gli anni trenta spettacoli radiofonici. Una rinomata produzione della P&amp;G \u00e8 \"Sentieri\", che conta dal 25 gennaio 1937 pi\u00f9 di 15 000 puntate.\nIl documentarista Michael Moore nel suo documentario \"The Big One\" ha analizzato i metodi adoperati dalla Procter &amp; Gamble per ridurre il personale.\nLa P&amp;G in Italia.\nLa Procter &amp; Gamble Italia ha sede legale a Roma. A seguito di una politica di disinvestimento sul territorio italiano, ha al momento solo due stabilimenti industriali attivi: a Pomezia (RM), dove si producono detersivi per il bucato ed \u00e8 il centro di distribuzione per il centro-sud Italia; a Gattatico (RE), dove invece sono prodotti detergenti per la pulizia della casa. L'azienda ha infatti ceduto vari marchi ed unit\u00e0 produttive (es. Andezeno (TO), dove si produce caff\u00e8; Porcari (LU), dove si producono prodotti di carta), oltre ad aver chiuso la sede operativa di Castiglione delle Stiviere (MN), dove c'erano gli uffici dei prodotti Wella.\nNel giro di pochi anni l'azienda ha chiuso tutte le attivit\u00e0 di ricerca che si svolgevano a Roma e a Sambuceto di San Giovanni Teatino (CH). I due centri prima della chiusura contavano circa 300 ricercatori. Inoltre la P&amp;G \u00e8 azionista, in compartecipazione 50-50 con il Gruppo Angelini, della Fater S.p.A., azienda con sede a Pescara e presente sul mercato italiano con alcuni importanti linee di prodotti nel settore igienico-sanitario. La Fater ha rilevato nel 2013 dalla P&amp;G alcuni marchi come \"Ace\", e stabilimenti tra cui quello di Campochiaro (CB) attivo dal 1983. A Pescara ha sede anche la joint venture Fameccanica per la produzione di macchinari industriali.\nMarchi.\nMarchi in Italia.\nGli articoli prodotti dalla P&amp;G hanno una larga diffusione; il gruppo produce tutta una serie di articoli conosciuti, come i prodotti di pulizia per la casa Mastro Lindo e Viakal e i prodotti per la cura del bucato come Dash e l'ammorbidente Lenor.\nOrganizzazione.\nNel 1998 ebbe luogo una ristrutturazione aziendale nelle seguenti unit\u00e0:\nDal 2004 l'impresa \u00e8 ripartita nelle seguenti unit\u00e0 gestionali:"}
{"id": "674647", "revid": "60395", "url": "https://it.wikipedia.org/wiki?curid=674647", "title": "Fomes lucidus", "text": ""}
{"id": "674652", "revid": "60395", "url": "https://it.wikipedia.org/wiki?curid=674652", "title": "Ganoderma japonicum", "text": ""}
{"id": "674653", "revid": "60395", "url": "https://it.wikipedia.org/wiki?curid=674653", "title": "Polyporus lucidus", "text": ""}
{"id": "674654", "revid": "842", "url": "https://it.wikipedia.org/wiki?curid=674654", "title": "Unit\u00e0 a dischi Zip", "text": ""}
{"id": "674660", "revid": "125662639", "url": "https://it.wikipedia.org/wiki?curid=674660", "title": "L'amico di famiglia (film 2006)", "text": "L'amico di famiglia \u00e8 un film del 2006 scritto e diretto da Paolo Sorrentino.\nFu presentato in concorso al Festival di Cannes nel 2006, ma usc\u00ec nelle sale italiane solo nel novembre dello stesso anno, dopo che il regista ebbe cambiato il montaggio di alcune scene e il finale.\nTrama.\nGeremia de' Geremei vive a Sabaudia in una modesta abitazione con l'anziana madre, immobilizzata a letto. Ha un piccolo atelier ma le persone che riceve non hanno quasi mai nulla a che fare con la sua attivit\u00e0 di sarto. Infatti Geremia in realt\u00e0 \u00e8 un usuraio, figlio d'arte, soprannominato \"Cuoredoro\", spietato nel farsi rispettare e attento, nel suo interesse, ad aiutare solo chi potr\u00e0 in qualche modo risarcirlo. Accumulare denaro non \u00e8 la sua unica passione, Geremia ha un debole per i cioccolatini ed un rapporto morboso con il genere femminile. Ad affiancarlo nel suo lavoro, oltre a due fratelli \"tirapiedi\", c'\u00e8 Gino, il suo fedele informatore, che si veste da cowboy e vive in un camper, sognando di potersi trasferire nel Tennessee.\nTra i suoi clienti si fa avanti un padre che non ha i mezzi per concorrere alle spese del matrimonio della figlia. Geremia prende \"a cuore\" il caso quando vede la promessa sposa, un'impertinente reginetta di bellezza. La ragazza non si cura dei problemi economici, n\u00e9 in realt\u00e0 ha particolari pretese riguardo alle nozze. Quando, per\u00f2, capisce il motivo per cui, improvvisamente, \u00e8 piombato in casa questo \"amico di famiglia\" di cui non era a conoscenza, va su tutte le furie. Il padre allora le spiega come le possibilit\u00e0 familiari siano pressoch\u00e9 nulle e che per rendere almeno dignitose le imminenti nozze, si debba sottoporre ad un'ulteriore umiliazione, dopo le tante gi\u00e0 subite proprio per poterla far crescere nell'agiatezza. Cos\u00ec, la mattina stessa del matrimonio, con la scusa di una riparazione sul vestito, lo strozzino visita la giovane che gli si concede, in cambio di un drastico sconto sul tasso d'usura.\nGeremia viene in seguito raggiunto da una proposta molto allettante. Un industriale con problemi di credito, Giulio Montanaro, \u00e8 in procinto di fare un affare clamoroso ma ha bisogno subito di un milione di euro. Potrebbe restituire addirittura il doppio in tempi brevissimi. Abituato a piccoli prestiti e sempre stragarantiti, \"Cuoredoro\" finisce sorprendentemente per accettare, nonostante sia stato sconsigliato da Gino e, soprattutto, dalla madre. A fargli fare il passo pi\u00f9 lungo della gamba ha contribuito anche lo stato di euforia che segue il nuovo incontro con la giovane novella sposa che, rivista dopo tempo, prima rifiuta le sue \"avances\", poi inaspettatamente gli si offre dichiarandosi innamorata. Fatto l'affare l'avido usuraio apre gli occhi: Gino, i suoi scagnozzi e la ragazza l'hanno raggirato e ora sono scomparsi. Con la morte della madre e la perdita di tutti i suoi averi, Geremia ora \u00e8 ancora pi\u00f9 solo al mondo.\nColonna Sonora.\nLe musiche originali sono curate da Teho Teardo, distribuite da Edel Italia su etichetta Radio Fandango. Tra i brani non originali sono presenti tracce di Antony and the Johnson, The Album Leaf, Isan e Lali Puna."}
{"id": "674667", "revid": "2091899", "url": "https://it.wikipedia.org/wiki?curid=674667", "title": "Wikimapia", "text": "WikiMapia \u00e8 una mappa online che combina le caratteristiche di Google Maps e Wiki, permettendo agli utenti di aggiungere informazioni sotto forma di nota su qualsiasi localit\u00e0 del mondo. Creato da Alexandre Koriakine e Evgeniy Saveliev, il progetto \u00e8 stato lanciato il 24 maggio 2006 e punta a \"descrivere l'intero pianeta Terra\".\nCrescita.\nAl 16 agosto 2006, un milione di localit\u00e0 erano state aggiunte. Al 2 ottobre 2006, il numero di localit\u00e0 era aumentato fino a raggiungere 1,6 milioni.\nNel suo sviluppo iniziale, Wikimapia non aveva utenti registrati e gerarchie amministrative. Tutti gli utenti potevano editare anonimamente, senza alcun meccanismo di controllo o disciplina per gli utenti problematici.\nWikimapia non \u00e8 collegato con Wikipedia e la Wikimedia Foundation, ma gli autori sostengono di essersi \"ispirati a Wikipedia\".\nFunzionalit\u00e0.\nAggiungere un punto.\nWikimapia permette di segnalare punti di interesse generale come musei, chiese, stazioni, parchi, e in macro paesi e citt\u00e0, solo per citarne alcuni, delineandone i contorni in modo accurato.\nAll'interno delle finestre descrittive apribili in ciascun Hotspot possono essere indicati collegamenti con Wikipedia, brevi descrizioni e collegamenti esterni. Possono inoltre essere inserite foto e video YouTube.\nI contributi sono liberi e non vincolati dall'autore della finestra.\nLa versione beta, disponibile dal settembre 2008, permette di tracciare fiumi e ferrovie, oltre alle strade gi\u00e0 tracciabili nella prima versione.\nNel forum, gli utenti pi\u00f9 attivi si scambiano consigli utili alla crescita del sito, e riguardo all'utilizzo della Netiquette.\nCronologia.\nSu Wikimapia l'utente registrato pu\u00f2 visualizzare la cronologia delle modifiche intervenendo sul men\u00f9 della finestra relativa a ciascun punto inserito.\nLingue.\nInserire punti \u00e8 possibile in svariate lingue, attualmente 93.\nGli interventi di traduzione all'interno della stessa voce da una lingua all'altra sono particolarmente apprezzati.\nInoltre i men\u00f9 sono stati tradotti in 25 lingue.\nVoti.\nOgni utente pu\u00f2 esprimere un voto, positivo o negativo, nei confronti di ogni altro utente. Solitamente i voti sono un indicatore della bont\u00e0 del lavoro dell'utente.\nCategorie.\nIn ogni punto si pu\u00f2 indicare una categoria di appartenenza. Questa possibilit\u00e0 \u00e8 stata introdotta per il gran numero di quadrati visualizzati nelle aree in cui gli utenti erano pi\u00f9 attivi, vedi India e Russia.\nAttualmente viene utilizzata per sfoltire e visualizzare solo ci\u00f2 che si cerca.\nNuove funzionalit\u00e0.\nUn sistema di registrazione \u00e8 stato introdotto l'8-9 ottobre 2006. Agli utenti registrati da almeno tre giorni vengono concessi alcuni poteri amministrativi, tra i quali quello di spostare, ridimensionare, cancellare o proteggere gli oggetti. Inoltre \u00e8 stato attivato un sistema \"a punti\": \u00e8 possibile accumulare punti aggiungendo o modificando i luoghi creati ed avere diritto a poteri aggiuntivi. Gli utenti attivi di Wikipedia e quelli in contatto con Wikimapia da prima del 5 ottobre 2006 sono esenti dal periodi di attesa di tre giorni.\nGli \"Hotspot\" vengono creati segnando un rettangolo sulla mappa (con lato massimo di 20 chilometri), il quale viene collegato con un appunto contenente informazioni sulla localit\u00e0. Le informazioni possono essere in una delle 35 lingue attualmente supportate e possono essere modificate da qualunque altro utente, come in wiki.\nCome per Google Maps, \u00e8 possibile ingrandire l'immagine e visualizzare la mappa, l'immagine satellitare o entrambe.\nWikimapia pu\u00f2 essere incorporato all'interno di qualunque sito web: si sceglie \"Mappa sul tuo sito\" dal men\u00f9 \"Entra\". A questo punto, selezionando le coordinate desiderate, basta inserire il codice HTML nel proprio sito.\nDal 20 settembre 2007, Wikimapia \u00e8 disponibile in italiano.\nLicenze e proventi economici.\nA febbraio 2007, il sito di Wikimapia non comunica ancora quali sono i termini di licenza per le informazioni fornite dagli utenti. Il sito ha qualche provento economico dall'inserimento di Google AdSense.\nInteroperabilit\u00e0.\nI ricevitori GPS possono essere connessi a Wikimapia usando un plugin (in versione beta per Windows, da scaricare dal sito di Wikimapia).\nAlcune funzionalit\u00e0 sono disponibili per:"}
{"id": "674668", "revid": "33689", "url": "https://it.wikipedia.org/wiki?curid=674668", "title": "Mudos", "text": ""}
{"id": "674669", "revid": "439868", "url": "https://it.wikipedia.org/wiki?curid=674669", "title": "Valle Devero", "text": "La Valle Devero \u00e8 una valle alpina che appartiene alla Val d'Ossola (VCO), situata all'estremo nord del Piemonte, al confine con la Svizzera, tra le Alpi Lepontine.\nGeografia fisica.\nSi dirama dalla Valle Antigorio all'altezza di Baceno e si apre alla sommit\u00e0 formando un'ampia conca, nota come \"Piana di D\u00e8vero\", nella quale si trova l'Alpe Devero. Il torrente Devero attraversa l'intera valle bagnando le principali frazioni, quali Crampiolo, Devero, Goglio di Baceno e Croveo, per poi confluire nel Toce presso Baceno. La parte superiore della valle \u00e8 inserita nel Parco naturale dell'Alpe Veglia e dell'Alpe Devero.\nLe principali montagne dell'Alpe Veglia e Alpe Devero: Monte Leone, Helsenhorn, Cornera, Cervandone, Punta della Rossa, Monte Corbernas, Monte del Sangiatto, Arbola sono costituite da coltri di gneiss chiari del ricoprimento \"Monte Leone\". Molti sono i laghi alpini e i bacini artificiali sfruttati per la produzione dell'energia elettrica, quali il Lago di Agaro, ottenuto sommergendo l'omonima frazione e il Lago di Devero, meta turistica nel periodo estivo.\nNella \"Piana del Devero\", nel periodo invernale, \u00e8 aperta la pista di fondo costituita da un anello di 6\u00a0km di lunghezza e un altro anello, dalla \"Piana\" al \"Lago di D\u00e8vero\", lungo 18\u00a0km \u00e8 adatto ai fondisti pi\u00f9 esperti. Sono inoltre attivi impianti sciistici di risalita sul monte Cazzola.\nPrincipali Cime.\nLe cime che si affacciano sulla valle Devero fanno tutte parte delle Alpi Lepontine nel supergruppo chiamato Catena Monte Leone-Blinnenhorn.\nGeologia.\nLe Valli Ossolane ed in particolare le zone di Devero e Veglia sono caratterizzate da una grande variet\u00e0 di rocce per questo esse assumono un particolare interesse nello studio della formazione della catena alpina.\nI minerali che si trovano in queste aree oltre ad essere unici al mondo per la loro particolarit\u00e0 sono anche e soprattutto quantitativamente diffusi e facilmente recuperabili per questo la zona costituisce un sito geologico e mineralogico di particolare importanza per tutti i geologi.\nIn queste aree il sistema di falde, consistente nella sovrapposizione e scorrimento di rocce e sedimenti, che forma i ricoprimenti delle zone \"Sempione - Ticino\" porta alla luce elementi profondi della zona pennidica. Nell'area in cui la Valle Devero confluisce con la valle Antigorio vi fu l'erosione glaciale, la quale scopr\u00ec l'elemento pi\u00f9 antico e profondo della catena alpina, che appunto per la sua antichit\u00e0 viene definito da alcuni studiosi \"Elemento 0\" o \"Cupola di Verampio\". Al di sopra di essa sono ben visibili formazioni rocciose, i grandi ricoprimenti, di Antigorio, del Lebendun e del Leone.\nLe falde sono formate da rocce molto antiche esse giacciono piegate verso il massiccio del Gottardo e costituivano basamento del paleo-oceano qui esistente 230 milioni di anni fa. L'avvicinarsi della zolla africana a quella europea 50\u00a0\u2013 60 milioni di anni fa, diede inizio alla formazione della catena alpina.\nL'enorme forza ed energia sprigionate dalla spinta della zolla africana contro quella europea caus\u00f2 il sollevamento del fondo dell'antico oceano, gli strati di rocce si accavallarono sopra dei sedimenti preesistenti e si formarono rocce pi\u00f9 recenti. Le rocce si trasformarono a causa delle enormi pressioni e delle elevate temperature cui furono sottoposte. I ricoprimenti di Antigorio, del Lebendun e del Leone sono separati da strati di rocce sedimentarie pi\u00f9 recenti di spessore variabile, che sono costituite da calcescisto e calcare, e assumono una particolare forma, detta sinclinale.\nIl sistema di falde e sinclinali poggia sulla \"Cupola di Verampio\" in una successione di unit\u00e0 tettoniche, cos\u00ec dislocate:\nI fenomeni orogenetici determinarono un cambiamento nei materiali che costituivano le rocce, provocando una ricristallizzazione nelle rocce primitive, e orientando i minerali di nuova formazione conformemente alle correnti tettoniche.\nInoltre sulle cime del Cervandone e dell'Helsenhorn sono presenti rocce della serie di Berisal.\nAll'interno di queste montagne gneiissiche, tra il Cervandone e la Val Deserta vi si trova un complesso ultrafemico, il complesso di Geisspfad, esso si espande a partire dalla cresta del Fleschorn Punta Marani fino alle punte della Rossa e del Crampiolo, prolungamenti affiorano sui versanti a sud est e nord est del Pizzo Cervandone. \nLa grande massa di rocce serpentinose \u00e8 caratterizzata da una colorazione rossastra, che \u00e8 dovuta all'alterazione superficiale delle stesse causata dagli agenti atmosferici. La roccia, nelle zone in cui l'ossidazione non si \u00e8 verificata, mantiene l'originale caratteristico colore verde.\nTipi di \"rocce verdi\" che si possono trovare in questa zona:\nMinerali che si trovano negli gneiss:\nMinerali rari o molto rari di genesi idrotermale, caratteristici dell'area del Cervandone, sono alcuni arseniati - e silicati ricchi di arsenico - di varia composizione cationica (di ferro e titanio, manganese, calcio e magnesio, o terre rare) quali: asbecasite cafarsite, chernovite, cervandonite, fetiasite, gasparite, paranite, strashimirite e tilasite. Altri minerali rari, privi di arsenico, presenti in zona sono: anatasio, allanite, crichtonite, synchysite (\"Albertini, 1991\")."}
{"id": "674670", "revid": "729019", "url": "https://it.wikipedia.org/wiki?curid=674670", "title": "Battaglia di Mars-la-Tour", "text": "La battaglia di Mars-la-Tour (nota anche come battaglia di Rezonville) ebbe luogo il 16 agosto 1870 e rappresent\u00f2 un'importante vittoria francese contro gli invasori prussiani, tuttavia non sfruttata dai vincitori.\nSituazione.\nDopo aver subito diverse sconfitte fra l'Alsazia e la Mosella (in particolare la battaglia di Forbach-Spicheren), l'armata francese del Reno andava ritirandosi verso Metz.\nNapoleone III, malato e discusso, raggiungeva Ch\u00e2lons-en-Champagne lasciando il 12 agosto il comando al generale Fran\u00e7ois Achille Bazaine (maresciallo di Francia, veterano di Algeria, Spagna, Crimea, Italia, comandante del corpo di spedizione in Messico).\nIl maresciallo aveva istruzione di proseguire il ripiegamento su Ch\u00e2lons, per raggiungere le riserve e l'armata del maresciallo Patrice de Mac-Mahon. Tuttavia, egli ag\u00ec senza fretta propendendo, piuttosto, per una strategia difensiva che facesse perno sul \u201cpunto forte\u201d della piazzaforte di Metz, da dove aveva intenzione di affrontare con (supposto) maggiore agio l'esercito invasore. La sua marcia per Ch\u00e2lons cominci\u00f2 il 15 agosto, ma il maresciallo stava attardandosi e a poche ore dall'inizio delle manovre non avrebbe avuto la capacit\u00e0 (o la volont\u00e0) di raggiungere l'obbiettivo dell'arretramento.\nL'azione di aggiramento prussiana.\nProfittando della indecisione della sua azione, i Prussiani agirono per tagliare ai Francesi la strada verso Verdun: nel pomeriggio del 14 agosto, le avanguardie del generale Steinmetz, in inferiorit\u00e0 numerica e sottoposti al fuoco delle superiori artiglierie francesi, diedero battaglia (battaglia di Borny-Colombey) nei dintorni del villaggio di Borny, salvo venire respinti nella serata. La loro azione aveva, tuttavia, permesso alla II armata del principe Federico Carlo di Prussia (nipote del re Guglielmo I), una tranquilla avanzata a sud di Metz: il 15 agosto, nel pomeriggio, le avanguardie raggiunsero Mars-la-Tour (villaggio situato a circa 15 km a sud di Metz), sbarrando ai Francesi la strada di Verdun, tappa per la pi\u00f9 lontana Ch\u00e2lons. Durante il giorno i germanici avevano preso possesso di quattro ponti sulla Mosella presso Dieulouard, Pont-\u00e0-Mousson, Pagny e Nov\u00e9ant. La cavalleria francese, dopo aver avuto alcune scaramucce con i prussiani a ovest fino a Mars-la-Tour, il 15 si era ritirata per Vionville per la notte senza verificare la forza o la direzione della spinta prussiana.\nLa battaglia.\nLa mattina del 16 agosto il III Corpo prussiano del von Alvensleben impegn\u00f2 le truppe francesi presso Rezonville inviando la quinta divisione di cavalleria a creare un avvolgimento a est della formazione nemica. Alvensleben credette infatti di stare attaccando solo la retroguardia dell'Armata del Reno e con questa convinzione mise a rischio la vita dei propri uomini. Il generale Ferdinand von St\u00fclpnagel, comandante della divisione di cavalleria, fu respinto dall'artiglieria del II corpo del generale Frossard patendo grosse perdite. L'artiglieria prussiana disposta fra Vionville e Flavigny alle 11,00 di mattina, imped\u00ec a Canrobert e Frossard di approfitarre del respingimento di St\u00fclpnagel. Alvensleben per guadagnare il tempo necessario che consentisse al X corpo di raggiungerlo, ordin\u00f2 alla sesta divisione di ripetere l'attacco contro Frossard, stavolta da ovest. I prussiani raggiunta Vionville furono respinti dalle forze di Canrobert e Frossard; quest'ultimo era disposto a est di Rezonville. Le due divisioni prussiane, raccolte in una zona molto ristretta, apparivano vulnerabili e soprattutto esposte sul lato sinistro, che avrebbe potuto diventare facile preda di Ladimirault col suo IV corpo. Il timore di Bazaine di venire attirato fuori da Metz trattenne i generali francesi dall'agire con eccessiva intraprendenza.\nLa violenza del fuoco delle artiglierie francesi spinse Alversleben a un gesto disperato. Alle 14,00 venne comandata una carica di corazzieri, dragoni ed ulani (ossia dei lancieri) della brigata comandata dal maggiore-generale Friedrich Wilhelm von Bredow, che venne diretta al campo di artiglieria francese del generale Canrobert. Ad essa rispose la carica dei corazzieri francesi di Henri de Forton sulla sinistra del campo di battaglia, che, tuttavia, ebbe scarso effetto, ostacolata com'era dalla stessa fanteria francese del Canrobert, che col suo fuoco incontrollato contrast\u00f2 ogni cavaliere, non distinguendo amici da nemici e provoc\u00f2 154 morti tra le proprie stesse forze. L'episodio della carica prussiana \u00e8 conosciuto come la \"Cavalcata della morte di von Bredow\": essa ebbe successo nel tacitare le artiglierie, ma cost\u00f2 ai Prussiani circa la met\u00e0 degli effettivi (420 furono colpiti su 800). Essa \u00e8 ricordata come l'ultima grande carica di cavalleria dell'Europa occidentale dopo la carica della brigata leggera nella guerra di Crimea. Tra i feriti vi fu anche Herbert von Bismarck, figlio del cancelliere prussiano.\nTra le 3,30 e le 4,00 del pomeriggio giunsero i primi uomini del X corpo del generale Konstantin von Voights-Rhetz dopo aver marciato per 12 ore sotto il caldo. Presso Tronville fu stabilita la 20\u00aa divisione. La 19\u00aa divisione del generale Schwarzkoppen fu inviata ad est del campo per attaccare il fianco sinistro delle forze di Ladmirault a Mars-la-Tours, ma con esiti disastrosi. Moltissimi prussiani caddero sotto il fuoco degli Chassepot. Nonostante ogni punto a favore dei francesi, Bazaine si ostin\u00f2 a non ordinare l'avanzata. Un membro dello staff del comandante dell'Armata del Reno, il colonnello Joseph Andlau, si disse \"costernato per la passivit\u00e0 del maresciallo\". I tedeschi tentarono di stappare la vittoria al nemico verso sera, lanciando un attacco sul fianco destro francese. L'azione guidata da Albert von Rheinbaben, che pass\u00f2 per il terreno erboso tra il fiume Yron e Mars-la-Tours, port\u00f2 scompiglio tra le forze francesi e gett\u00f2 nel panico il 70\u00ba reggimento, ma non pot\u00e9 molto di pi\u00f9.\nEpilogo e bilancio.\nLa battaglia fu molto sanguinosa e cost\u00f2 numerosissime perdite ad entrambi gli schieramenti. Nel corso dello scontro si pot\u00e9 constatare il primo massiccio impiego delle artiglierie (\"Artillerie-Massen\") nella guerra da parte dei prussiani. A sera la vittoria francese era indiscutibile, anche se non ottenuta con quella facilit\u00e0 e quella decisione che le circostanze avrebbero richiesto considerata la modestia delle forze nemiche. Pi\u00f9 di ogni altra cosa, tuttavia, stup\u00ec i generali francesi l'incomprensibile inattivit\u00e0 di Bazaine durante la battaglia. Canrobert afferm\u00f2 di essere rimasto all'oscuro per l'intera giornata delle intenzioni del maresciallo.\nIl maresciallo, che non intendeva passare proprio ora ad una strategia offensiva, decise, allo scopo di rifornirsi e riarmarsi, di arretrare in prossimit\u00e0 dei forti attorno a Metz e li rimase decidendo irrevocabilmente di non riprendere la via di Chalons. Le ragioni di tale rinuncia sono state a lungo discusse. Nelle circostanze date, la logica dell'immobilismo poteva in parte apparire giustificata dal pericolo, che Bazaine non si sent\u00ec di correre, di vedersi tagliata la ritirata per Metz, qualora avesse deciso una generale avanzata contro le forze della seconda armata. Fatto sta che, cos\u00ec facendo, il Bazaine consent\u00ec ai Prussiani, pur battuti, di tagliare definitivamente la strada di Ch\u00e2lons via Verdun, condannandosi ad una battaglia di assedio. L'isolamento dell'armata del Reno sarebbe stato sancito, definitivamente, due giorni pi\u00f9 tardi alla battaglia di Gravelotte. Il mancato ricongiungimento a Ch\u00e2lons dell'armata del Bazaine rappresent\u00f2 una delle ragioni decisive della sconfitta francese nella guerra del 1870-1871."}
{"id": "674671", "revid": "287204", "url": "https://it.wikipedia.org/wiki?curid=674671", "title": "Arthur Saint-L\u00e9on", "text": "Famoso per aver allestito la coreografia del balletto Copp\u00e9lia.\nBiografia.\nSaint-L\u00e9on fu incoraggiato a studiare musica e danza dal padre che era a sua volta un danzatore dell'Op\u00e9ra di Parigi. Saint-L\u00e9on studi\u00f2 violino con Joseph Mayseder e Nicol\u00f2 Paganini. A saint Leon infatti, appartenne un violino di Guarneri del ges\u00f9, il \u201cviolon du diable\u201d, probabilmente acquistato su consiglio di Paganini stesso (in quanto da esso citato in una lettera in cui paragonava il Guarneri d\u2019egville al violon du diable stesso). Allo stesso tempo studiava danza e si esibiva sia in veste di violinista che in veste di danzatore.\nA 17 anni debutt\u00f2 come primo ballerino di demi-charact\u00e9re al Th\u00e9\u00e2tre de la Monnaie a Bruxelles. Inizi\u00f2 varie tourn\u00e9e in Europa (Anversa, Vienna, Torino, Milano e Londra) raccogliendo molti consensi. Specialmente si fece apprezzare dal pubblico londinese (non molto amante, in quel periodo, di vedere figure maschili sul palcoscenico) per i tours vorticosi e la forza dei salti. Riusciva a strappare applausi per la sua danza in ogni teatro si esibisse, una cosa non proprio comune in un periodo in cui la danza maschile era in pieno decadimento e le esibizioni dei maschi erano considerate con disprezzo.\nA Vienna Saint-L\u00e9on ebbe l'opportunit\u00e0 di danzare con Fanny Cerrito per la prima volta e da l\u00ec la coppia si esib\u00ec molte volte insieme. Alla fine diventarono coppia sulla scena e fuori. Per la Cerrito, Saint-L\u00e9on coreograf\u00f2 un balletto che ebbe molto successo a Londra \"La Vivandi\u00e8re\" che li port\u00f2 in tourn\u00e9e per l'Europa. Nel 1845 Cerrito e Saint-L\u00e9on si sposarono a Parigi.\nSaint-L\u00e9on cre\u00f2 tre nuovi balletti per il Teatro La Fenice a Venezia e altri per l'Op\u00e9ra di Parigi. \nDivenne insegnante per la classe di perfezionamento all'Opera dove aveva l'incarico di coreografare i divertissements delle maggior produzioni ballettistiche. Si separ\u00f2 dalla moglie nel 1851 e quando lei venne chiamata a danzare per l'Op\u00e9ra, Saint-L\u00e9on si ritir\u00f2 dall'incarico.\nDopo varie peregrinazioni per l'Europa, tra le quali vi \u00e8 anche una permanenza di tre anni al Teatro San Carlos di Lisbona, fu chiamato a succedere a Jules Perrot come maestro di danza al Teatro Imperiale di San Pietroburgo, Russia, nel periodo 1859-1869.\nSebbene abbia coreografato molti balletti, l'unico arrivato a noi nella sua interezza \u00e8 \"Copp\u00e9lia\" (1870) ed \u00e8 senz'altro il suo balletto pi\u00f9 riuscito. Ebbe un immediato successo all'epoca in cui venne presentato.\nSaint-L\u00e9on \u00e8 famoso anche per aver inventato un metodo di notazione del balletto descritto nel trattato: \"La St\u00e9nochor\u00e9ographie, ou Art d'\u00e9crire promptement la danse\", pubblicato nel 1852. Era il primo metodo di notazione del balletto in cui veniva considerata anche la parte alta del corpo e non solo i piedi."}
{"id": "674674", "revid": "1576978", "url": "https://it.wikipedia.org/wiki?curid=674674", "title": "Gli Sciuani", "text": "Gli Sciuani (\"Les Chouans\") \u00e8 un romanzo di Honor\u00e9 de Balzac del 1829, inserito nel XIII volume della Commedia umana, nella sezione \"Scene di vita militare\".\n\u00c8 il primo romanzo in cui appare l'elemento romantico oltre a quello storico, con intrighi amorosi e incontri paradossali, nel contesto della guerra civile francese di fine XVIII secolo, che vedeva contrapposti l'esercito regolare repubblicano del periodo post-rivoluzionario e i ribelli (gli Sciuani appunto) delle province ribelli della Vandea e della Bretagna, fedeli alla monarchia abbattuta. Balzac inserisce in questo contesto storico una storia d'amore, tra l'aristocratica Marie de Verneuil e il chouan monarchico Alphonse de Montauran, intrighi e spionaggio che, in virt\u00f9 delle passioni che ne derivano, modificano il corso della storia.\nBalzac concep\u00ec l'idea per il romanzo durante un viaggio in Bretagna organizzato da un amico di famiglia nel 1828. Incuriosito dalla gente e dall'atmosfera della regione, inizi\u00f2 a raccogliere note e descrizioni per usarle in un secondo momento. Dopo la pubblicazione di un Avertissement, pubblic\u00f2 tre edizioni del romanzo, ciascuna rivista pesantemente e con diversi titoli: \"Le Gars\", \"Les Chouans ou la Bretagne il y a trente ans\" e \"Le Dernier Chouan ou la Bretagne en 1800\".\nSeguendo da vicino le orme di Sir Walter Scott, il romanzo utilizza il veritiero sfondo storico per raccontare una storia di fantasia. Affronta temi quali l'amore appassionato, l'inganno vendicativo e lo status sociale. Sebbene sia disprezzato dalla critica a favore di opere successive, il romanzo segna un punto di svolta nella vita e nell'arte di Balzac.\nContesto storico.\nSull'onda della rivoluzione francese, gruppi di monarchici fedeli ai Borboni si sollevarono contro il nuovo governo. Uno di questi gruppi \u00e8 stato quello degli Chouan in Bretagna, guidati da Jean Chouan. Essi si allearono con le forze contro-rivoluzionarie in Vandea nel 1793 e iniziarono la Guerra di Vandea. L'insurrezione venne repressa dalla repubblica.\nCiononostante, il sentimento monarchico non si spense, e in Bretagna la lotta tra le due fazioni - i \"Blu\" rivoluzionari e i \"Bianchi\" Chouan - continu\u00f2, anche quando Napoleone sal\u00ec al potere nel 1799. L'esercito di Napoleone sconfisse gli Chouans, tuttavia divisioni politiche e risentimento continuarono per oltre un secolo.\nAll'inizio del diciannovesimo secolo, le opere di Sir Walter Scott erano dei best seller. I suoi romanzi catturavano i cambiamenti della societ\u00e0 e dimostravano il grande impatto dei grandi cambiamenti storici. Un gran numero di autori francesi tent\u00f2 di replicare il successo di Scott, ma i loro lavori erano isolati e distanti dall'ambiente che li circondava.\nHonor\u00e9 de Balzac fu profondamente influenzato da Scott (come la scrittrice irlandese Maria Edgeworth), e decise di scrivere romanzi utilizzando come sfondo letterario la turbolenta storia della Francia, allo stesso modo in cui Scott ed Edgeworth avevano usato la storia della Scozia e dell'Irlanda. In precedenza Balzac aveva pubblicato solo romanzetti di bassa lega, libri progettati per emozionare i lettori e vendere una gran quantit\u00e0 di copie, tutti scritti sotto diversi pseudonimi. Aveva anche fatto una serie di investimenti speculativi andati male, che lo avevano lasciato nei debiti. Tuttavia, egli credeva nelle proprie capacit\u00e0 di scrittore e aspettava il successo.\nPreparazione e pubblicazione.\nNel settembre del 1828 Balzac visit\u00f2 la casa del barone de Pommereul a Foug\u00e8res, amico di famiglia e generale in pensione. Trascorse diverse settimane a documentarsi sull'insurrezione (contro cui Pommereul aveva combattuto). Studi\u00f2 attentamente i libri del suo ospite e intervist\u00f2 i cittadini sulle loro esperienze durante la rivolta. Pommereul possedeva un castello che era stato il quartier generale del conte di Puisaye, un leader monarchico coinvolto in una fallita invasione di esuli monarchici a Quiberon. Questa invasione era stata supportata dai Chouans, e Balzac inizi\u00f2 cos\u00ec a raccogliere eventi e storie di persone come ispirazione per il suo romanzo.\nDurante la permanenza a casa di Pommereul, a Balzac fu data una stanza con vista sul Pellerine, che us\u00f2 come ambientazione per prima scena del libro. Vag\u00f2 per la citt\u00e0, prendendo nota di dettagli da utilizzare nelle sue descrizioni del paesaggio. Facendo ricerche nella storia recente, Balzac esamin\u00f2 eventi accaduti nel suo anno di nascita. Il biografo Graham Robb not\u00f2 che il sottotitolo originale del libro era \"La Bretagna nel 1799\" e disse: \"la scoperta della storia contemporanea ha portato Balzac indietro fino alla sua infanzia\".\nPoco prima di aver completato la stesura del romanzo, - originariamente intitolato \"Le Gars\" - Balzac scrisse un annuncio che ne segnalava l'imminente pubblicazione. Con lo pseudonimo Victor Morillon e scrivendo in terza persona, descriveva la sua intenzione di \"mettere la storia del paese nelle mani dell'uomo della strada [...] illuminare le menti ordinarie e far loro capire le ripercussioni che hanno sull'intera popolazione i disaccordi e la rivolta popolare\". Nell\"'Avertissement\", loda Scott come \"un uomo d'ingegno\", pur notando i suoi limiti, specialmente quando scrive parti romantiche: \"sulla sua lira mancano le corde che cantano d'amore\". Dichiara inoltre di voler scrivere un altro volume intitolato \"Le Capitaine des Boutefeux\" sulla guerra nel XV secolo a Parigi. Questa opera non venne mai completata.\nPrima di pubblicare il libro, nel marzo del 1829, Balzac aveva cambiato il titolo (in risposta alle lamentele di Madame de Pommereul) in \"Le dernier Chouan ou La Bretagne en 1800\" e firmato \"M. Honor\u00e9 Balzac\". \u00c8 la prima opera di Balzac non pubblicata sotto uno pseudonimo.\nNel 1834 una seconda edizione fu pubblicata con il titolo \"Les Chouans ou La Bretagne en 1799\". Era stato pesantemente rivisto, secondo lo stile di Balzac di rielaborare costantemente i suoi testi anche dopo la pubblicazione. Aveva iniziato una corrispondenza con Ewelina Ha\u0144ska, che le scrisse per prima in forma anonima nel 1832. Nel tentativo di compiacerla, Balzac cambi\u00f2 parte del linguaggio nella seconda edizione di \"Les Chouans\". \"Se solo tu sapessi\" le scrisse, \"quanto c'\u00e8 di te in ogni frase cambiata di \"Chouans\"!\". La seconda edizione dimostra anche la maturazione filosofico-politica dell'autore (ammorbidisce la sua rappresentazione dei monarchici), e l'evoluzione dei personaggi femminili testimoniano il suo rapporto con Ha\u0144ska.\nQuando venne pubblicata la terza edizione, nel 1845, Balzac era innamorato della sua creazione. Due anni prima aveva scritto a Hanska: \"Non c'\u00e8 dubbio, si tratta di un magnifico testo. Non l'avevo mai letto davvero prima. La passione \u00e8 sublime, e ora capisco perch\u00e9 hai una devozione cos\u00ec speciale per questo libro. Tutto sommato, io sono molto soddisfatto\". In una prefazione alla terza edizione, Balzac descrisse i suoi piani per una parte della \"Commedia Umana\" chiamata \"Scene di vita militare\". Oltre a \"Les Chouans\" centrato sul combattimento di guerriglia, aveva progettato un altro libro chiamato \"Les Vend\u00e9ans\", sulla guerra civile. Sebbene nel 1844 avesse pianificato un viaggio nella Francia occidentale per scrivere il libro, \"Les Vend\u00e9ans\" non fu mai scritto.\nTrama.\nAll'inizio del romanzo, il comandante repubblicano Hulot viene assalito dagli Chouan, che convertono alla loro causa decine di coscritti. Una nobile, Marie de Verneuil, aiutata da un detective chiamato Corentin, viene inviata da Joseph Fouch\u00e9 per sottomettere e catturare il leader monarchico, il marchese de Montauran. Marie, tuttavia, si innamora del marchese de Montauran e, sfidando Corentin, escogita un piano per sposare il leader Chouan. Corentin le fa credere che Montauran ami Madame du Gua e Marie ordina a Hulot di distruggere i ribelli. Scopre troppo tardi il raggiro e cerca, senza successo, di salvare il marito il giorno dopo le nozze.\nStile.\nL'influenza di Scott si sente in tutto il romanzo. Lunghe descrizioni della campagna sono interrotte costantemente da spiegazioni storiche sulla Bretagna e i suoi abitanti. L'impostazione pastorale \u00e8 integrata nella trama, in particolare la guerriglia dei Chouan. Inoltre, Balzac mostra anche l'influenza di James Fenimore Cooper, la cui opera \"L'ultimo dei Mohicani\" aveva impressionato lo scrittore francese. Come i mohicani del libro, anche i Chouan sanno usare l'ambiente che li circonda, sbucando fuori dai boschi per sorprendere i nemici.\nAlcuni critici sostengono che Balzac abbia, per certi aspetti, addirittura superato Scott. Nella sua introduzione all'edizione 1901, il poeta e critico George Saintsbury scrive che il carattere di Montauran \u00e8 \"libero dalla piattezza che non di rado caratterizza i giovani uomini di sir Walter\". Mettendo in primo piano la relazione tra Montauran e Marie, Balzac indica la passione come tema centrale della storia. Come scrive nel 1842 nella prefazione a \"La commedia umana\": \"Passione \u00e8 tutta l'umanit\u00e0. Senza di essa, la religione, la storia, la letteratura e l'arte sarebbero inutili\".\nA causa delle conversazioni prolungate, intricate descrizioni e lunghe digressioni, il libro \u00e8 considerato \"pesante\" da alcuni critici. Nelle edizioni successive, \u00e8 stata rimossa la divisione in capitoli (anche se in alcune versioni ora viene ripristinata), e il libro \u00e8 diviso in tre sezioni, di cui quella finale comprende quasi met\u00e0 del romanzo. L'atmosfera generale \u00e8 inoltre aggravata dalla mancanza di chiarezza su alcuni punti; le motivazioni che spingono alcuni personaggi non sono chiare neanche alla fine, e la caotica sequenza degli eventi \u00e8 difficile da seguire.\nAccoglienza e impatto.\n\"Gli Sciuani\" \u00e8 considerato il primo vero successo di Balzac, una pietra miliare per cui si era a lungo preparato. Ci\u00f2 \u00e8 confermato anche dal fatto che l'abbia pubblicato con il suo vero nome, e non con uno pseudonimo come le opere precedenti. Saintsbury sostiene che la pubblicazione de \"Gli Sciuani\" \u00e8 stato il primo passo per \"emergere dal limbo degli scrittori anonimi\". Tuttavia, gli incassi del libro non erano sufficienti a coprire le modeste spese di mantenimento di Balzac.\nSebbene non abbia mai finito le altre opere destinate a comporre \"Scene della vita militare\", Balzac riutilizz\u00f2 personaggi de \"Gli Sciuani\" in opere successive. Corentin riappare in \"Un tenebroso affare\" (1841) e Hulot ne \"La musa del dipartimento\". Altri romanzi successivi parlano di insurrezioni pro-monarchia e si ricollegano ai temi de \"Gli Sciuani\".\nLo stile di Balzac, molto tempo prima di affinare il suo linguaggio realista, e il ritmo instabile del romanzo, sono rappresentativi della sua carriera appena agli inizi. Tuttavia, i critici lo acclamano come un punto di svolta ed \u00e8 stato anche definito \"preferito\" tra i lettori.\nAdattamenti cinematografici.\nNel 1947 \u00e8 stato tratto il film \" I ribelli della Vandea \" (\"Les Chouans\"), diretto da Henri Calef, con protagonisti Paul Amiot e Roland Armontel."}
{"id": "674678", "revid": "838137", "url": "https://it.wikipedia.org/wiki?curid=674678", "title": "Stabilimento Tempesta D'Anime", "text": ""}
{"id": "674679", "revid": "729019", "url": "https://it.wikipedia.org/wiki?curid=674679", "title": "Battaglia di Chickamauga", "text": "La battaglia di Chickamauga, combattuta dal 18 al 20 settembre 1863, caus\u00f2 la fine di un'offensiva dell'Unione nel centro-sud del Tennessee e nel nord-ovest della Georgia, conosciuta sotto il nome di campagna di Chickamauga. La battaglia segn\u00f2 la sconfitta pi\u00f9 significativa dell'Unione nell'ambito del Teatro Occidentale della guerra di secessione americana.\nLa battaglia fu combattuta tra l'Armata del Cumberland condotta dal maggior generale William Starke Rosecrans e l'Armata confederata del Tennessee, comandata dal generale Braxton Bragg. La battaglia ebbe questo nome poich\u00e9 si svolse in prossimit\u00e0 del torrente Chickamauga, che confluisce nel fiume Tennessee a circa 12 miglia a sud-est di Chattanooga. \"Chickamauga\" \u00e8 una parola indiana che significa \"fiume della morte\" (\"River of death\").\nPrimi movimenti nella Campagna di Chickamauga.\nDopo il successo nella campagna di Tullahoma nell'estate del 1863, Rosecrans si spost\u00f2 a sud-est verso Murfreesboro nel Tennessee, inseguendo Bragg che si dirigeva verso la citt\u00e0 di Chattanooga. Chattanooga rappresentava una citt\u00e0 vitale nella strategia bellica dell'Unione in quanto la sua conquista avrebbe aperto una porta verso l'assalto ad Atlanta e le terre del Sud. Il generale in capo dell'esercito dell'Unione Henry Halleck insisteva che Rosecrans si muovesse velocemente verso Chattanooga.\nIl Presidente degli Stati Uniti Abraham Lincoln aveva dichiarato che \"Chi avesse controllato Chattanooga, avrebbe vinto la guerra\". Ma Chattanooga era un luogo vitale anche per i Confederati: il luogo, situato tra Lookout Mountain, Missionary Ridge, Raccoon Mountain e Stringer's Ridge, era strategicamente importante: era un nodo ferroviario (la linea si dirigeva a nord, verso Nashville e Knoxville, e a sud verso Atlanta), un centro bancario, commerciale e manifatturiero, situato lungo il fiume Tennessee che era navigabile.\nRosecrans ritard\u00f2 per settimane ma finalmente, il 16 agosto, rinnov\u00f2 l'offensiva, con l'obiettivo di costringere i Confederati ad abbandonare Chattanooga, minacciando le loro linee di rifornimento a sud. Il maggior ostacolo al suo piano era costituito dal fiume Tennessee, e Rosecrans pianific\u00f2 dei movimenti diversivi per non far capire a Bragg che avrebbe attraversato il fiume a Caperton's Ferry.\nLa seconda battaglia di Chattanooga fu una parte di questo diversivo. Il colonnello John T. Wilder, al comando del XIV Corpo d'armata, si avvicin\u00f2 con una brigata a Chattanooga e bombard\u00f2 la citt\u00e0 con l'artiglieria per due settimane, facendo credere a Bragg che quella fosse la direzione delle truppe dell'Unione verso la citt\u00e0. Rosecrans riusc\u00ec, quindi, ad attraversare il Tennessee senza opposizione.\nBragg e l'alto comando Confederato si innervosirono per gli sviluppi della situazione e decisero di rinforzare le truppe presenti in citt\u00e0. Il 4 settembre l'armata del generale Joseph E. Johnston, dal Mississippi, invi\u00f2 una divisione sotto il comando del maggior generale Hiram T. Walker e, dalla Virginia, il generale Robert E. Lee invi\u00f2 un corpo d'armata ai comandi del tenente generale James Longstreet.\nTre corpi d'armata dell'Armata di Rosecrans si separarono e avanzarono per strade differenti sulle uniche tre strade adatte. Al fianco destro il XX corpo d'armata, comandato dal maggior generale Alexander M. McCook, si mosse a sudest verso Valley Head in Alabama; al centro, il XIV corpo d'armata sotto il maggior generale George H. Thomas si spost\u00f2 verso la periferia di Trenton in Georgia; alla sinistra, il XXI corpo d'armata, sotto il maggior generale Thomas L. Crittenden avanz\u00f2 direttamente verso Chattanooga, aggirando Lookout Mountain.\nL'8 settembre, dopo aver saputo che Rosecrans gli era passato alle spalle, Bragg evacu\u00f2 Chattanooga e si diresse a sud, a LaFayette in Georgia; era informato degli spostamenti di Rosecrans, e progett\u00f2 di sconfiggerlo attaccando individualmente i corpi d'armata isolati, dispiegati a 40 miglia di distanza l'uno dall'altro, distanza che non avrebbe permesso l'aiuto reciproco in caso di attacco.\nRosecrans era convinto che Bragg fosse demoralizzato e che stesse fuggendo verso Dalton, Rome o Atlanta. Invece l'Armata del Tennessee di Bragg era accampata a La Fayette, 20 miglia a sud di Chattanooga. Rosecrans era sicuro di questa interpretazione anche per le informazioni false rivelategli da falsi disertori dell'esercito confederato. Rosecrans ordin\u00f2 a McCook di aggirare Lookout Mountain attraverso Winston's Gap e di utilizzare la sua cavalleria per distruggere la linea ferroviaria dei rifornimenti di Bragg a Resaca, in Georgia.\nCrittenden avrebbe dovuto conquistare Chattanooga e, subito dopo, marciare a sud, all'inseguimento di Bragg. Thomas avrebbe continuato la sua avanzata verso La Fayette. Il 10 settembre una divisione avanzata di Thomas, comandata dal maggior generale James Negley, si incontr\u00f2 fortuitamente con la divisione confederata del maggior generale Thomas C. Hindman e ci furono alcune scaramucce a Dug Gap in Pigeon Mountain. Il modesto scontro \u00e8 noto come la battaglia di Davis' Crossroads. Subito dopo i federali di Negley si ritirarono a Stevens's Gap, in Lookout Mountain.\nBragg decise di attaccare Crittenden e ordin\u00f2 al maggior generale Leonidas Polk di attaccare la divisione di testa, comandata dal generale di brigata Thomas J. Wood, prima del 13 settembre, credendo che la divisione di Crittenden fosse sparpagliata sul campo. Polk, invece, scopr\u00ec che Crittenden aveva tenuto unita la divisione, e decise di non attaccare, facendo infuriare Bragg. Per la seconda volta, in tre giorni, Bragg non era riuscito a mettere in grado i suoi generali di attaccare i nemici nel tempo giusto, e ora Rosecrans stava nuovamente concentrando le sue forze.\nIl 17 settembre i tre corpi d'armata dell'Unione erano nuovamente riuniti ed erano, ovviamente, molto meno vulnerabili rispetto a quando erano separati. Tuttavia Bragg decise che avrebbe avuto ancora un'opportunit\u00e0. Rinforzato dalle truppe arrivate dalla Virginia al comando del maggior generale James Longstreet e dalle truppe arrivate dal Mississippi con il generale di brigata Bushrod R. Johnson, decise, il mattino del 18 settembre, di avanzare alla sinistra di Crittenden e di tagliar fuori i tre corpi d'armata dell'Unione dalle loro linee di rifornimento di base a Chattanooga, decisione che innesc\u00f2 la battaglia di Chickamauga.\nLa battaglia di Chickamauga.\nNon appena Bragg si mosse verso nord, lungo \"LaFayette Road\", per attaccare il XXI Corpo d'armata di Crittenden, la sua cavalleria e fanteria si scontrarono con la cavalleria e fanteria dell'Unione, comandata dal colonnello John T. Wilder, armata con fucili a ripetizione. I Corpi d'armata comandati da Hood, Walker, e Simon B. Buckner, sotto la pressione del nemico, furono costretti ad attraversare il \"Chickamauga Creek\" e a posizionarsi a ovest dell'insenatura; il Corpo d'armata di Crittenden si trovava appena un miglio a ovest rispetto alla loro posizione.\nAnche se la sorpresa di Bragg era riuscita solo a met\u00e0, non riusc\u00ec a sfruttarla totalmente. Rosecrans, durante la mattina, osservando la polvere che alzavano i Confederati nella loro marcia, anticip\u00f2 i piani di Bragg: ordin\u00f2 a Thomas e a McCook di andare in aiuto a Crittenden, e mentre i Confederati stavano attraversando l'ansa del fiume, Thomas riusc\u00ec a raggiungere le posizioni di Crittenden.\nLa mattina del 19 settembre, quattro divisioni di Thomas furono dislocate a nord della posizione di Crittenden. Bragg, tuttavia, era ignaro dell'arrivo delle truppe di Thomas e credeva che Crittenden occupasse il fianco sinistro della linea dell'Unione. I comandanti dell'Unione erano, per\u00f2, anche loro all'oscuro della disposizione dell'esercito Confederato e non sapevano che questi avevano attraversato l'ansa del fiume la notte precedente.\nAl mattino presto, i Corpi d'armata comandati da Buckner e la divisione del maggior generale Benjamin F. Cheatham incontrarono le truppe di Hood e Walker. La battaglia, quella mattina, inizi\u00f2 con un attacco di Thomas, che credeva di stare attaccando solo una piccola forza di cavalleria al comando di Nathan Bedford Forrest. La battaglia si ingigant\u00ec, e and\u00f2 avanti tutto il giorno, man mano che Bragg metteva in campo le sue truppe. Egli prov\u00f2 a sfondare con ripetuti attacchi frontali che, per\u00f2, non ebbero successo, e il combattimento si attenu\u00f2 con il sopraggiungere dell'oscurit\u00e0.\nQuella notte, mentre Thomas costruiva delle trincee lungo il suo fianco sinistro a \"Kelly Field\" e Rosecrans riordinava le sue divisioni per ottenere una linea difensiva pi\u00f9 compatta, Bragg pianific\u00f2 di riprendere la sua offensiva il 20 settembre tentando, ancora una volta, di aggirare le truppe dell'Unione sul loro fianco sinistro. Egli riorganizz\u00f2 la sua armata in due ali, comandate da Polk e Longstreet (che era appena arrivato dalla Virginia), sulla base delle loro posizioni attuali, senza tener conto delle strutture di comando esistenti. Stranamente, Bragg non sembrava assolutamente prendere in considerazione le difficolt\u00e0 incontrate nella battaglia del giorno precedente, poich\u00e9 quando Longstreet arriv\u00f2 quella notte, Bragg gli disse: \"Le truppe sono state ingaggiate in... \"pericolose schermaglie\" mentre si avvicinavano alla linea del fronte\".\nIl 20 settembre, il generale Confederato D.H. Hill aveva l'incarico di attaccare il fianco destro dell'Unione alle 7:30 della mattina; tuttavia egli ritard\u00f2 di due ore sostenendo, successivamente, di non aver ricevuto l'ordine. Subito dopo l'inizio dell'attacco di Hill, una divisione, comandata dal maggior generale Francis Lowe e la cavalleria di Forrest, attaccarono il fianco sinistro di Thomas, sfondandolo e penetrando all'interno della linea difensiva dell'Unione. Intorno alle 10:15, alcune truppe della divisione del maggior generale James S. Negley, che erano state tenute come riserva, erano state spostate a nord e avevano respinto l'assalto di Breckenridge.\nIl successivo attacco Confederato fu condotto dal maggior generale Patrick Cleburne, ma fu fermato dal fuoco appiccato ai tronchi davanti alle trincee a \"Kelly Field\". Bragg era preoccupato che il suo attacco sul lato sinistro dell'Unione fallisse, e quindi ordin\u00f2 un assalto generale lungo tutta la linea del fronte, cambiando cos\u00ec la sua strategia che prediligeva l'attacco ai lati piuttosto che frontale. Alle 11 l'attacco condotto dal maggior generale Alexander P. Stewart e da Walker fu respinto. Longstreet attacc\u00f2 alle 11:30 e inizi\u00f2 a ottenere dei lievi successi.\nThomas richiese rinforzi e Rosecrans cominci\u00f2 a spostare alcune truppe per reagire agli attacchi iniziali sul suo fianco. Intorno alle 11, a Wood fu comandato di andare in aiuto di Thomas; probabilmente Rosecrans credeva che il fianco sinistro di Wood fosse coperto. I movimenti di Wood per eseguire gli ordini di Rosecrans, inavvertitamente aprirono una spaccatura nella linea centrale dell'Unione, e quando arriv\u00f2 l'intera ala dell'armata di Longstreet, furono in grado di inserirsi in questa spaccatura e colpire le colonne dei soldati dell'Unione ai loro fianchi, non appena si muovevano. Longstreet ebbe la meglio, per quanto involontariamente, in un altro assalto fatto di, per il quale ebbe una grande reputazione durante la guerra.\nLe truppe dell'Unione coinvolte nella spaccatura iniziarono a ritirarsi, portando con loro Rosecrans e i comandanti Cooks e Crittenden li seguirono subito dopo. All'1 del pomeriggio Thomas era rimasto il solo comandante sul lato sinistro del campo di battaglia; ricevette l'ordine di Rosecrans di ritirarsi a Rossville, poche miglia a nord in direzione di Chattanooga. Ma le truppe di Thomas erano troppo duramente impegnate nel combattimento per potersi muovere. Thomas inizi\u00f2 a radunare le sue truppe a \"Horseshoe Ridge\" e \"Snodgrass Hill\".\nIl Corpo d'armata di riserva dell'Unione, comandato dal maggior generale Gordon Granger, che si trovava pi\u00f9 a nord rispetto alla linea di combattimento, vide il fuoco della battaglia che si svolgeva a sud e, di sua iniziativa, invi\u00f2 il brigadier generale James B. Steedman in soccorso a Thomas. Steedman arriv\u00f2 intorno alle 14:30, appena in tempo per fermare il tentativo di accerchiamento di Longstreet sul fianco destro di Thomas. Verso le 16 Longstreet fece un ultimo tentativo per sfondare, ma non riusc\u00ec a rompere l'ostinata difesa dell'Unione. Nello stesso tempo Thomas respinse un ulteriore assalto sul suo fianco sinistro da parte di Cheatham.\nConseguenze.\nThomas si ritir\u00f2 a Rossville quella notte. La sua eroica resistenza in quella battaglia gli valse il soprannome di \"Roccia di Chickamauga\" (\"The Rock of Chickamauga\"). \u00c8 stato riconosciuto che, se anche le sue truppe combatterono valorosamente, fu la sua personale determinazione a salvare l'armata dell'Unione dal disastro. Bragg rinunci\u00f2 a inseguire le forze dell'Unione, gravissimo errore strategico. La sua conduzione della battaglia non era stata eccellente, quasi sempre ignaro di come evolvevano gli scontri sin dal primo giorno, creando confusione nella sua struttura di comando e non prevedendo una forza di riserva che avrebbe potuto proseguire sui suoi successi iniziali.\nIl 21 settembre Rosecrans si ritir\u00f2 a Chattanooga, mentre i Confederati occupavano le colline circostanti e si preparavano per l'assedio. Non essendo in grado di rompere l'assedio, il 19 ottobre Rosecrans fu sostituito al comando dell'Armata del Cumberland. Si sarebbe dovuto attendere l'arrivo delle forze del maggior generale Ulysses S. Grant e William T. Sherman e la battaglia di Chattanooga in novembre, per porre fine alla presa di Bragg sulla citt\u00e0.\nConsiderata una vittoria confederata, che ferm\u00f2 l'avanzata delle truppe dell'Unione, la battaglia di Chickamauga ebbe costi molto alti: l'Unione ebbe 16\u00a0370 perdite, e i Confederati 20\u00a0950."}
{"id": "674680", "revid": "1305772", "url": "https://it.wikipedia.org/wiki?curid=674680", "title": "Idrargillite", "text": ""}
{"id": "674681", "revid": "984922", "url": "https://it.wikipedia.org/wiki?curid=674681", "title": "So Notorious", "text": "So Notorious (reso graficamente So NoTORIous) \u00e8 una sit-com televisiva statunitense prodotta da VH1 e basata sulla vita di Tori Spelling, attrice molto conosciuta per aver interpretato il ruolo di Donna Martin nel telefilm \"Beverly Hills 90210\".\nIn Italia \u00e8 stata trasmessa sul canale MTV Italia.\nTrama.\nLa serie, ambientata a Los Angeles, segue le improbabili e spesso comiche vicende di Tori Spelling, figlia del famoso produttore televisivo Aaron Spelling, e dei suoi amici: Pete, l'affittuario di Tori che usa la sua conoscenza per portarsi ogni sera una ragazza nuova in casa; Janey, un'agente immobiliare diretta e ambiziosa; e Sasan, un ragazzo di origine iraniana apertamente gay, ma non con i suoi genitori, che con il suo cinismo cerca di infondere un po' di fiducia a Tori."}
{"id": "674686", "revid": "339392", "url": "https://it.wikipedia.org/wiki?curid=674686", "title": "Maracana\u00e7o", "text": ""}
{"id": "674688", "revid": "2198857", "url": "https://it.wikipedia.org/wiki?curid=674688", "title": "Banco di Chiavari e della Riviera Ligure", "text": "Il Banco di Chiavari e della Riviera Ligure S.p.A. \u00e8 stato un istituto di credito italiano, sino a quando \u00e8 diventato un marchio del Banco BPM, dopo esserlo stato in precedenza dal 27 dicembre 2011 fino al 1\u00ba gennaio 2017 del Banco Popolare, che \u00e8 presente nella Riviera di Levante ligure; \u00e8 anche un'area con sede a Chiavari della Direzione territoriale Banca Popolare di Lodi, inclusa nell'omonima Divisione.\nStoria.\nFondazione.\nIl Banco di Chiavari e della Riviera Ligure nacque nel 1870 da un gruppo di intraprendenti operatori di Chiavari con il nome di \"Banco di Sconto del Circondario di Chiavari\", con sede nella stessa cittadina tigullina in provincia di Genova.\nLa prima data importante \u00e8 il 1904 quando viene inaugurata la prima filiale del nuovo istituto di credito nella vicina Rapallo alla quale ne seguono altre, tra le quali nel 1909 quella di Varese Ligure, la prima in provincia della Spezia.\nNel 1919 viene aperta la sede di Genova, divenendo da quel momento uno fra i pi\u00f9 importanti istituti bancari del capoluogo ligure insediandosi sistematicamente nelle due province.\nStorico proprietario del Banco \u00e8 stato il senatore Nicola Giuseppe Dallorso, che ha mantenuto la presidenza del banco per molti anni, dal 1936 al 1954. Nel frattempo venne mutata la denominazione in Banco di Chiavari e della Riviera Ligure.\nGruppo Comit.\nDurante il 1968, in seguito alla morte del Presidente Giovanni Dallorso, figlio di Nicola Giuseppe che era succeduto al padre alla presidenza dell'istituto, il pacchetto di maggioranza delle sue azioni viene acquistato dalla Banca Commerciale Italiana, questo passaggio tuttavia non limit\u00f2 l'indipendenza dell'istituto di credito infatti mantenne autonomia e sedi dirigenziali a Chiavari ed a Genova e favor\u00ec lo sviluppo extra regionale (vennero aperte filiali a Milano, Torino,ecc.) e l'entrata in borsa.\nNel 1978 vi fu l'acquisizione della Banca Galleani che consent\u00ec l'insediamento nella provincia di Savona e l'apertura di 11 nuove agenzie.\nLa sede genovese si trovava nella storica via Garibaldi al civico numero 2 nei locali di Palazzo Pantaleo Spinola, conosciuto anche come Palazzo Gambaro.\nNegli anni ottanta nacque anche una squadra di calcio di propriet\u00e0 del banco e molti dei suoi giocatori vennero assunti come dipendenti.\nNel 2001, a seguito della fusione tra la Banca Commerciale Italiana e la Banca Intesa, anche il Banco di Chiavari entr\u00f2 a far parte del nuovo gruppo IntesaBCI che nel gennaio 2003 ritorn\u00f2 semplicemente Banca Intesa.\nAcquisizione dalla Banca Popolare di Lodi.\nCon un acquisto di azioni pari al 69,621% del capitale sociale, nel corso del 2003, il Banco di Chiavari e della Riviera Ligure entra a far parte del Gruppo Bancario Banca Popolare di Lodi Scarl che, nel giugno dello stesso anno, arriva a controllare l'87,26% delle azioni del Banco. Sempre nel corso del 2003 le sue filiali vengono denominate con l'insegna della banca lombarda che l'ha incorporata e scorporata alla controllata Reti Bancarie S.p.A., che \u00e8 la nuova denominazione del titolo quotato alla Borsa di Milano fino al 2 ottobre 2006 quando in seguito alla fusione del 30 settembre con la Banca Popolare Italiana Scarl, che dal 23 giugno 2005 - in pieno scandalo Bancopoli - \u00e8 la nuova denominazione della banca lodigiana, viene revocato.\nNel luglio 2007, nell'ambito dell'operazione di fusione tra la Banca Popolare Italiana ed il Banco Popolare di Verona e Novara Scarl dando vita al Banco Popolare Soc.Coop., nasce, a seguito del conferimento del ramo di azienda bancaria della ex Banca Popolare di Lodi, la Banca Popolare di Lodi S.p.A., controllata al 100% dalla nuova capogruppo, nella cui rete ricompare il brand \"Banco di Chiavari e della Riviera Ligure\".\nNel corso del 2008, \u00e8 tornato ad esistere il marchio Banco di Chiavari e della Riviera Ligure, tuttavia \u00e8 stato definitivamente eliminato, quello che \u00e8 stato il simbolo del Banco per decenni, la Caravella.\nMarchio del Banco BPM.\nDal 27 dicembre 2011 al 1\u00ba gennaio 2017, nell'ambito del progetto \"Grande Banco Popolare\", a seguito del perfezionamento della fusione per incorporazione nella capogruppo Banco Popolare Soc.Coop. della Banca Popolare di Lodi S.p.A., \u00e8 stato un marchio dell'ex gruppo bancario.\nIn seguito alla fusione tra il Banco Popolare e la Banca Popolare di Milano \u00e8 un marchio della rete commerciale del Banco BPM che contraddistingue le sue filiali poste in Liguria: nella citt\u00e0 metropolitana di Genova e nella Provincia della Spezia"}
{"id": "674697", "revid": "1442080", "url": "https://it.wikipedia.org/wiki?curid=674697", "title": "Dirty (Sonic Youth)", "text": "Dirty \u00e8 il settimo album del gruppo statunitense Sonic Youth, registrato nel 1992 e pubblicato il 21 luglio dello stesso anno.\nA differenza dei precedenti album della band newyorkese, \"Dirty\" assume sonorit\u00e0 pi\u00f9 grunge (\"Drunken Butterfly\", \"Chapel Hill\"), seguendo il filone dettato dal successo dei Nirvana, ma non abbandona del tutto le caratteristiche proprie del gruppo, ossia il noise rock, lo shoegaze e il rock alternativo.\n\u00c8 anche l'album pi\u00f9 apertamente \"politico\" dei Sonic Youth, come rivelano le tracce \"Youth Against Fascism\", \"Swimsuit Issue\" e \"Chapel Hill\".\nIl disco \u00e8 stato ripubblicato come doppio CD, in edizione \"deluxe\", il 25 marzo 2003: comprende, oltre alla versione originale del disco, B-side, demo e versioni ri-registrate di alcune canzoni.\nTracce.\nEdizione Deluxe.\nDisco 1.\nThe Original Album\nB-Sides\nDisco 2.\nB-Sides\nDemos &amp; Rehearsals\nCuriosit\u00e0.\nLa copertina dell'album \u00e8 stata realizzata dall'artista contemporaneo Mike Kelley."}
{"id": "674703", "revid": "767487", "url": "https://it.wikipedia.org/wiki?curid=674703", "title": "Bobby Hutcherson", "text": " Uno dei grandi vibrafonisti assieme a Lionel Hampton, Milt Jackson, Gary Burton, Roy Ayers, Bobby Hutcherson si \u00e8 affermato nella prima met\u00e0 degli anni sessanta, ridefinendo, fra hard bop e free jazz, il ruolo del vibrafono nel jazz.\nBiografia.\nDopo aver cominciato suonando il pianoforte, rimase folgorato dall'ascolto di un disco di Milt Jackson e decise di passare al vibrafono. Prese alcune lezioni da Dave Pike e si un\u00ec quindi al sassofonista Charles Lloyd.\nNel 1960 entr\u00f2 nel gruppo di Al Grey e Billy Mitchell, che nel 1961 fu scritturato al famoso jazz club di New York Birdland. Hutcherson decise di restare a New York e ben presto suon\u00f2 e registr\u00f2 con musicisti importanti quali Hank Mobley, Herbie Hancock, Al Green, Jackie McLean e altri.\nCominci\u00f2 in questo periodo a incidere come sideman per la Blue Note Records suonando fra l'altro in due dischi importanti : \"One Step Beyond\" (1963) di McLean e \"Out to Lunch!\" (1964) di Eric Dolphy. Nello stesso anno vinse il referendum della rivista jazz \"Down Beat\".\nIl suo primo disco solista, \"Dialogue\" (1965), fu un successo di critica. Altri ne seguirono, molto apprezzati dalla critica, meno dal pubblico.\nNel 1967 ritorn\u00f2 a Los Angeles e form\u00f2 un suo quintetto che per\u00f2 non ebbe molto successo. Dalla met\u00e0 degli anni ottanta \u00e8 di nuovo in pista e registra con la Landmark, poi con la Verve Records in uno stile mainstream ."}
{"id": "674704", "revid": "2233935", "url": "https://it.wikipedia.org/wiki?curid=674704", "title": "Onde cerebrali", "text": "Il termine onde cerebrali si riferisce all'attivit\u00e0 elettrica ritmica o ripetitiva del tessuto nervoso nel sistema nervoso centrale. L'importanza delle onde cerebrali nei processi cognitivi e nella neuropatologia \u00e8 diventata sempre pi\u00f9 rilevante. \nEsse sono individuabili con tracciati grafici che evidenziano l'attivit\u00e0 elettrica del cervello tramite la registrazione poligrafica dell'elettroencefalogramma.\nA seconda della frequenza, si dividono in:\nIl principio della decodifica delle onde cerebrali \u00e8 stato utilizzato anche per lo sviluppo di diverse BCI (Brain Computer Interface).\nStoria.\nNel 1877 Richard Caton fu il primo ad osservare delle oscillazioni nel cervello dei conigli durante il sonno. Queste vennero registrate solo nel 1925, quando Prawditz-Neminski pubblicarono dei tracciati ottenuti attraverso un galvanometro a corda che mostravano la presenza di spontanee oscillazioni di potenziale nel cervello, suscitando tuttavia scarso interesse nella comunit\u00e0 scientifica. Nel 1929 Hans Berger, grazie all'invenzione dell'elettroencefalogramma, pot\u00e9 tracciare delle curve dalla regolarit\u00e0 sinusoidale sorprendente, il cosiddetto ritmo Alfa o ritmo di Berger; ciononostante i suoi tentativi di descrivere questo strano fenomeno furono accolti con generale scetticismo. Solo nel 1934, grazie agli studi di Edgar Douglas Adrian e Bryan Matthews che confermarono tutte le osservazioni fatte da Berger, inizi\u00f2 a diffondersi un certo interesse in tale campo, al fine di scoprire quale fosse la causa di queste misteriose onde cerebrali.\nNel 1935 degli esperimenti condotti da Durup e Fessard mostrarono l'implicazione psicofisiologica del fenomeno. Essi analizzarono la variazione delle onde alfa in risposta a stimoli visivi e uditivi: il solo stimolo uditivo non causava alcuna variazione del ritmo alfa mentre una forte luce lo faceva cessare del tutto. Tuttavia, se lo stimolo uditivo veniva accompagnato dallo stimolo visivo, dopo poche ripetizioni, il solo suono era sufficiente alla cessazione dell'attivit\u00e0 alfa. Reversibilmente, dopo alcuni suoni non accompagnati dalla forte luce, il ritmo alfa tornava ad esserne indisturbato. Nel 1937 Loomis, Harvey e Hobart, sulla base degli studi precedenti, analizzarono il fenomeno delle onde cerebrali durante il sonno, notando che con esso si hanno delle variazioni nella frequenza delle oscillazioni."}
{"id": "674705", "revid": "49307230", "url": "https://it.wikipedia.org/wiki?curid=674705", "title": "Watussi", "text": ""}
{"id": "674706", "revid": "15756", "url": "https://it.wikipedia.org/wiki?curid=674706", "title": "The Real World", "text": "The Real World \u00e8 un reality show di MTV prodotto da Mary-Ellis Bunim and Jonathan Murray e diretto da George Verschoor. Trasmesso per la prima volta nel 1992, \u00e8 stato uno dei primissimi reality show a diventare famoso in tutto il mondo, e continua ad esserlo nella storia di MTV.\nFino ad ora lo show \u00e8 arrivato alla 26\u00aa edizione e continua a non fermarsi (\u00e8 stato attualmente rinnovato fino alla 28\u00aa stagione). MTV Italia ha trasmesso solamente la dodicesima e la ventesima stagione, ambientate rispettivamente a Las Vegas e a Hollywood.\nRegolamento.\nIl programma si concentra sulle vite di sette perfetti estranei (in alcune stagioni sono otto i partecipanti) che si trovano a vivere in una casa insieme per diversi mesi, mentre le telecamere riprendono i loro rapporti interpersonali, con lo show che cambia citt\u00e0 ogni stagione. Le riprese del tempo passato insieme dai ragazzi \u00e8 montato in episodi di mezz'ora (fino al 2008) e in episodi di un'ora (dal 2008 in poi). Il concept dello show viene spiegato brevemente nella frase di apertura di ogni puntata:\nEdizioni.\nDella serie \"Las Vegas\" \u00e8 stato girato anche un seguito, andato in onda nel 2007, chiamato \"Reunited: Las Vegas\".\nRoad Rules.\nIl primo spin-off realizzato della serie \u00e8 stato \"Road Rules\", dedicata, oltre che alla convivenza in casa, anche alle sfide pi\u00f9 estreme.\nEdizioni:\nIn Italia \u00e8 andata in onda solo la stagione X-Treme.\nThe Challenge.\nIl secondo spin-off realizzato \u00e8 \"The Challenge\" (precedentemente conosciuto con il nome di \"Real World/Road Rules Challenge\"), serie nelle quali vengono ripescati concorrenti delle varie edizioni di \"The Real World\", \"Road Rules\" e \"Fresh Meat\" per vivere insieme nuove sfide ed emozioni.\nEdizioni:\nMTV Italia ha mandato in onda solo le stagioni: \"Battle Of The Sexes 2\" e \"Fresh Meat\"."}
{"id": "674707", "revid": "729019", "url": "https://it.wikipedia.org/wiki?curid=674707", "title": "Battaglia di Gravelotte", "text": "La battaglia di Gravelotte (\"bataille de Saint-Privat\" per i francesi) fu combattuta il 18 agosto 1870 e rappresent\u00f2 durante la guerra franco-prussiana l'estremo tentativo dell'armata francese del Reno, al comando del maresciallo Fran\u00e7ois Achille Bazaine, di tenere aperta una via di comunicazione con il resto dell'esercito imperiale radunato a Ch\u00e2lons al comando del maresciallo Patrice de Mac-Mahon.\nAl termine della battaglia le forze del maresciallo Bazaine, costituite dai reparti migliori dell'esercito francese, finirono per ripiegare verso la fortezza di Metz, dove sarebbero rimasto assediato fino alla resa di tutte le truppe alla fine di ottobre 1870. Nell'evolversi degli eventi che porteranno all'irreversibile accerchiamento dei francesi, giocarono un ruolo determinante gli errori tattici e la scarsa risolutezza del comandante in capo, nonostante questi avesse inflitto severe perdite alle forze prussiane del feldmaresciallo Von Moltke, che sferrarono ripetuti, ma inefficaci, attacchi frontali.\nLa battaglia di Gravelotte, teatro di aspri e sanguinosi scontri, costitu\u00ec un momento decisivo della campagna a favore dell'Esercito prussiano.\nLa situazione.\nNell'agosto del 1870, l'esercito francese era diviso in due corpi principali: l'armata di Patrice de Mac-Mahon, concentrata a Ch\u00e2lons-en-Champagne (presso la quale si era trasferito lo stesso Napoleone III), e l'armata del Reno, guidata dal maresciallo di Francia Fran\u00e7ois Achille Bazaine.\nBazaine aveva ordine di allontanarsi dalla piazzaforte di Metz e di ricongiungersi a Ch\u00e2lons, passando per Verdun. Tale ricongiungimento era reso tanto pi\u00f9 importante, quanto pi\u00f9 i francesi avevano sventato appena pochi giorni prima un tentativo di accerchiamento da parte delle armate di Von Moltke e avevano saputo respingere i prussiani. Egli ag\u00ec, tuttavia, con una certa lentezza.\nIl 15 agosto la via per Verdun era stata sbarrata dalla seconda armata prussiana del principe Federico Carlo. I francesi resistettero all'assalto prussiano il 16 agosto nella battaglia di Mars-la-Tour (villaggio situato a circa 15\u00a0km a sud di Metz), riportando una vittoria che avrebbe virtualmente consentito di azzardare un'evasione dalla \"tasca della Mosella\", qualora per\u00f2 Bazaine avesse, nel corso dello scontro, preso una qualunque iniziativa contro le truppe del generale Constantin von Alvensleben, ma ci\u00f2 non accadde e il maresciallo si limit\u00f2, all'opposto, ad uno sterile immobilismo che fece dello scontro di Mars-la-Tour una vittoria incompleta.\nNei due giorni successivi il Bazaine non fece alcun tentativo d'interferire con la marcia dei numerosi corpi prussiani che andavano aggiungendosi alla seconda armata, in preparazione della prossima battaglia. Cos\u00ec facendo, il Bazaine concesse ai prussiani di tagliare definitivamente la strada di Ch\u00e2lons, separando definitivamente i due tronconi principali dell'esercito francese: l'armata del Bazaine a Metz e quella del Mac-Mahon a Ch\u00e2lons.\nTutto ci\u00f2 diede modo ai prussiani di riorganizzarsi e soprattutto di riprendere l'iniziativa. D'altra parte, gi\u00e0 la battaglia di Mars-la-Tour aveva preso avvio da un attacco prussiano. Dal canto suo, il Bazaine riteneva di aver raggiunto una posizione forte, appoggiandosi alle fortificazioni di Metz, da lui sicuramente valutate pi\u00f9 solide e \"rassicuranti\" di quanto realmente fossero. Ma il caso della sorte dell'armata del Reno non riguardava la solidit\u00e0 delle mura e degli strumenti di difesa, bens\u00ec la minaccia dell'attanagliamento. Il successivo evolversi degli eventi avrebbe dimostrato come la strategia pi\u00f9 corretta sarebbe stata rappresentata, piuttosto, dalla riunificazione dell'armata del Bazaine, del Mac-Mahon e delle riserve in corso di mobilitazione.\nCon il Bazaine auto-condannatosi ad una battaglia di contenimento, l'obiettivo minimo prussiano consisteva nella neutralizzazione o nell'immobilizzazione (circostanza che poi si verificher\u00e0 conducendo all'irreversibile imbottigliamento nella capitale lorenese) dell'armata del Reno, in modo da poter procedere verso l'ormai isolato Mac-Mahon, il quale rimarr\u00e0 anch'egli vittima di avvolgimenti e manovre a tenaglia. Meglio ancora, nelle speranze dello stato maggiore tedesco, se tale neutralizzazione si fosse tradotta in una definitiva eliminazione.\nLa battaglia.\nGli attacchi frontali.\n \nIl 18 agosto, l'armata francese del Reno era addossata ai forti di San Quintino e di Plappeville, fra i villaggi di Roz\u00e9rieulles e Saint-Privat (dal quale prende il nome la battaglia di Gravelotte nella tradizione francese). Il capo di Stato Maggiore prussiano, Helmuth von Moltke, comand\u00f2 alla battaglia la prima armata di von Steinmetz e la seconda armata del principe Federico Carlo, che era stata battuta dal Bazaine due giorni prima alla battaglia di Mars-la-Tour. Presero inoltre parte allo scontro Augusto di W\u00fcrttemberg alla testa della Guardia prussiana il XII corpo sassone al comando del principe Alberto di Sassonia.\nAlle 8.00, i tedeschi iniziarono l'avanzata verso le posizioni francesi. Alle 12.00 il generale Manstein e il IX corpo assiano, il pi\u00f9 vicino alle linee nemiche, inizi\u00f2 i combattimenti tra Gravelotte e Verneville esplodendo i primi colpi d'artiglieria. Le truppe prussiane continuarono l'avanzata fino a quando il IX corpo di Manstein incontr\u00f2 le prime formazioni francesi, mentre pi\u00f9 a sud il VII e l'VIII corpo, nei pressi di Gravelotte, affrontavano i soldati del II corpo di Frossard. Nelle fasi che precedettero l'inizio della battaglia le forze germaniche erano disposte in questo modo: il Principe Augusto si trovava con la Guardia a Doncourt, Alberto di Sassonia era situato presso Jarny, il generale Konstantin von Voights-Rhetz a Ville sur Yron al comando del X corpo, Constantin von Alvensleben alla guida del III corpo poco fuori da Mars-la-Tour, August von Goeben e l'VIII corpo a Rezonville e il generale Dietrich von Zastrow con il VII corpo in prossimit\u00e0 di Vaux vicino alle posizioni di Bazaine. I francesi invece si trovavano raccolti all'interno di una lunga cintura difensiva tra Saint-Privat, a nord e il piccolo borgo di Sainte-Ruffine a sud, molto prossimo alla sponda della Mosella. A Plappeville, tra l'omonimo forte e San Quintino si trovava il quartier generale francese, la Guardia Imperiale di Bourbaki in posizione arretrata, costituiva la riserva.\nLe posizioni francesi erano ben difese da trincee e fossati, che proteggevano e mascheravano il nutrito corpo di artiglierie e mitragliatrici. Dopo l'esplosione delle prime cannonate Steinmetz, disobbedendo alle indicazioni di Von Moltke, ordin\u00f2 a Zastrow e a Goeben di partecipare all'avanzata imboccando una stretta strada lastricata che conduceva da Gravelotte a Metz. Tale itinerario, immerso nella \"Mance Ravine\" (un burrone che correva da nord a sud della zona dello scontro), si dirigeva fin dentro le parti molli delle difese Frossard a Point du Jour e Moscou. Gli attacchi del VII e dell'VIII corpo diretti ad est contro le difese di Frossard si risolsero in un completo insuccesso. Il fuoco delle \"mitrailleuse\", dei cannoni e degli Chassepot ebbe la meglio sui prussiani vacillanti.\nFallimento della Guardia prussiana.\nLa Guardia reale prussiana intanto aveva raggiunto Amanvillers e i sassoni si apprestavano a prendere posizione sulla loro sinistra presso Sainte-Marie-aux-Ch\u00eanes, dove si collocarono alle 3,30 del pomeriggio. I sassoni e la Guardia assemblarono insieme il loro potenziale di artiglieria composto da 180 cannoni. L'impatto di questa forza fu devastante. Mentre il corpo sassone si mosse verso Roncourt, dove colp\u00ec il fianco delle truppe di Canrobert, 270 cannoni iniziarono a colpire pesantemente Saint-Privat e Amanvillers e circa 20.000 proietti deflagrarono sulle posizioni francesi durante tutto il pomeriggio fino alla sera. Alla fine della battaglia si calcoler\u00e0 una percentuale intorno al 70% di vittime causate dalle bocche da fuoco prussiane (parallelamente i famigerati Chassepot francesi mieterono la stessa percentuale di morti tra i prussiani).\nAlle 5 del pomeriggio un assalto frontale verso Saint-Privat condotto dalla Guardia prussiana di Augusto di W\u00fcrttemberg, venne respinto con gravi perdite (a sera si conteranno 8000 morti e feriti tra la guardia, con una consistenza di caduti vicina a quella disastrosa dei sudisti nel terzo giorno della battaglia di Gettysburg). L'attacco, sferrato in modo precipitoso, forse per anticipare l'arrivo dei sassoni e assicurare gli allori della vittoria alla Guardia, fu frammentario e inadeguato perch\u00e9 operato a scaglioni e condotto con uno schieramento troppo serrato. Saint-Privat si tramut\u00f2 nella \"tomba della Guardia prussiana\". Le difese francesi, nonostante questo, apparvero ormai in difficolt\u00e0. In pi\u00f9, il maresciallo Bazaine non invi\u00f2 alcuna riserva a Canrobert, ignorandone le richieste di supporto, soprattutto sul lato destro a Saint-Privat, il punto di maggiore debolezza francese.\nVittoria finale tedesca e ritirata francese.\nLa Guardia imperiale guidata del Bourbaki non sapeva se fornire supporto a Ladmirault o a Canrobert, che avevano entrambi iniziato a cedere le loro posizioni ai prussiani. Il comandante della riserva era fortemente disorientato e ricevette vaghe indicazioni da Bazaine. Invi\u00f2 anche un messaggero, il capitano Louis de Beaumont, per chiedere al maresciallo se sul fianco sinistro la condizione dell'armata fosse a rischio, di modo che, qualora Bazaine lo avesse rassicurato sulla solidit\u00e0 di quel settore, egli avrebbe potuto inviare la riserva ad Amanvillers e Saint-Privat.\nBazaine comunic\u00f2 che non c'era alcun rischio su quel fronte. Alla fine Bourbaki invi\u00f2 una divisione a Ladmirault, ma i rinforzi apparvero tardivi e insufficienti. Egli con 30.000 uomini e 120 cannoni pot\u00e9 fare poco o nulla per i restanti corpi bisognosi di rinforzi. Verso le 6,45 Bourbaki, che aveva iniziato la marcia verso i luoghi dei combattimenti, uscito da una zona boscosa e osservato lo scenario di fronte a lui, pot\u00e9 considerare realizzati i suoi peggiori timori: un numero imprecisato di soldati francesi infatti si muoveva in preda al panico verso la sua posizione. Per la loro consistenza i fuggiaschi intralciarono il cammino degli uomini del comandante della Guardia, il quale, sconvolto per il coinvolgimento del suo corpo nella fuga, decise definitivamente di ritirare le sue forze dalla battaglia.\nLe truppe di Ladmirault e Canrobert, nel frattempo, iniziarono a cedere di fronte all'inarrestabile avanzata dei prussiani, proveniente dal centro e dalla destra. Verso sera, il XII corpo sassone esegu\u00ec finalmente la prevista manovra aggirante sulla destra francese e fin\u00ec per sbaragliare lo schieramento nemico nel settore, costringendo al ripiegamento il VI corpo francese, seguito dal IV: il IV corpo fu favorito nella ritirata dall'oscurit\u00e0, mentre il VI corpo con tutta la massa di uomini, carri e cavalli fu costretto ad intraprendere la strada in direzione di Woippy e Metz. Dopo una lunga serie di sanguinosi scontri corpo a corpo, Saint-Privat venne infine conquistata dalla Guardia prussiana. Alcuni combattimenti infuriarono all'interno del villaggio e nel cimitero (conquistato all'arma bianca dal 4\u00ba reggimento a piedi della Guardia) della citt\u00e0.\nVerso le 21,30 con il re Guglielmo e il suo seguito che procedevano per Rezonville, i combattimenti cessarono per il calare delle tenebre.\nBilancio e inizio dell'assedio.\nLa condotta di Bazaine nel corso della battaglia era apparsa disastrosa agli occhi dei suoi ufficiali. Quando questi gli chiedevano istruzioni, Bazaine si limitava a invitarli a difendere posizioni che, a suo dire, risultavano \"molto forti\". Verso le 5,00 del pomeriggio, mentre infuriava la battaglia a Gravelotte e la Guardia prussiana lanciava i suoi ostinati e sanguinosi assalti su Saint-Privat, Bazaine spediva messaggi autocelebratori al ministro degli interni a Parigi. Nelle ore decisive della battaglia il comandante dell'armata del Reno era addirittura intento a discutere con l'imperatore sugli approvvigionamenti destinati a Verdun. La decisione di Bourbaki di non prendere parte alla battaglia in modo attivo, ed anzi di arretrare anch'egli insieme al resto dell'esercito francese, aveva posto la parola fine sulla vittoria prussiana.\nDal punto di vista tattico, i metodi adottati dalle fanterie tedesche, e soprattutto dalla Guardia prussiana, si rivelarono particolarmente inadatti e inefficaci a superare le difese francesi, a causa anche della solidit\u00e0 delle posizioni fortificate e della superiorit\u00e0 dei fucili \"Chassepot\" e delle mitragliatrici. Le perdite furono molto elevate e la grandezza di esse impose una revisione delle tattiche: la Guardia prussiana apprese dai suoi errori e a Sedan, come soprattutto alla battaglia di Le Bourget, adotter\u00e0 schieramenti molto meno serrati, ricorrendo all'impiego dell'ordine sparso, allo sfruttamento della copertura reciproca e all'utilizzo delle irregolarit\u00e0 del terreno.\nIl giorno dopo lo scontro, Bazaine si ritir\u00f2 su Metz, rinunciando a difendere la linea tenuta la mattina precedente. Ci\u00f2 permise ai prussiani di completare l'accerchiamento della roccaforte il 20 agosto. L'armata del Reno, ormai priva di ogni via di fuga, irrevocabilmente tagliata fuori rispetto al resto delle forze francesi, fu circondata e assediata a Metz."}
{"id": "674728", "revid": "1272592", "url": "https://it.wikipedia.org/wiki?curid=674728", "title": "Luigi Agretti", "text": "Biografia.\nI primi insegnamenti, gli furono impartiti dal padre, Cesare, valido pittore e decoratore stabilitosi a Spezia dalla natia Perugia.\nAll'et\u00e0 di quindici anni, nel 1891, si reca in provincia di Perugia, a Monte Castello di Vibio dove esegue il suo primo lavoro solitario: la decorazione del \"Teatro della Concordia\" (restaurato nel 1993 e tutt'oggi attivo), considerato il teatro pi\u00f9 piccolo del mondo, con appena 99 posti tra palchi e platea.\nA Genova, nel 1895, vince un premio dedicato ai giovani artisti e si reca a Roma dove frequenta l'Accademia delle belle arti e contemporaneamente lavora per i suoi maestri Bruschi e Brugnoli, coadiuvandoli in molti lavori a Roma, a Firenze, Perugia, Cagliari e Palestrina.\nAll'et\u00e0 di ventitr\u00e9 anni e grazie alle numerose opere di rilievo realizzate in citt\u00e0, l'Accademia di belle arti perugina lo nomina \"accademico di merito\" e gli offre la cattedra per l'insegnamento del nudo e per l'anatomia pittorica. Cattedra che tuttavia rifiuta per non lasciare la sua citt\u00e0 e i suoi affetti.\nOpere.\nTutte le sue opere, sia ad olio che a fresco, rivelano un meticoloso studio di particolari, con estrema accuratezza nel disegno e molta originalit\u00e0. Tratt\u00f2 soggetti e oggetti sia sacri che profani, la storia e la mitologia."}
{"id": "674729", "revid": "767487", "url": "https://it.wikipedia.org/wiki?curid=674729", "title": "La maschera di Fu Manciu", "text": "La maschera di Fu Manciu \u00e8 un film del 1932 diretto da Charles Brabin con la collaborazione di Charles Vidor e con Boris Karloff nel ruolo del diabolico dottor Fu Manchu, il personaggio creato dalla penna di Sax Rohmer.\nLa trama \u00e8 incentrata sulla ricerca della leggendaria tomba di Gengis Khan in cui si trova anche la sua spada.\nProduzione.\nIl film fu prodotto dalla Cosmopolitan Productions per la MGM e la Loew's con un budget stimato di dollari. La produzione dur\u00f2 dal 6 agosto al 21 ottobre 1932.\nDistribuzione.\nDistribuito dalla MGM, il film usc\u00ec nelle sale cinematografiche degli Stati Uniti il 5 novembre 1932 con il titolo originale \"The Mask of Fu Manchu\". In Italia, venne tradotto con \"La maschera di Fu Manciu\".\nIl film incass\u00f2 nei soli USA dollari cui vanno aggiunti della distribuzione estera."}
{"id": "674730", "revid": "26891", "url": "https://it.wikipedia.org/wiki?curid=674730", "title": "SS Kaiser Wilhelm der Gro\u00dfe", "text": ""}
{"id": "674732", "revid": "339392", "url": "https://it.wikipedia.org/wiki?curid=674732", "title": "The Mask of Fu Manchu", "text": ""}
{"id": "674736", "revid": "26891", "url": "https://it.wikipedia.org/wiki?curid=674736", "title": "Wilhelm der Gro\u00dfe", "text": ""}
{"id": "674737", "revid": "124576757", "url": "https://it.wikipedia.org/wiki?curid=674737", "title": "Dhalsim", "text": "Dhalsim \u00e8 un personaggio immaginario della serie di videogiochi \"Street Fighter\". Compare a partire da \"Street Fighter II\" ed \u00e8 una presenza quasi fissa della saga.\nIl personaggio.\nDhalsim \u00e8 una sorta di \"santone\" nato nello stato di Kerala, in India. Egli \u00e8 vegetariano, asceta e non violento, ma combatte nei tornei per poter guadagnare qualche soldo da devolvere per aiutare il suo villaggio, cosa che gli provoca un conflitto interiore. Dhalsim veste dei pantaloni stracciati color zafferano ed indossa svariati bracciali alle mani ed ai piedi, per il resto \u00e8 scalzo e nudo, ha tre strisce rosse dipinte sul cranio e due sulle guance e porta una collana di teschi al collo, rappresentanti i bambini morti durante una carestia al suo villaggio. Il corpo, nonostante sia scheletrico, \u00e8 molto muscoloso e pu\u00f2 estendersi come se fosse fatto di gomma, grazie all'avanzata conoscenza delle tecniche yoga. Gli occhi sono bianchi per via dell'assenza delle pupille. Nelle serie di Street Fighter Alpha, prima dell'incontro veste anche un turbante bianco.\nMosse.\nOltre alle grandi capacit\u00e0 elastiche di braccia e gambe, Dhalsim \u00e8 capace di sputare palle di fuoco di varie grandezze (Yoga flame, Yoga Inferno, Yoga fire); nel manuale originale del gioco questa abilit\u00e0 veniva associata al fatto che il lottatore fosse goloso del piccante curry indiano, ma una versione successiva giustifica ci\u00f2 come un dono del dio del fuoco Agni. Inoltre, Dhalsim \u00e8 capace di teletrasportarsi da una parte all'altra dello schermo: la sparizione poteva prolungarsi per molto tempo a causa di un bug nel gioco Street Fighter II.\nFrase celebre.\n\" \"La meditazione \u00e8 la mia forza, e con essa ti distrugger\u00f2\" \".\nFilm.\nNel film \"Street Fighter - Sfida finale\", Dhalsim viene interpretato da Roshan Seth. Il personaggio non \u00e8 un asceta, bens\u00ec uno scienziato che viene corrotto dal Generale Mike Bison e costretto a concorrere nella progettazione del Super Soldato. Sul finale, egli decide di morire insieme all'organizzazione criminale Shadaloo ed alla sua creazione Blanka."}
{"id": "674740", "revid": "123010837", "url": "https://it.wikipedia.org/wiki?curid=674740", "title": "Suidae", "text": "I suidi (Suidae) sono la famiglia alla quale appartengono i maiali e i loro parenti. Attualmente sono riconosciute al massimo sedici specie viventi all'interno di questa famiglia, inclusi il maiale domestico e il cinghiale (entrambi appartenenti alla specie \"Sus scrofa\"). Queste specie sono classificate in cinque (o, secondo altri autori, fino ad otto) generi. Oltre alle numerose specie di maiali selvatici, la famiglia include il babirussa (\"Babyrousa babyrussa\") e il facocero (gen. \"Phacochoerus\").\nTassonomia.\nLa lista completa delle specie, secondo la classificazione tradizionale, \u00e8 la seguente:\nCaratteristiche.\nQuesti animali di media taglia sono di solito robusti e il loro corpo \u00e8 a forma di botte. La pelle \u00e8 solitamente spessa e poco pelosa. Testa e corpo, insieme, variano da 50 centimetri a 2 metri di lunghezza e il peso di un adulto pu\u00f2 raggiungere i 350 chilogrammi. Gli occhi sono solitamente piccoli e posti indietro sul cranio, e le orecchie sono piccole e appuntite. Il cranio \u00e8 lungo e ha un profilo piatto. Una delle caratteristiche pi\u00f9 notevoli dei suidi \u00e8 il muso, molto mobile, con un disco cartilagineo al termine delle narici. Questa struttura \u00e8 sostenuta da un osso prenasale posto sotto le ossa nasali. I canini crescono fino a formare grandi zanne ricurve verso l'infuori; queste zanne sono a crescita continua. Le sole dita ad essere funzionali per la locomozione sono le due centrali, dotate di unghioni.\nBiologia.\nI suidi sono onnivori, e la loro dieta include funghi, foglie, radici, bulbi, tuberi, frutti, lumache, vermi, piccoli vertebrati, uova e carogne. Essi usano il loro muso muscoloso e flessibile e le zampe anteriori per scavare nel terreno. Lo stomaco \u00e8 formato da una camera che superiormente presenta il diverticolo gastrico. La maggior parte delle specie \u00e8 gregaria. Un luogo comune sui maiali \u00e8 quello che li vede mangiare oltre il necessario, ma \u00e8 falso. Altro luogo comune, questa volta veritiero, \u00e8 l'apprezzamento di questi animali per i bagni di fango. I maiali e i cinghiali sono stati introdotti dall'uomo in un gran numero di luoghi. Sfortunatamente, in alcune aree hanno causato notevoli danni all'ambiente a causa della loro costante ricerca di cibo, e in altre hanno portato alcune malattie che possono essere trasmesse agli animali domestici e alle persone.\nDistribuzione.\nI suidi, storicamente, erano presenti in tutta l'Eurasia, fino alle Filippine, e in Africa. Gli uomini hanno introdotto \"Sus scrofa\", dal quale \u00e8 derivato il maiale domestico, in molti luoghi del pianeta, tra cui il Nordamerica, la Nuova Zelanda e la Nuova Guinea.\nEvoluzione.\nI suidi sono una famiglia di artiodattili poco specializzata (non sono ruminanti) ma di grande successo evolutivo. Questi animali, evolutisi da forme di artiodattili molto primitive dell'Eocene (famiglie Raoellidae e Choeropotamidae) sono infatti comparsi verso l'Oligocene inferiore, circa 33 milioni di anni fa, in Europa (gen. \"Palaeochoerus\"). Da queste forme di taglia ridotta, nel corso dell'Oligocene e del Miocene si sono evolute numerose specie pi\u00f9 grandi e con diverse caratteristiche, che ben presto invasero l'Africa e l'Asia. Tra i gruppi principali, da ricordare le sottofamiglie dei Tetraconodontinae e in particolare degli Hyotheriinae, il cui genere principale, \"Hyotherium\", \u00e8 molto conosciuto allo stato fossile per tutto il Miocene di Asia ed Europa. Altro suide importante del Miocene medio \u00e8 \"Listriodon\", simile a un cinghiale ma con una dentatura simile a quella di un tapiro. Infine, nel Miocene visse anche lo strano \"Kubanochoerus\", un grande animale dotato di un corno frontale.\nI veri suini (Suinae) apparvero nel Miocene medio (gen. \"Propotamochoerus\" e \"Microstonyx\"), e si differenziarono ben presto soprattutto in Africa, dove dettero vita a una moltitudine di forme: tra le pi\u00f9 note \"Kolpochoerus\", imparentato con il moderno ilochero, e \"Metridiochoerus\", simile al facocero. Al termine del Pleistocene, molte di queste forme scomparvero; i resti della grande radiazione africana sono il facocero, l'ilochero ed il potamochero."}
{"id": "674741", "revid": "765341", "url": "https://it.wikipedia.org/wiki?curid=674741", "title": "Akatsuki", "text": "Akatsuki (\u6681) \u00e8 la parola giapponese per alba. Pu\u00f2 riferirsi a:"}
{"id": "674742", "revid": "767487", "url": "https://it.wikipedia.org/wiki?curid=674742", "title": "Saverio D'Amelio", "text": "Esponente di spicco della Democrazia Cristiana in Basilicata, ha iniziato giovanissimo la sua attivit\u00e0 politica, organizzando negli anni sessanta le lotte per lo sfruttamento in loco del metano e per l'industrializzazione della Val Basento.\n\u00c8 stato Presidente della Provincia di Matera oltre che vicepresidente dell'Acquedotto Pugliese e sindaco di Ferrandina per molti anni.\nBiografia.\nEletto al Senato della Repubblica per 4 legislature, \u00e8 stato nominato Vice Presidente della Commissione Antimafia e Presidente della Commissione Bicamerale di Vigilanza sull'Anagrafe Tributaria.\nHa inoltre ricoperto la carica di Sottosegretario di Stato al Ministero della pubblica istruzione nel governo Andreotti VI e a quello dei Lavori Pubblici nel governo Andreotti VII. Nel 2001 si \u00e8 candidato alla Camera dei deputati nel collegio di Matera: sostenuto dalla Casa delle Libert\u00e0 e dalla Fiamma Tricolore, ottenne il 38,6% dei voti e venne sconfitto dal rappresentante dell'Ulivo Salvatore Adduce.\n\u00c8 stato sindaco di Ferrandina dal 2011 al 2016, dopo esserlo gi\u00e0 stato dal 1980 al 1993 e dal 1998 al 2007. \u00c8 stato inoltre consigliere di opposizione (come capogruppo dell'MPA) nell'amministrazione della Provincia di Matera.\nPremi e riconoscimenti.\nNel 1989 gli \u00e8 stato conferito dall'Amministrazione comunale di Pomarico (MT), il premio LucaniaOro per la politica."}
{"id": "674746", "revid": "400694", "url": "https://it.wikipedia.org/wiki?curid=674746", "title": "Ettore Pozzoli", "text": "Divenuto famoso per i suoi esercizi per pianoforte e le sue raccolte di solfeggi.\nBiografia.\nFu allievo di Ferroni, Appiani e di Disma Fumagalli. Quando mor\u00ec sua figlia, Elsa, di tre anni, Pozzoli inizi\u00f2 a dedicarsi completamente alla musica dal punto di vista didattico. Nel 1943 si ritir\u00f2 a vita privata con la moglie Gina Gambini a Seregno. Dopo aver ricevuto vari riconoscimenti, tra cui la Croce di Cavaliere nell'Ordine della Corona d'Italia e la nomina a Professore Emerito del R. Conservatorio Musicale G. Verdi di Milano, il 16 dicembre 1953 ricevette la medaglia d'oro come \"cittadino illustre\".\nNel 1959 nacque a Seregno il \"Concorso Pianistico Internazionale Ettore Pozzoli\" a cadenza biennale, fortemente voluto dalla moglie di Pozzoli esaudendo cos\u00ec il sogno del compositore, che era quello di aiutare i giovani pianisti ad abituarsi alla critica e al pubblico. Il primo concorso fu vinto da Maurizio Pollini.\nDurante la 12\u00aa edizione del concorso (1981) un allievo di Pozzoli, il maestro Giuseppe Mariani, ricord\u00f2 cos\u00ec il suo insegnante: "}
{"id": "674749", "revid": "767487", "url": "https://it.wikipedia.org/wiki?curid=674749", "title": "Nemalite", "text": "La nemalite \u00e8 una variet\u00e0 di brucite che contiene ossidi di ferro e se ne distingue per la struttura fibrosa degli aggregati che ricorda molto l'asbesto. Il pi\u00f9 delle volte il colore \u00e8 giallo-oro o giallo-verdastro, e possiede lucentezza madreperlacea o sericea. \nSi trova a Jakobsberg, in Svezia, e nel deposito di Asbestos, nel Qu\u00e9bec, in fibre lunghe pi\u00f9 di 50 centimetri; e infine a Jaklovce, nella Repubblica Ceca, nelle serpentiniti in associazione con idromagnesite.\nIl nome deriva dal greco \u03bd\u03ae\u03bc\u03b1 = \"filo\", fibra e \u03bb\u03af\u03b8\u03bf\u03c2 = \"pietra\".\nLe altre propriet\u00e0 fisiche e chimiche sono pressoch\u00e9 identiche a quelle della brucite."}
{"id": "674751", "revid": "245802", "url": "https://it.wikipedia.org/wiki?curid=674751", "title": "Laura (Laura Pausini)", "text": "Laura \u00e8 il secondo album ufficiale di inediti della cantante italiana Laura Pausini pubblicato il 26 febbraio 1994.\nL'album vende oltre 4 milioni di copie in tutto il mondo.\nDescrizione.\nLa pubblicazione del disco avviene in concomitanza con la partecipazione di Laura Pausini al Festival di Sanremo 1994, nel quale la cantante esordisce nella sezione \"Campioni\" dopo la vittoria dell'anno precedente tra le \"Novit\u00e0\".\nLaura Pausini presentata alla kermesse canora da grande favorita, si classifica terza nella graduatoria finale.\nIl brano presentato, \"Strani amori\", viene attaccato dalla critica perch\u00e9 giudicato eccessivamente tradizionalista e adolescenziale e alcuni giornalisti del settore lo considerarono un pezzo banale.\nAll'interno del disco \u00e8 incluso anche il secondo singolo estratto, \"Gente\". Alcune tracce dell'album vengono adattate in lingua spagnola ed inserite nella versione per la Spagna ed il Sud America dell'album \"Laura Pausini\", pubblicata nel 1994. Le stesse tracce vengono inserite in lingua originale nella versione inglese dell'omonimo album, pubblicata nel 1995.\nLa canzone \"Ragazze che\", cos\u00ec come l'intero disco, \u00e8 dedicata a Silvia Pausini, sorella della cantante."}
{"id": "674754", "revid": "287204", "url": "https://it.wikipedia.org/wiki?curid=674754", "title": "C\u00e1pac ayllu", "text": "C\u00e1pac ayllu (ayllo) \u00e8 la denominazione della panaca di Tupac Inca Yupanqui, il decimo sovrano Inca, figlio di Pachac\u00fatec e autore della maggior parte delle conquiste dell'impero peruviano. Si tratta come per tutte le altre panaca dell'impero della famiglia discendente dal suo fondatore con eccezione dell'erede, Huayna C\u00e1pac che avrebbe dato origine au una sua propria famiglia.\nLa panaca di Capac Ayllo, grazie al prestigio del suo promotore, ricevette in appannaggio enormi ricchezze che le consentirono, in breve, di rivaleggiare con la presitigiosa famiglia dell'Hatun Ayllo, lignaggio del famoso Pachacutec.\nQuesta posizione di predominanza doveva portare, inevitabilmente, le due panaca a confrontarsi tra loro per la gestione del potere, obbligando gli altri lignaggi, meno potenti, a schierarsi con l'una o con l'altra delle due contendenti.\nL'occasione di un confronto diretto avvenne alla morte di Huayna Capac, la cui panaca detta Tumipampa, non possedeva la forza necessaria per imporsi nella scelta del suo successore.\nTra i figli di Hyayna Capac primeggiavano Atahuallpa, per parte di madre appartenente all'Hatun Ayllo e Hu\u00e1scar, sempre per parte di madre, membro del Capac Ayllo.\nil Capac Ayllo, probabilmente appagato della scelta di Huascar a Sovrano supremo, avrebbe voluto evitare atti di aperto contrasto con la fazione di Atahuallpa, da parte sua soddisfatto del possesso dei domini di Quito, ma la natura del nuovo Qhapaq Inca avrebbe disposto altrimenti.\nIn breve, una feroce guerra civile scosse i territori dell'impero, coinvolgendo tutte le famiglie imperiali, obbligate ad una drammatica scelta di campo.\nL'esito del conflitto, favorevole ad Atahuallpa, avrebbe decretato la fine del Capac Ayllo.\nI suoi membri furono oggetto di una sistematica eliminazione da parte delle armate vincenti e solo pochi di essi, sottraendosi con la fuga, poterono salvare la vita.\nI generali di Atahuallpa, Quizquiz e Chalcochima, non risparmiarono neppure la mummia di Tupac Inca Yupanqui che venne bruciata tra lo scoramento dei suoi fedeli e anche i quipu regali, che tramandavano le gesta di questo sovrano, furono dati alle fiamme per cancellare le sue imprese dalla storia ufficiale.\nAlcuni dei servi del Capac Ayllo riuscirono comunque a raccogliere le ceneri del loro capostipite. Negli anni successivi alla Conquista, il \"corregidor\" Polo de Ondegardo le trov\u00f2, gelosamente conservate in un recipiente e oggetto di ogni possibile devozione da parte degli umili indigeni che le sorvegliavano.\nDurante il periodo coloniale uno sparuto gruppo di appartenenti al Capac Ayllo, scampati al massacro, si rivolse alla Corona spagnola per impetrare aiuto ed assistenza. Questi \npobres se lamentaron di essere stati spogliati por Atahuallpa di ogni bene, compreso le terre gi\u00e0 in loro possesso, e dichiaravano di essere costretti, per sopravvivere, a dedicarsi a mestieri umili di servit\u00f9, malgrado la loro condizione di nobilt\u00e0.\nSecondo Bernab\u00e9 Cobo la panaca Capac ayllo aveva in carico il culto dei luoghi sacri situati sul percorso del settimo ceque del \"Chinchaysuyo\". Si trattava di otto huaca: \nL'infaticabile \"Sarmiento de Gamboa\" ha come sempre rintracciato, durante le sue investigazioni, gli ultimi rappresentanti di questa panaca. Ecco i loro nomi: \"Andr\u00e9s Topa Yupanqui, Crist\u00f3bal Pisac Topa, Garcia Bilcas, Felipe Topa Yupanqui, Garcia Ayache\" e \"Garcia Pilco\". Erano tutti \"Hanan-Cuzco\"."}
{"id": "674755", "revid": "729019", "url": "https://it.wikipedia.org/wiki?curid=674755", "title": "Coppa del Mondo di sci alpino 2007", "text": "La Coppa del Mondo di sci alpino 2007 fu la quarantunesima edizione della manifestazione organizzata dalla Federazione Internazionale Sci; ebbe inizio l'11 novembre 2006 a Levi, in Finlandia, e si concluse il 18 marzo 2007 a Lenzerheide, in Svizzera. Per la prima volta venne assegnata una coppa di specialit\u00e0 relativa alle gare di combinata. Nel corso della stagione si tennero a \u00c5re i Campionati mondiali di sci alpino 2007, non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIn campo maschile furono disputate 36 delle 39 gare in programma (11 discese libere, 5 supergiganti, 6 slalom giganti, 10 slalom speciali, 4 supercombinate), in 17 diverse localit\u00e0. Il norvegese Aksel Lund Svindal si aggiudic\u00f2 sia la coppa di cristallo, il trofeo assegnato al vincitore della classifica generale, sia quelle di slalom gigante e di combinata (assegnata per la prima volta); lo svizzero Didier Cuche vinse la Coppa di discesa libera, lo statunitense Bode Miller quella di supergigante e l'austriaco Benjamin Raich quella di slalom speciale. Raich era il detentore uscente della Coppa generale.\nIn campo femminile furono disputate 35 delle 36 gare in programma (9 discese libere, 7 supergiganti, 7 slalom giganti, 9 slalom speciali, 3 supercombinate), in 15 diverse localit\u00e0. Atlete austriache si aggiudicarono tutti i trofei in palio: Nicole Hosp vinse la coppa di cristallo e quella di slalom gigante, Renate G\u00f6tschl quelle di discesa libera e di supergigante e la Marlies Schild quelle di slalom speciale e di combinata (assegnata per la prima volta). La croata Janica Kosteli\u0107 era la detentrice uscente della Coppa generale.\nAnalogamente alla stagione precedente, in occasione delle finali di Lenzerheide fu disputata una gara a squadre mista, valida per l'assegnazione della Coppa delle Nazioni.\nUomini.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nKB = combinata\nSC = supercombinata\nDonne.\nRisultati.\nLegenda:\nDH = discesa libera\nSG = supergigante\nGS = slalom gigante\nSL = slalom speciale\nSC = supercombinata\nCoppa delle Nazioni.\nClassifiche.\nLe classifiche della Coppa delle Nazioni vengono stilate sommando i punti ottenuti da ogni atleta in ogni gara individuale e quelli assegnati nella gara a squadre."}
{"id": "674761", "revid": "89918", "url": "https://it.wikipedia.org/wiki?curid=674761", "title": "Capac Ayllo", "text": ""}
{"id": "674762", "revid": "1590006", "url": "https://it.wikipedia.org/wiki?curid=674762", "title": "Covaccino", "text": "Il covaccino \u00e8 una sottile schiacciata di farina e lievito, molto diffusa soprattutto in Toscana, cotta nel forno a legna, condita con olio e sale.\nOttima da sola, ma ideale per accompagnare salumi, formaggi, verdure sott'olio, e altro."}
{"id": "674764", "revid": "15756", "url": "https://it.wikipedia.org/wiki?curid=674764", "title": "Beit Hanun", "text": "Beit Hanun () \u00e8 una citt\u00e0 di 35.000 abitanti, amministrata dall'Autorit\u00e0 Nazionale Palestinese, come il resto della striscia di Gaza. \u00c8 situata sul lato nordest della striscia di Gaza, appena sei chilometri dalla citt\u00e0 israeliana di Sderot. A differenza della citt\u00e0 di Gaza, la maggior parte della popolazione \u00e8 contadina, e di essa pi\u00f9 di 5.000 persone fanno parte della trib\u00f9 di Zanin.\nPoich\u00e9 nel 2005, prima del ritiro israeliano dalla striscia di Gaza, Beit Hanun era stata una base da cui i combattenti di Hamas avevano lanciato razzi Qassam (di fabbricazione artigianale locale) contro le citt\u00e0 settentrionali del Deserto del Negev, come Sderot e contro gli insediamenti di Katif, la citt\u00e0 \u00e8 stata colpita da ripetuti bombardamenti delle forze d'occupazione israeliane.\nAttacchi israeliani contro Beit Hanun.\nIl governo di Israele, tramite il Primo ministro Ehud Olmert ha definito in modo del tutto asciutto il tragico accaduto \"un errore\", annunciando la prosecuzione delle azioni militari contro i terroristi palestinesi che avessero seguitato a lanciare colpi di mortaio contro gli insediamenti israeliani. I danni provocati a cose e il ferimento non grave di alcuni cittadini israeliani (le conseguenze limitate dei bombardamenti palestinesi erano state il frutto della pura casualit\u00e0) fecero nondimeno dichiarare ad Olmert che era necessario avviare nuovi e pi\u00f9 fruttuosi colloqui con il presidente palestinese Mahm\u016bd Abb\u0101s, impegnato nel 2006 nel tentativo di varare un governo di unit\u00e0 nazionale fra le due principali organizzazioni di Fatah e di Hamas che hanno iniziato la guerra civile palestinese nel 2007."}
{"id": "674765", "revid": "287204", "url": "https://it.wikipedia.org/wiki?curid=674765", "title": "Philipp Ludwig Statius Muller", "text": ""}
{"id": "674770", "revid": "1048993", "url": "https://it.wikipedia.org/wiki?curid=674770", "title": "Le cose che vivi", "text": "Le cose che vivi \u00e8 il terzo album di inediti della cantante italiana Laura Pausini pubblicato il 12 settembre 1996 in 37 paesi contemporaneamente.\nL'album viene pubblicato in lingua spagnola con il titolo \"Las cosas que vives\" il 9 dicembre 1996. L'album vende circa 5 milioni di copie nel mondo, di cui 350.000 copie in Italia e quasi 500.000 copie in Brasile.\nDescrizione.\nLe tematiche affrontate all'interno del disco sono molteplici: in \"Che storia \u00e8\" Laura Pausini critica la societ\u00e0 che opprime le libert\u00e0 e impone continui limiti. Il brano \"16/5/74\", che si riferisce anche alla data di nascita della cantante, parla invece della generazione della cantante. La traccia di chiusura del disco, intitolata \"Il mondo che vorrei\", vede Laura Pausini per la prima volta autrice unica del testo, ed \u00e8 stata scritta a favore dell'Unicef. Tra le canzoni incluse nell'album \u00e8 presente anche \"Mi dispiace\", dedicata alla madre della cantante: si tratta di una sorta di lettera nella quale Laura Pausini, dopo un riavvicinamento, si scusa per le incomprensioni che l'avevano portata ad allontanarsi dalla madre.\nA prevalere sono per\u00f2 ancora una volta i brani d'amore: dal singolo \"Incancellabile\" a \"Un giorno senza te\", fino a \"Due innamorati come noi\". Quest'ultimo brano vede la cantante schierarsi a favore dell'esperienza sessuale pre-matrimoniale, e, per questo motivo alcuni giornalisti del settore hanno visto nei suoi versi un'implicita critica nei confronti della Chiesa cattolica.\nDal punto di vista musicale, cos\u00ec come nella tradizione della cantante, prevale ancora la tipica melodia italiana. Alla registrazione del disco ha partecipato anche la \"London Symphony Orchestra\", che compare nel brano \"Il mondo che vorrei\". Questo \u00e8 il primo disco di Laura Pausini registrato da musicisti di alto livello tecnico: i lavori di arrangiamento dei cori e del basso sono di Nathan East, la batteria di Steve Ferrone.\nIn seguito all'uscita dell'album Laura Pausini effettua il suo primo Tour mondiale, il \"World Wide Tour 1997\", che parte da Ginevra il 1\u00ba marzo 1997.\nA dicembre 2003 il brano \"Il mondo che vorrei\" viene usato come colonna sonora dello spot della \"Fondazione Francesca Rava - N.P.H.- Italia Onlus\", in onda sulle reti Mediaset e inserito in un CD-ROM contenente foto scattate da Enrico Scaglia ai bimbi della Repubblica Dominicana. Il ricavato di questo CD viene devoluto alla costruzione di una casa accoglienza \"NPH\" per bambini orfani e abbandonati nello stesso paese.\nViene realizzato un video, \"Le cose che vivi EPK\" per descrivere l'album, che non viene pubblicato su nessun supporto audio-video, ma solo sul canale di Laura Pausini su YouTube.\nEdizioni.\n\"Le cose che vivi\" (Italia).\nL'edizione del disco pubblicata in Italia contiene 12 tracce inedite.\n\"Le cose che vivi\" (Brasile).\nL'edizione del disco pubblicata in Brasile contiene, in aggiunta rispetto all'edizione per l'Italia, 3 Bonus Track in lingua portoghese: \"Tudo o que eu vivo\", \"Inesquec\u00edvel\", \"Apaixonados como n\u00f3s\".\nDurata totale: 68:59\n\"Las cosas que vives\" (Spagna, America Latina).\nL'edizione del disco in lingua spagnola pubblicata in Spagna e in America Latina contiene 12 tracce inedite.\nPromozione.\nLa promozione del disco inizia con la pubblicazione del singolo \"Incancellabile\", in radio dal 26 agosto 1996. In seguito vengono pubblicati i singoli \"Le cose che vivi\", \"Ascolta il tuo cuore\", \"Seamisai\", \"Angeli nel blu\" solo in Europa.\nIn Brasile vengono estratti come singoli i due brani adattati in lingua portoghese: \"Inesquec\u00edvel\" e \"Apaixonados como n\u00f3s\".\nIn Spagna e in America Latina vengono estratti i singoli \"Inolvidable\", \"Las cosas que vives\", \"Escucha a tu coraz\u00f3n\" e \"Cuando se ama\". Solo in Spagna vengono estratti \"Dos enamorados\" come terzo singolo."}
{"id": "674772", "revid": "37401", "url": "https://it.wikipedia.org/wiki?curid=674772", "title": "Antica Babilonia", "text": ""}
{"id": "674773", "revid": "1456895", "url": "https://it.wikipedia.org/wiki?curid=674773", "title": "Libera Terra", "text": "Libera Terra \u00e8 un marchio che raggruppa varie cooperative che aderiscono alla rete dell'associazione Libera. Associazioni, nomi e numeri contro le mafie, fondata da don Luigi Ciotti e Gian Carlo Caselli.\nStoria.\nEsperienza pilota \u00e8 stata la cooperativa \"Placido Rizzotto Libera Terra\" di San Giuseppe Jato, partita nel 2001 con 155 ettari nell'Alto Belice Corleonese, in collaborazione con il Consorzio di Comuni Sviluppo e Legalit\u00e0, una struttura amministrativa che \u00e8 proprietaria dei terreni, ceduti a titolo gratuito alle cooperative e nata ad hoc tra i comuni dell'area dell'Alto Belice Corleonese.\nAttivit\u00e0.\nLe cooperative producono alimenti biologici sui terreni confiscati alle organizzazioni mafiose in Sicilia, Puglia, Campania e Calabria, sulla base della legge 109/1996, che ha permesso il riutilizzo sociale dei beni confiscati ai mafiosi.\nGli obiettivi sono stimolare la nascita di un circuito di economia legale, nel rispetto dei diritti dei lavoratori e dell'ambiente, che permetta di restituire valore alle terre sottratte ai mafiosi e di rafforzare il mercato legale del lavoro nelle aree meridionali.\nCooperative famose.\nAttualmente, le coop \"Placido Rizzotto Libera Terra\", \"Pio La Torre Libera Terra\" (sempre di San Giuseppe Jato) e \"Terre di Puglia Libera Terra\" (di Mesagne) hanno dato vita alla Societ\u00e0 consortile \"Libera Terra Mediterraneo\", che collabora con altre associazioni che si occupano di alimentazione biologica (Alce Nero &amp; Mielizia, Fondazione Slow Food per la Biodiversit\u00e0), di turismo (Palma Nana soc coop) e di finanza sociale (Banca Popolare Etica, Coopfond).\nSono in cantiere progetti per costituire nuove cooperative in altre aree d'Italia e replicare ulteriormente il modello.\nCuriosit\u00e0.\nI Modena City Ramblers hanno dedicato un loro brano a tale comunit\u00e0, rilasciandone anche il singolo. Essi stanno anche facendo un tour nei territori confiscati alla mafia dalle cooperative Libera Terra."}
{"id": "674775", "revid": "110157", "url": "https://it.wikipedia.org/wiki?curid=674775", "title": "Malato deidrogenasi", "text": "La malato deidrogenasi \u00e8 un enzima coinvolto nel ciclo di Krebs, di cui catalizza l'ultima reazione (reversibile).\nLa malato deidrogenasi \u00e8 anche in grado di ossidare altri acidi 2-idrossidicarbossilici. L'enzima, trovandosi sia nella matrice mitocondriale che nello spazio intermembrana, \u00e8 conosciuto per il contributo che dona al sistema shuttle malato-aspartato."}
{"id": "674777", "revid": "103238", "url": "https://it.wikipedia.org/wiki?curid=674777", "title": "Mister Bison", "text": ""}
{"id": "674781", "revid": "287204", "url": "https://it.wikipedia.org/wiki?curid=674781", "title": "Castello di Carlo V", "text": ""}
{"id": "674782", "revid": "287204", "url": "https://it.wikipedia.org/wiki?curid=674782", "title": "Armas Launis", "text": "Il compositore.\nEssenzialmente compositore di opere liriche, Launis ne annovera dieci (libretto e musica) nel suo repertorio.\nTra queste furono rappresentate le seguenti:\nIl suo repertorio comprende anche composizioni di musica da camera, cantate, corali, suites per orchestra e la colonna sonora del primo film etnografico finlandese, \"Un matrimonio in Carelia, paese della poesia\" (1921).\nL'etno-musicologo.\nLaunis \u00e8 stato uno dei primi a ricercare e a raccogliere le melodie della musica popolare. Viaggiatore solitario e appassionato, dalla mente curiosa e aperta all'ascolto degli altri, si rec\u00f2 pi\u00f9 volte in Lapponia (1904, 1905, 1922), a Kainu (1902), in Ingria (1903, 1906), in Carelia (1902, 1905), in Estonia (1930). Era sempre pronto a parlare con la gente del luogo, ad ascoltarli, ad annotare le melodie. Registr\u00f2 anche le voci di famosi cantanti, di prefiche, di suonatori di kantele. Launis si rese conto della ricchezza e del dinamismo della poesia cantata, dell'importanza della cultura popolare. A tutt'oggi fanno testo le numerose pubblicazioni e il frutto delle sue ricerche, che hanno cos\u00ec arricchito il patrimonio nazionale.\nIn seguito viaggi\u00f2 e soggiorn\u00f2 in Nordafrica, interessandosi alle musiche beduine, arabe e berbere, che diedero una nuova ispirazione alla sua musica (le opere \"Theodora\" e \"Jehudith\").\nIl pedagogo.\nDottore in Lettere (1911), docente universitario, egli insegn\u00f2 dal 1915 al 1922 analisi musicale e composizione all'Universit\u00e0 di Helsinki. Perfezion\u00f2 gli studi a Berlino (Wilhelm Klatte) e a Weimar (Waldemar von Baussnem). Fautore dell'insegnamento musicale per tutti, cre\u00f2 i primi conservatori popolari in Finlandia, tuttora esistenti, che diresse fino al 1930.\nNel 1920, lo Stato finlandese gli riconobbe il pensionamento a vita con facolt\u00e0 di vivere all'estero.\nIl giornalista.\nDesediroso di mantenere i contatti con la propria patria, Launis fu corrispondente regolare del \"Helsingin Sanomat\", dell\"Uusi Suomi\" e \"Suomen Kuvalehti\", nonch\u00e9 membro fondatore della \"Soci\u00e9t\u00e9 de la presse \u00e9trang\u00e8re\" della Costa Azzurra e giornalista dell\"Association fran\u00e7aise d'expansion et d'\u00e9changes artistiques\". Stabilitosi definitivamente in Francia, a Nizza, fin dal 1930, partecip\u00f2 attivamente agli scambi musicali e culturali tra la Francia e la Finlandia."}
{"id": "674784", "revid": "111325", "url": "https://it.wikipedia.org/wiki?curid=674784", "title": "69 Eyes", "text": ""}
{"id": "674794", "revid": "60395", "url": "https://it.wikipedia.org/wiki?curid=674794", "title": "Gimnopilus junonius", "text": ""}
{"id": "674807", "revid": "104246784", "url": "https://it.wikipedia.org/wiki?curid=674807", "title": "Placido (vino)", "text": "Il bianco Placido \u00e8 un vino siciliano ad Indicazione Geografica Tipica (IGT) ottenuto dalle uve di catarratto delle terre confiscate alla mafia. Viene commercializzato con il marchio Libera Terra.\nIl nome \u00e8 dedicato al sindacalista di Corleone ucciso dalla mafia Placido Rizzotto.\nScheda.\nProduzione media per ettaro: 80 q.li\nMetodo di produzione: Criomacerazione, pulizia preventiva dei mosti ottenuti da pressioni soffici e relativa fermentazione termocondizionata.\nScheda Organolettica:\nColore: Giallo paglierino con riflessi verdolini\nProfumo: Molto fruttato\nSapore: Caratteristico del vitigno. Morbido e molto pieno.\nAbbinamenti consigliati.\nAbbinamenti gastronomici: si consiglia con piatti a base di pesce e con gli antipasti."}
{"id": "674810", "revid": "6923", "url": "https://it.wikipedia.org/wiki?curid=674810", "title": "Sunila", "text": "Sunila \u00e8 un quartiere della citt\u00e0 portuale finlandese di Kotka, posto sulla foce del fiume Kymijoki nel Golfo di Finlandia.\nIl quartiere \u00e8 conosciuto a livello internazionale per l'onomonimo centro industriale costruito sull'isola Py\u00f6tinen tra il 1935 e il 1954 su progetto di Alvar Aalto, attorno ad una fabbrica di cellulosa.\nAalto progett\u00f2 sia le fabbriche che le case degli operai, con servizi sociali e residenze."}
{"id": "674813", "revid": "767487", "url": "https://it.wikipedia.org/wiki?curid=674813", "title": "Pick Withers", "text": "Fu conosciuto in Italia, quando era ancora giovanissimo, per aver fatto parte del complesso beat The Primitives negli anni sessanta. Tornato successivamente in patria dove suon\u00f2 in alcune bands blues locali e, di un certo rilievo, nella formazione di rock progressivo Spring (un album per la Neon/RCA nel 1971), Withers fu nel 1977 tra i fondatori della celebre rock band dei Dire Straits; il quartetto era completato da Mark Knopfler, con cui Pick aveva gi\u00e0 suonato in un piccolo complesso blues, da David Knopfler (il fratello minore di Mark) e dal comune amico John Illsley.\nLo stile di Pick Withers era basato sul blues, proprio come quello di Mark Knopfler; si trattava di un modo poco appariscente di suonare la batteria, essendo caratterizzato prevalentemente da rapide combinazioni di rullante e hi-hat e quindi non convenzionale per il rock. In virt\u00f9 di tali particolarit\u00e0 e della sua eccellente preparazione tecnica, Withers si afferm\u00f2 come uno dei batteristi pi\u00f9 interessanti sulla scena musicale degli anni settanta e ottanta.\nNel 1982, dopo aver completato la registrazione dell'album \"Love over Gold\" con i Dire Straits, lasci\u00f2 la band per passare pi\u00f9 tempo con la propria famiglia, dedicandosi inoltre alla musica jazz. Venne sostituito dall'amico Terry Williams.\nPick Withers ha suonato la batteria anche nell'album \"Slow Train Coming\" di Bob Dylan con Mark Knopfler alla chitarra."}
{"id": "674817", "revid": "585241", "url": "https://it.wikipedia.org/wiki?curid=674817", "title": "Raclette", "text": " "}
{"id": "674818", "revid": "399", "url": "https://it.wikipedia.org/wiki?curid=674818", "title": "Gradiente geotermico", "text": "Il gradiente geotermico \u00e8 la variazione di temperatura all'aumentare della profondit\u00e0 all'interno della crosta terrestre; questo parametro viene generalmente indicato con il valore dell'aumento della temperatura in gradi Celsius ogni 100\u00a0metri di profondit\u00e0. Il \"grado geotermico\" indica quanti metri di profondit\u00e0 sono necessari per avere un incremento di un grado di temperatura. Esso \u00e8 inefficace per la misura del flusso geotermico terrestre perch\u00e9 non tiene conto del decadimento radioattivo degli elementi litosferici.\nSi tratta di un'unit\u00e0 di misura utilizzata per scopi applicativi, in cui la valutazione lungo una distanza di 100\u00a0m permette di avere la riduzione degli errori casuali, strumentali e di lettura nella stima delle temperature.\nDescrizione.\nLa temperatura misurata all'interno della Terra non \u00e8 costante, e il suo valore cambia in funzione della profondit\u00e0 in cui \u00e8 misurato o stimato e di alcune condizioni geologiche locali e regionali.\nGradiente geotermico nella litosfera.\nProfilo superficiale.\nScendendo dalla superficie terrestre fino a una certa profondit\u00e0 (normalmente variabile fra 5\u00a0\u2013 20\u00a0m) la temperatura misurabile varia durante l'anno in funzione della temperatura media meteorologica, fino a una profondit\u00e0 dove la temperatura registrata rimane costante per tutto l'anno con un valore pari alla temperatura media annuale locale. \u00c8 quindi possibile definire una superficie di omotermia che normalmente segue nel sottosuolo il profilo topografico sovrastante con smussamenti delle asperit\u00e0 altimetriche e locali variazioni riconducibili a fenomeni geologici circoscritti.\nQueste variazioni locali possono avere origine diversa. Di seguito sono presentati alcuni casi:\nProfilo profondo.\nAl di sotto della superficie omeoterma la temperatura terrestre aumenta con un incremento che, mediamente, corrisponde a circa 3\u00a0\u00b0C ogni 100\u00a0m di profondit\u00e0 ma pu\u00f2 variare sensibilmente in funzione della posizione in cui ci troviamo.\nIl campo normale di variazione del gradiente geotermico solitamente \u00e8 compreso fra 1,5\u00a0\u00b0C/100m e 5,0\u00a0\u00b0C/100m.\nIl valore del gradiente geotermale \u00e8 funzione della conduttivit\u00e0 termica delle rocce; rocce molto porose, quindi includenti elevati volumi di acqua, sono caratterizzate da bassa conduttivit\u00e0 termica.\nCalcolo del gradiente geotermico.\nAl di sotto della superficie di omotermia il gradiente geotermico formula_1 pu\u00f2 essere calcolato, misurando o stimando le temperature a due profondit\u00e0, con la seguente formula:\nformula_2\ncon"}
{"id": "674819", "revid": "287204", "url": "https://it.wikipedia.org/wiki?curid=674819", "title": "Helmut F. Kaplan", "text": "In Germania ha svolto una costante azione di divulgazione del pensiero animalista a vari livelli, con la pubblicazione di studi accademici ma anche di veri e propri best seller pensati per un ampio consumo. Il suo nome \u00e8 diventato l'emblema del movimento tedesco per i diritti degli animali.\nUna delle argomentazioni pi\u00f9 controverse di Kaplan \u00e8 quella che paragona l'eccidio continuo e organizzato ai danni degli animali all'Olocausto (l'\"eterna Treblinka\" di cui ha parlato Charles Patterson nell'omonimo saggio). L'Ecocidio, lo sterminio della vita \u2013 gi\u00e0 sviluppata in esseri viventi autonomi, non potenziale \u2013 \u00e8 nella visione di Kaplan uno sterminio di cui siamo tutti responsabili, e che si ritorce contro l'ecosistema di cui anche noi facciamo parte. Essere antispecisti, afferma Kaplan, non \u00e8 assumere una posizione speciosa, velleitaria, bizzarramente utopica: al contrario, merita di diventare una presa di coscienza diffusa. L'uomo, abituato a sfruttare a cuor leggero l'ambiente che lo circonda, deve capire che non esiste alcun fondamento che gli consenta di decidere della vita altrui. Kaplan ha attirato su di s\u00e9 veementi critiche, in particolare legate alle accuse di banalizzazione dell\u00b4olocausto e di istigazione alla violenza.\nKaplan attribuisce al movimento di liberazione animale un'importanza analoga a quella del movimento per la liberazione degli schiavi o al movimento di emancipazione femminile. Il suo scopo, secondo Kaplan, \u00e8 equiparare le problematiche umane a quelle animali al fine di cancellare ogni traccia di specismo e della relativa discriminazione. Secondo Kaplan il movimento di liberazione animale deve superare l'idea ormai consolidata di una \u201cumanizzazione dello sfruttamento animale\u201d, e puntare semplicemente alla fine di questo sfruttamento. Nel contesto del suo pensiero e del pensiero animalista, \u201cumanizzare\u201d lo sfruttamento degli animali \u00e8 un concetto di fatto privo di senso, perlomeno privo delle caratteristiche che un serio obiettivo deve avere.\nIn merito alle diatribe interne al movimento animalista, e in particolare a quella che vede fronteggiarsi vegetarianismo e veganismo, Kaplan ha stilato un \u201cmanifesto vegetariano-vegano\u201d, in cui da un lato sottolinea l'urgenza e il valore di un'alimentazione strettamente vegana, dall'altro concede alcuni punti al vegetarianismo in virt\u00f9 di aspetti pragmatici che sarebbe ingenuo ignorare.\nCitazioni.\nKaplan considera lo specismo, non meno del razzismo e del sessismo, una pericolosa e ingiustificabile intolleranza, perpetrata soprappensiero da una grandissima fetta della popolazione. I movimenti per i diritti umani o animali sono un'unica cosa:\nLa prosa di Kaplan \u00e8 diretta e asciutta, anche se talvolta pu\u00f2 risultare brutale. A proposito dell'uso di un termine come \u201ccannibalismo\u201d, Kaplan ha affermato che \u00e8 sua abitudine chiamare le cose con il loro nome. Quindi, chi si ciba di un altro animale lo fa solo secondariamente perch\u00e9 \u201c\u00e8\u201d carnivoro: lo fa perch\u00e9 sceglie di compiere un atto di cannibalismo. Le virgolette sarebbero, in s\u00e9, una critica all'argomento popolare che giustifica il consumo di carne in chiave, parrebbe, deterministica: \u2018Siamo fatti cos\u00ec, siamo onnivori, non possiamo farci nulla\u2019.\nKaplan afferma che l'arte (anche quella culinaria) non sfugge all'etica e alla morale. Si pu\u00f2 essere al contempo artisti e assassini, perch\u00e9 il concetto di arte (o di folklore, o di rito religioso: qualsiasi pratica codificata e fruita socialmente) non pu\u00f2 giustificare l'eliminazione della vita. Quello della cucina \u00e8 un argomento delicato, proprio perch\u00e9 fa leva su pulsioni primarie come gli appetiti e le cosiddette \"gioie della tavola\". Come il folklore, la cucina \u00e8 una delle barriere pi\u00f9 difficili da superare per dare il giusto spazio ai diritti degli animali. Accettare tali diritti ha come diretta conseguenza l'adozione di uno stile di vita vegetariano senza l'uso di prodotti animali.\nIn \"Die ethische Weltformel\" (\"La formula etica del mondo\") Kaplan si chiede se esista una formula etica del mondo, cio\u00e8 un sistema morale per gli uomini e per gli animali. Anche se da un punto di vista filosofico e metodologico s'incontra un certo scetticismo al riguardo, la celebre frase \u201cnon fare agli altri quello che non vorresti venisse fatto a te\u201d gli sembra una regola pratica che s'impone per la sua semplicit\u00e0 e comprensibilit\u00e0 ed \u00e8 applicabile a gran parte delle situazioni reali. \u00c8 un aforisma capace di condurci a decisioni di natura squisitamente morale, un imperativo, uno strumento di rara efficacia per tutti gli uomini che vogliano vivere in maniera morale. Seguendo questa \u201cregola aurea\u201d sapremmo non solo come dobbiamo trattare i nostri fratelli umani, ma anche gli animali.\nIn \"Wozu Ethik? \u00dcber Sinn und Unsinn moralischen Denkens und Handelns\" (\"A cosa serve l'etica? Sul senso e il non-senso del pensiero e dell'azione morale\") Kaplan si chiede a cosa serva l'etica: mentre l'economia, la scienza e la chiesa fanno gli ultimi preparativi per il suicidio nucleare, ecologico e alimentare, gli studiosi di etica producono teorie di cui nessuno prende atto, e che nessuno capisce. Quando ci rendiamo conto dei problemi pi\u00f9 spinosi del nostro tempo, sembra automatico capire cosa \u00e8 giusto fare, con un pizzico di razionalit\u00e0 e di buona volont\u00e0. Eppure ci sono concetti etici limpidi e fruttuosi: per esempio l'idea dei diritti umani, universali e non relativizzabili; o i fondamenti morali del movimento animalista, il cui contributo degli ultimi due decenni \u00e8 molto superiore, per impegno e risultati, a quanto fatto da tutti gli \u201camici degli animali\u201d e i \u201cprotezionisti\u201d nel corso degli ultimi due secoli. Da qui emerge il paradosso e il problema di distinguere l'etica priva di senso e superflua (come per molti versi \u00e8, secondo Kaplan, l'etica attuale), da riflessioni e impostazioni etiche ricche di senso e necessarie.\n\"In Tierrechte - Die Philosophie einer Befreiungsbewegung\" (\"I diritti animali \u2013 la filosofia di un movimento di liberazione\") Kaplan prende in esame gli argomenti pi\u00f9 rilevanti del movimento animalista, ed enuclea le teorie di Peter Singer e di Tom Regan."}
{"id": "674820", "revid": "3115", "url": "https://it.wikipedia.org/wiki?curid=674820", "title": "\u010cadca", "text": "\u010cadca (in tedesco \"Tschadsa\", in ungherese \"Csaca\", in polacco \"Czadca\") \u00e8 una citt\u00e0 della Slovacchia, capoluogo del distretto omonimo, nella regione di \u017dilina, geograficamente vicina alla Polonia e alla Repubblica Ceca. Fa parte della regione storica di Kysuce. Minoranze goral vivono nei dintorni.\nLa citt\u00e0 fu fondata nel XVI secolo, i primi riscontri documentali risalgono al 1565."}
{"id": "674823", "revid": "287204", "url": "https://it.wikipedia.org/wiki?curid=674823", "title": "Cadca", "text": ""}
{"id": "674845", "revid": "767487", "url": "https://it.wikipedia.org/wiki?curid=674845", "title": "Terry Williams", "text": "In particolare, fece parte della celebre band guidata da Mark Knopfler per pochi anni (dal 1982 al 1989), ma si tratt\u00f2 del periodo pi\u00f9 intenso, segnato dalla pubblicazione dell'album \"Brothers in Arms\", dal successivo tour mondiale e dalla partecipazione al Live Aid. Dal 2000 al 2007 Terry Williams ha gestito un club blues nella sua citt\u00e0 natale di Swansea."}
{"id": "674855", "revid": "13102", "url": "https://it.wikipedia.org/wiki?curid=674855", "title": "Achille Giovanni Cagna", "text": "Biografia.\nNacque in una umile famiglia e dopo l'espulsione dalla scuola tecnica inizi\u00f2 a lavorare assieme al padre stipettaio. La sua passione per la letteratura sbocci\u00f2 tardivamente e lo scrittore segu\u00ec il tipico percorso dell'autodidatta, aiutato da alcune amicizie particolarmente influenti, come quella di Giuseppe Cesare Abba, Edmondo De Amicis e soprattutto Giovanni Faldella. \nI suoi esordi, \"Falene dell'amore\" e \"Un bel sogno\" (1871) furono per\u00f2 ispirati da autori come Medoro Savini e Antonio Ghislanzoni, vista l'impronta sentimentale portata alle descrizioni commoventi e patetiche emersa nei due racconti. Della sua produzione narrativa si ricordano: \"Provinciali\" (1886), \"Alpinisti ciabattoni\" (1888), \"La rivincita dell'amore\" (1891), \"Contrada dei gatti\" (1924) ed altre ancora. Con la pubblicazione di \"Provinciali\" apparve pi\u00f9 chiaro l'influsso faldelliano. In questo libro, lo scrittore focalizz\u00f2 la sua minuta attenzione sulla vita di provincia, caratterizzandosi per l'affresco del contesto cittadino visto dalla sua angolazione particolare, espresso grazie al gusto delle impressioni e di un linguaggio colorito impreziosito da invenzioni lessicali talvolta tendenti alla crudezza.\nNelle sue opere viene vivacemente rappresentata la vita di un certo mondo piccolo-borghese. Dall'amico Giovanni Faldella gli deriva una ricerca stilistico-linguistica in chiave espressionistica. Quello che \u00e8 considerato il suo capolavoro: \"Alpinisti Ciabattoni\", venne rivalutato da Croce, Gobetti e Contini, soprattutto per le sue innovazioni linguistiche, che seguirono il percorso creativo aperto da i \"Provinciali\" estendendolo dal punto di vista dell'ispirazione. Il libro narra le disavventure di una coppia di commercianti in vacanza.\nIn \"La rivincita dell'amore\" la dimensione letteraria di Cagna si arricch\u00ec delle derivazioni e delle sfumature realistiche.\nLo scrittore si ciment\u00f2 in varie opere teatrali e pubblic\u00f2 anche due volumi di versi."}
{"id": "674863", "revid": "842", "url": "https://it.wikipedia.org/wiki?curid=674863", "title": "CDC 6500", "text": ""}
{"id": "674865", "revid": "110157", "url": "https://it.wikipedia.org/wiki?curid=674865", "title": "Lago Gelt", "text": "Il lago Gelt si trova in alta valle Seriana (provincia di Bergamo), nella conca ai piedi delle Cime di Caronella e del Pizzo del Diavolo della Malgina.\nSituato a quota 2.562 m s.l.m., il lago \u00e8 generalmente ghiacciato da ottobre/novembre fino a giugno, ed \u00e8 relativamente poco profondo.\nRaggiungere il lago.\nPer raggiungerlo si parte da Valbondione, si prende per il rifugio Cur\u00f2 e si costeggia il Lago del Barbellino in direzione del Lago del Barbellino Naturale. Si prosegue per il sentiero fino alla deviazione che si diparte a sinistra (nord) verso il Lago della Malgina e il Pizzo del Diavolo della Malgina. Arrivati al Lago della Malgina si prosegue verso destra (est) e poi ancora a destra lungo il sentiero pi\u00f9 alto che punta verso la cresta. Si procede quindi in quota tra massi levigati dall'erosione dei ghiacciai fino a raggiungere il lago.\nDa qui vi \u00e8 la possibilit\u00e0 di raggiungere la soprastante Bocchetta del Gelt (2.727 m), proseguire verso il Passo di Caronella (2.612 m), e quindi discendere verso il Rifugio Barbellino."}
{"id": "674866", "revid": "765341", "url": "https://it.wikipedia.org/wiki?curid=674866", "title": "Fatto giuridico", "text": "Con fatto giuridico, in diritto, si indica un avvenimento o una situazione prevista dalla fattispecie di una norma. Al verificarsi del fatto giuridico la norma ricollega il prodursi di un \"effetto giuridico\", ossia la costituzione, modificazione o estinzione di un rapporto giuridico.\nIl fatto giuridico si distingue dal \"fatto naturalistico\" perch\u00e9 questo \u00e8 un accadimento che avviene nella realt\u00e0 materiale, mentre quello \u00e8 un accadimento giuridico, appartenente al mondo del diritto. Se un fatto naturalistico \u00e8 previsto nella fattispecie di una norma, esso diventa \"giuridicamente rilevante\" in seno all'ordinamento giuridico ed \u00e8 qualificabile come fatto giuridico. Ne segue che tutti i fatti giuridici sono altres\u00ec fatti naturalistici, mentre non \u00e8 vero il contrario.\nVi \u00e8 una grande variet\u00e0 di fatti naturalistici che possono essere qualificati come fatti giuridici da una norma e tale circostanza rende problematica una trattazione unitaria dell'argomento; d'altra parte, inteso in quest'ampia accezione il concetto di fatto giuridico, \u00e8 indubitabile che non esistono effetti giuridici che non siano ricollegati a un fatto. A titolo di esempio, si pu\u00f2 dire che fatti giuridici sono tanto il decorso del tempo quanto un negozio giuridico.\nSe \u00e8 vero che gli effetti giuridici sono sempre ricollegabili a un fatto giuridico non si pu\u00f2 per\u00f2 dire che il fatto giuridico sia causa dell'effetto: causa dell'effetto giuridico \u00e8 sempre e solo la norma, il fatto \u00e8 solo una condizione perch\u00e9 si produca.\nDistinzioni.\nI fatti giuridici si possono distinguere in:\nSotto il diverso profilo degli effetti che ne derivano, i fatti giuridici si possono inoltre distinguere in:\nInfine, i fatti giuridici si possono distinguere in:\nDa quanto detto emerge che un comportamento umano pu\u00f2 essere preso in considerazione dalla norma come atto giuridico, quando per la produzione degli effetti giuridici la norma stessa richiede la volontariet\u00e0 della condotta, oppure come mero fatto, quando, invece, gli effetti si producono a prescindere dalla volontariet\u00e0 della condotta. Pu\u00f2 anche accadere che lo stesso comportamento sia preso in considerazione come atto giuridico da una norma e come mero fatto da un'altra."}
{"id": "674871", "revid": "158913", "url": "https://it.wikipedia.org/wiki?curid=674871", "title": "Helmut Kaplan", "text": ""}
{"id": "674876", "revid": "125001887", "url": "https://it.wikipedia.org/wiki?curid=674876", "title": "Istituto giuridico", "text": "Un istituto giuridico, in diritto, indica il complesso di norme che regolano una medesima fattispecie. Fanno parte della nozione di istituto sia le norme che determinano la fattispecie sia quelle che riuniscono sotto una disciplina comune (cio\u00e8 un gruppo di norme o regole) il verificarsi della fattispecie. Pu\u00f2 quindi essere definito come sintesi di fattispecie e disciplina.\nDescrizione.\nNegli atti normativi che disciplinano in modo sistematico e organico una materia, quali i codici, le norme sono di solito aggregate secondo l'istituto giuridico al quale si riferiscono; la tecnica legislativa sovente utilizzata \u00e8 quella di far seguire alla norma che determina la fattispecie (tradizionalmente rubricata \"Nozione\" nei codici italiani) le norme che contengono la sua disciplina. \nOvviamente possono anche esserci istituti giuridici che non sono delineati in modo cos\u00ec chiaro dal legislatore e la cui disciplina \u00e8 sparsa in una pluralit\u00e0 di atti normativi: in questo caso \u00e8 l'interprete che riconduce la varie norme ad un istituto giuridico.\nIstituti giuridici e istituzioni sociali.\nL'istituto giuridico pu\u00f2 anche essere visto come il complesso di norme attraverso le quali l'ordinamento giuridico disciplina un determinato fenomeno sociale (e il fenomeno stesso, in quanto disciplinato in questo modo), identificabile in un rapporto giuridico o in un insieme di rapporti giuridici che intercorrono tra una pluralit\u00e0 di [soggetto di diritto|soggetti]. In questo senso il concetto di istituto giuridico si avvicina a quello di \"istituzione\" riferentesi per\u00f2 alla realt\u00e0 sociale alla base di tali rapporti giuridici; un'istituzione pu\u00f2 essere costituita, oltre che da norme codificate, quali quelle giuridiche, da norme non codificate, quali abitudini, consuetudini e codici morali.\nPu\u00f2 accadere che un'istituzione di tale tipo sorga spontaneamente nella societ\u00e0 e l'ordinamento intervenga in un secondo tempo a disciplinare il fenomeno, creando un istituto giuridico; pu\u00f2 anche accadere il contrario: che la disciplina giuridica preceda la formazione di un'istituzione sociale, la quale, dunque, non sar\u00e0 spontanea ma artificiale. Infine possono esserci istituzioni sociali ignorate dall'ordinamento o, addirittura, in contrasto con esso (si pensi al duello, ancora socialmente accettato in Italia a cavallo tra il XIX e XX secolo, sebbene vietato dal codice penale allora in vigore).\nEsempi.\nTra gli innumerevoli esempi di istituto giuridico si possono citare la famiglia, la propriet\u00e0, la successione a causa di morte, il matrimonio, la responsabilit\u00e0 civile, l'espropriazione per pubblica utilit\u00e0, la societ\u00e0 commerciale, la comunione, il condominio negli edifici, l'associazione ecc. \nPoich\u00e9 talune fattispecie possono essere ricomprese in fattispecie pi\u00f9 ampie anche tra i corrispondenti istituti giuridici intercorrono analoghe relazioni di genere e specie. Ad esempio, l'istituto della successione testamentaria \u00e8 una specie di istituto pi\u00f9 ampio di quello della successione a causa di morte."}
{"id": "674877", "revid": "1005847", "url": "https://it.wikipedia.org/wiki?curid=674877", "title": "Radio BBS", "text": "Radio BBS \u00e8 stata un'emittente radiofonica italiana nata a Roma nel 1978.\nDal 1994 al 2002 Radio BBS \u00e8 stata gestita dal Movimento Umanista \"la radio interattiva\" con sede prima in via dei Giordani 18 poi in via di Casal Bertone sempre a Roma. Una radio di denuncia e a favore dell'associazionismo, in questi anni sono stati prodotti centinaia di programmi con chiara condivisione delle idee umaniste, sulla frequenza 94.100.\nIl 9 novembre 2007 la radio ha cambiato denominazione in Radio Popolare Roma.\nLa radio \u00e8 specializzata nell'informazione indipendente; si poteva ascoltare a Roma e in alcuni comuni limitrofi sulla frequenza 103.300\u00a0MHz. Dal 2003 Radio BBS \u00e8 collegata alla syndication nazionale \"Popolare Network\", il circuito radiofonico che fa capo a Radio Popolare di Milano. Dal 2002 la sede dell'emittente \u00e8 a Roma in via Levanna 11, a pochi passi dal Centro Sociale Brancaleone.\nStoria.\nLa radio nasce a Roma nel 1978. Nel 1990 partecipa al censimento nazionale dell'emittenza pubblica e privata previsto dalla Legge 223/90, meglio nota come Legge Mamm\u00ec. Nel 2001 ottiene l'autorizzazione alle prosecuzione delle trasmissioni. Nonostante sia in possesso in una regolare concessione ministeriale, le sue trasmissioni per alcuni anni sono state difficilmente ricevibili in ampie zone della citt\u00e0. Nell'ottobre del 2005 decine di scrittori, attori, giornalisti e registi firmarono un appello per chiedere all'allora ministro delle comunicazioni di rispettare il diritto di Radio BBS a trasmettere. Primi firmatari dell'appello furono Enzo Biagi, Paolo Serventi Longhi, Goffredo Fofi, Stefano Benni, Gabriele Salvatores, Angelo Guglielmi, Paolo Flores d'Arcais, Alessandro Bergonzoni e Vittorio Emiliani. Il 10 ottobre 2006 cinquantuno deputati dell'Unione hanno presentato un'interpellanza urgente al ministro delle comunicazioni sul \"caso\" Radio BBS; l'11 dicembre 2006 il sottosegretario di Stato alle comunicazioni, on. Giorgio Cal\u00f2, ha risposto nell'aula della Camera dei deputati all'interpellanza urgente, annunciando un \"tempestivo\" intervento del Ministero delle comunicazioni nella risoluzione della vicenda. Il 30 maggio 2007 Radio BBS ha firmato, presso il Ministero delle comunicazioni, un accordo con Rai Way e con Radio Subasio per lo spostamento sul bacino di Roma di Isoradio su 103,500\u00a0MHz e di Radio BBS su 103,300\u00a0MHz; questo accordo \u00e8 diventato operativo il 18 luglio 2007.\nDirette speciali.\nNel 2005 Radio BBS ha realizzato, in collegamento con il network nazionale, la diretta speciale delle Primarie dell'Unione. Il 9 e 10 aprile 2006, sempre da piazza Santi Apostoli di Roma, ha trasmesso in diretta l'esito delle elezioni politiche italiane del 2006. Il 4 novembre 2006 l'emittente ha seguito la manifestazione nazionale contro il precariato (\"Stop precariet\u00e0 ora!)\" grazie a uno studio mobile installato in piazza Navona a Roma. Il 16 giugno 2007 Radio BBS ha realizzato da piazza S. Giovanni una diretta speciale in occasione del Roma Pride 2007."}
{"id": "674878", "revid": "143542", "url": "https://it.wikipedia.org/wiki?curid=674878", "title": "Fanny Elssler", "text": "Fu una delle pi\u00f9 famose ballerine dell'era romantica, capace di affascinare i contemporanei con il suo temperamento sensuale e le sue capacit\u00e0 drammatiche: la si ricorda in particolare per il tipo di danza chiamato \"terre-\u00e0-terre\" contrapposto a quello di Maria Taglioni, chiamato \"a\u00e9rien\".\nIl suo stile veniva chiamato \"taquet\u00e9\" (tecnicamente fatto di passi veloci, brevi, puntati e ribattuti). Molto portata per il \"demi-caract\u00e8re\", \u00e8 famosa per la sua interpretazione di una danza spagnola, accompagnata da nacchere, chiamata \"cachucha\" che faceva parte del balletto \"Le diable boiteux\" di Jean Coralli andato in scena nel 1836. Un altro suo grande successo fu \"La Gipsy\" (1839) di Joseph Mazilier e \"La Tarentule\" sempre di Jean Coralli (1839).\nBiografia.\nL'inizio dei suoi studi fu a Vienna, dove a sette anni gi\u00e0 ballava al Teatro K\u00e4rntnertor. Quasi sempre danzava con sua sorella Th\u00e9rese, che era pi\u00f9 vecchia di lei di due anni. Th\u00e9rese era molto alta (pi\u00f9 di un metro e novanta) e spesso si trovava a dover interpretare le parti \"en travesti\". Le due sorelle studiarono balletto con Jean-Pierre Aumer e Friedrich Horschelt. Studiarono anche a Napoli con il grande Gaetano Gioja. Nel 1827, dopo alcuni anni di esperienza a Vienna, le sorelle andarono in tourn\u00e9e a Napoli: qui Fanny fece innamorare il principe ereditario Leopoldo ed ebbe a soli 17 anni un figlio da lui, Franz, che morir\u00e0 suicida nel 1873. \nNel 1830 Fanny e Th\u00e9rese furono assunte a Berlino. Questo fu l'inizio di una serie di trionfi della bellezza e delle capacit\u00e0 personali di Fanny.\nNel settembre del 1834 la Elssler fece la sua apparizione all'Op\u00e9ra di Parigi nel balletto \"La Temp\u00eate\" di Jean Coralli, oscurando per un momento la fama di Maria Taglioni, con la quale entr\u00f2 in competizione. Nel 1840 intraprese un viaggio oltreoceano che doveva durare tre mesi, ma in realt\u00e0 dur\u00f2 tre anni. Ball\u00f2 anche a L'Avana (Cuba), dove fu accolta come una regina, e in America, dove venne scortata dal figlio del Presidente degli Stati Uniti.\nFanny fu una delle maggiori interpreti de \"La fille mal gard\u00e9e\", il pi\u00f9 antico balletto, e l'unico di Jean Dauberval, rimasto fino ad oggi in repertorio. Un balletto ambientato tra il popolo, senza fate n\u00e9 spiriti celesti, in cui la protagonista, Lisa, \u00e8 una furba popolana che non accetta di sposare il ricco tonto ma vuole sposare l'amato povero. Lisa era un personaggio perfetto per le facolt\u00e0 mimiche di Fanny che lo interpret\u00f2 a Parigi nel 1837 e lo port\u00f2 anche nella sua tourn\u00e9e americana.\nAl ritorno in Europa danz\u00f2 in Germania, Austria, Francia, Inghilterra e Russia. Nel 1843 danz\u00f2 a Londra per la prima volta in \"Giselle\", il famosissimo balletto di Jean Coralli e Jules Perrot creato per Carlotta Grisi. Diede un'interpretazione memorabile della pazzia di Giselle nel primo atto, una parte che ben si addiceva al suo temperamento focoso.\nUn altro ruolo per il quale la ballerina fu molto famosa \u00e8 quello ne \"La Esmeralda\" che Jules Perrot trasse da \"Notre-Dame de Paris\" di Victor Hugo e che fu una delle sue ultime interpretazioni prima del precoce ritiro. Con \"Beatrice de Gand\" e \"La Esmeralda\" incant\u00f2 la Scala di Milano (dove si era esibita per la prima volta nel 1838) nel 1844 e nel 1845.\nLa danzatrice fu protagonista alla Scala anche nel 1847 e nel 1848, rispettivamente con \"Caterina, la figlia del bandito\" (balletto di Jules Perrot con musica di Cesare Pugni) e con il \"Faust\", sempre di Perrot. Nella prima occasione la ballerina austriaca riscosse un successo straordinario presso un pubblico entusiasta, ma l'anno successivo fu vittima innocente della mutata situazione politica. In citt\u00e0 fervevano i sentimenti anti-austriaci, e il debutto del \"Faust\" era previsto per il 22 febbraio (mancava meno di un mese all'inizio delle Cinque giornate di Milano). Fu allora diffuso un volantino che chiedeva ai milanesi di non andare alla rappresentazione a causa delle origini austriache della Elssler. La popolazione accolse l'invito e i pi\u00f9 agguerriti si recarono addirittura a fischiarla in teatro, facendola svenire.\nNel 1851 si ritir\u00f2 dalla danza andando a vivere vicino ad Amburgo con la figlia avuta dal musicista Anton Stuhlmuller nel 1830. Il suo addio alle scene fu il balletto di Jules Perrot, \"Faust\".\nMor\u00ec nella natia Vienna all'et\u00e0 di settantaquattro anni, milionaria."}
{"id": "674884", "revid": "767487", "url": "https://it.wikipedia.org/wiki?curid=674884", "title": "Pendragon (gruppo musicale)", "text": "I Pendragon sono un gruppo musicale neoprogressive britannico fondato nel 1978 dal chitarrista Nick Barrett.\nBiografia.\nNati come Zeus Pendragon, il nome fu abbreviato in \"Pendragon\" prima che il gruppo pubblicasse l'opera d'esordio, l'EP \"Fly High, Fall Far\" (1984). Furono uno dei gruppi di rilievo del \"new progressive\" britannico degli anni '80 insieme a gruppi come Marillion, IQ, Pallas e Twelfth Night.\nIl primo album vero e proprio, \"The Jewel\" (1985) mette subito in chiaro le influenze del gruppo, Genesis, Camel e Marillion. I due brani pi\u00f9 famosi dell'album sono \"Alaska\" e \"The Black Knight\", che divengono i loro cavalli di battaglia dal vivo. Nel tentativo di rinnovare il loro stile pubblicano il controverso \"Kowtow\" (1988), molto pi\u00f9 vicino alla new wave dell'epoca. Gli scarsi risultati di quest'album spingono per\u00f2 il gruppo a tornare sui propri passi, e a pubblicare \"The World\" (1991) che recupera atmosfere tipiche del neoprogressive utilizzando un approccio pi\u00f9 melodico in stile \"Misplaced Childhood\" dei Marillion. Nel 1993 pubblicano \"The Window of Life\" che consolida la loro strada artistica omaggiando gruppi come Genesis e Pink Floyd. Nel 1996 esce quello che, secondo molti, \u00e8 il loro capolavoro: \"The Masquerade Overture\"). Si dovr\u00e0 attendere fino al 2001 per il nuovo album \"Not of This World\", ennesimo capolavoro che comprende tra gli altri le pietre miliari \u201cif I were the wind (and you were the rain)\u201d [Captain my captain People my People] e \u201cA man of nomadic traits\u201d. Cercando ancora una volta di rinnovarsi tentano un approccio maggiormente acustico che si concretizza nel successivo \"Believe\" (2005) con discreti risultati. Nel 2008 la nuova svolta. I Pendragon tornano con un album dichiaratamente pi\u00f9 aggressivo che strizza l'occhio al prog-metal, \"Pure\", ben accolto da critica e fan. Nel 2009 l'album \"Pure\" \u00e8 eletto miglior album 2008 da Classic Rock Society (premio consegnato da Steve Hackett ad un emozionatissimo Nick Barrett), votato nei pool dei migliori siti prog ed esibito con grande successo nel tour che celebrava i 30 anni di attivit\u00e0 con almeno 3 estratti."}
{"id": "674887", "revid": "287204", "url": "https://it.wikipedia.org/wiki?curid=674887", "title": "Popolare Network", "text": ""}
{"id": "674916", "revid": "14258", "url": "https://it.wikipedia.org/wiki?curid=674916", "title": "George Bush senior", "text": ""}
{"id": "674927", "revid": "767487", "url": "https://it.wikipedia.org/wiki?curid=674927", "title": "Amnios", "text": "L'amnios \u00e8 un annesso embrionale che forma una sacca membranosa che circonda e protegge l'embrione. \u00c8 presente nei rettili, uccelli e mammiferi, chiamati quindi \"Amniota\"; non \u00e8 presente negli anfibi e nei pesci, chiamati quindi \"anamni\".\nNell'uomo.\nNell'embrione umano gli stadi pi\u00f9 precoci della formazione dell'amnios non sono stati osservati; nel pi\u00f9 giovane embrione studiato l'amnios era gi\u00e0 presente in forma di una sacca chiusa apparendo nella massa cellulare interna come una cavit\u00e0. Questa cavit\u00e0 presenta in alto un singolo strato di cellule ectodermali appiattite, l'ectoderma amniotico, mentre il pavimento \u00e8 costituito dall'ectoderma prismatico del disco embrionale. Esternamente all'ectoderma amniotico vi \u00e8 uno strato sottile di mesoderma, in continuit\u00e0 con quello appartenente alla somatopleura ed \u00e8 direttamente connesso con linea mesodermica del corion.\nLa sua formazione \u00e8 imputabile principalmente alla secrezione attiva da parte della membrana amniotica, alle vie urinarie del feto e a quelle respiratorie, oltre che ad altri organi fetali. Poich\u00e9 l'amnios \u00e8 continuamente ricambiato, il suo riassorbimento avviene per mezzo degli apparati respiratori del feto, per deglutizione o per intermediazione della membrana amniotica stessa.\nAppena formatosi, l'amnios \u00e8 in contatto con il corpo dell'embrione ma, dopo circa quattro-cinque settimane ha inizio l'accumulo del liquido amniotico che aumentando in volume provoca l'espansione dell'amnios sino a farlo aderire alla superficie interna del corion.\nLa rottura dell'amnios normalmente avviene a termine di gravidanza, ma pu\u00f2 succedere che avvenga anticipatamente, portando complicanze per la madre (rischio di infezioni e distacco della placenta) e per il nascituro (oligoidramnios, prematurit\u00e0, infezioni, sofferenza fetale).\nLa quantit\u00e0 di liquido amniotico aumenta fino al sesto-settimo mese di gravidanza, prima di diminuire lievemente; alla fine della gravidanza la quantit\u00e0 di liquido sar\u00e0 pari a circa 800 ml. La presenza del liquido consente libert\u00e0 di movimento al feto durante gli ultimi stadi della gravidanza, riducendo nel contempo il rischio di danni e traumi: esso ha quindi una funzione meccanica, come visto, ma ha anche una funzione immunologica e biochimica.\nNel liquido amniotico vi \u00e8 anche una parte solida (circa 1%), costituita di urea, sali inorganici, una piccola quantit\u00e0 di proteine, tracce di zuccheri e ormoni, oltre a un accumulo di cellule esfoliate derivate dall'epitelio del feto e dalle sue mucose e soprattutto preziosissime e rare cellule staminali amniotiche.\nAristotele e il sesso degli embrioni.\nAristotele, il grande filosofo naturalista greco, credeva che l'embrione umano di sesso maschile si formasse pi\u00f9 rapidamente rispetto a quello femminile: in particolare, che l'embrione maschile, attorno al quarantesimo giorno di gestazione, fosse completo di tutti gli organi, mentre l'embrione femminile risultasse completo solo superato il quarto mese di gestazione (cfr. Historia animalium, in particolare 583 b). Per le sue osservazioni, egli aveva a disposizione solo i feti abortiti: \u00e8 stata avanzata l'ipotesi che probabilmente egli abbia commesso l'errore di identificare ci\u00f2 che resta della piega amniotica al quarantesimo giorno con il pene. In questo modo tutti gli embrioni sani gli sarebbero sembrati maschi, mentre quelli che si sviluppavano in modo anomalo e sui quali non era visibile alcun residuo della piega amniotica li avrebbe considerati femmine.\nNei rettili, uccelli e molti mammiferi.\nNei rettili, negli uccelli e in molti mammiferi l'amnios si sviluppa con la seguente modalit\u00e0: nel punto di costrizione in cui il tubo digerente primitivo dell'embrione incontra il sacco vitellino, ha origine una piega della somatopleura verso l'alto. Questa, la piega amniotica, compare inizialmente sull'estremit\u00e0 cefalica e in seguito su quella caudale e sui lati dell'embrione, e proliferando sempre pi\u00f9, le differenti parti si incontrano e si fondono sulla parte dorsale dell'embrione, costituendo cos\u00ec una cavit\u00e0, la cavit\u00e0 amniotica. Dopo la fusione dei bordi della piega amniotica, i due strati della piega si separano completamente; quello pi\u00f9 interno costituisce l'amnios e quello esterno il falso amnios. Lo spazio tra amnios e falso amnios costituisce il celoma extraembrionale, e per un certo lasso di tempo comunica con il celoma embrionale.\nCellule staminali amniotiche.\nNumerose ricerche hanno dimostrato anche l'esistenza di cellule staminali totipotenti, molto simili alle cellule embrionali ma che possono essere utilizzate senza i problemi etici connessi alla distruzione di un embrione. Recentemente \u00e8 stato anche dimostrato che le cellule staminali amniotiche possono addirittura ridiventare cellule staminali embrionali, con tutte le caratteristiche biologiche delle staminali embrionali ma senza i problemi etici e di stabilit\u00e0 genomica delle embrionali stesse . Si tratta delle cellule staminali amniotiche, potenzialmente utili in futuro per la cura di molte patologie e che possono essere ricavate dal campione residuo prelevato per l'esame di diagnosi prenatale: l'amniocentesi.\nAlcune banche private nel mondo propongono la conservazione a pagamento a uso autologo delle cellule staminali amniotiche ossia per le esigenze del nascituro: la pratica, tuttavia, \u00e8 generalmente limitata alle donne gravide che devono gi\u00e0 sottoporsi ad amniocentesi.\nNumerosissimi studi sono in corso per esplorare le molte possibilit\u00e0 di impiego, dalle malattie degenerative alla chirurgia ricostruttiva, dai problemi cardiaci a quelli della retina."}
{"id": "674929", "revid": "287204", "url": "https://it.wikipedia.org/wiki?curid=674929", "title": "Potamochoerus", "text": "Potamochoerus (il cui nome significa \"maiale di fiume\") \u00e8 un genere appartenente alla famiglia dei suini (Suidae). Il genere contiene due specie esistenti il cui areale \u00e8 limitato all'Africa sub-sahariana, sebbene il potamocero comune, probabilmente a causa dell'introduzione da parte dell'uomo, sia presente anche in Madagascar e nelle isole vicine nell'Oceano Indiano. All'inizio del XX secolo, il genere conteneva almeno cinque specie diverse. Queste furono progressivamente consolidate, fino a quando, negli anni '70, fu generalmente convenuto che fossero tutte rappresentanti di una singola specie (\"P. porcus\"). Il potamocero comune, o \"bushpig\", venne nuovamente riconosciuto come specie separata dal 1993 circa.\nI pi\u00f9 antichi fossili assegnabili al genere risalgono alla met\u00e0 del Pliocene dell'Europa, mentre altri resti relativamente pi\u00f9 recenti sono stati ritrovati in Africa e risalgono a met\u00e0 del Pleistocene, suggerendo che il genere originariamente si sia evoluto in Eurasia. Tuttavia, prove filogenetiche molecolari suggeriscono che il genere si discost\u00f2 dalla linea evolutiva che port\u00f2 all'ilochero e al facocero molto prima, nel tardo Miocene, tra gli 11,9 e i 5,6 milioni di anni fa. Gli stessi studi suggeriscono che le due specie viventi si siano separate tra i 4.8 e gli 0.2 milioni di anni fa."}
{"id": "674930", "revid": "339392", "url": "https://it.wikipedia.org/wiki?curid=674930", "title": "Guerra di Etiopia", "text": ""}
{"id": "674931", "revid": "1573940", "url": "https://it.wikipedia.org/wiki?curid=674931", "title": "Phacochoerus", "text": "Phacochoerus \u00e8 il genere della famiglia dei Suidi cui appartengono le due specie di facocero. Forma da solo la trib\u00f9 Phacochoerini . I suoi rappresentanti sono presenti nell'Africa sub-sahariana in \"habitat\" aperti e semi-aperti, perfino in regioni anche abbastanza aride. In passato le due specie venivano riunite in una sola, nota con l'epiteto specifico \"Phacochoerus aethiopicus\", ma oggi questo nome \u00e8 riservato al solo facocero del deserto, mentre la specie maggiormente conosciuta e pi\u00f9 diffusa, il facocero comune (o semplicemente facocero), ha ricevuto il nome scientifico \"Phacochoerus africanus\".\nSeppur ricoperti da un rivestimento di setole, il corpo e la testa dei facoceri appaiono glabri se osservati da una certa distanza; gli unici peli ben evidenti sono quelli che formano la cresta lungo il dorso, quelli sulle guance e quelli all'estremit\u00e0 della coda, tenuta quasi sempre ben sollevata. Tuttavia, la caratteristica pi\u00f9 evidente di questi animali sono le grosse verruche facciali, particolarmente pronunciate nei maschi. Molto sviluppate sono anche le zanne: nei maschi possono misurare tra i 25 e i 62,5 cm, mentre nelle femmine sono sempre pi\u00f9 piccole. I facoceri sono animali prevalentemente erbivori, ma all'occasione possono integrare la dieta mangiando piccoli animali. Nonostante entrambe le specie siano ancora piuttosto comuni e diffuse, e pertanto classificate come \u00abspecie a rischio minimo\u00bb dalla IUCN, la sottospecie nominale del facocero del deserto, nota comunemente come facocero del Capo, si estinse intorno al 1865.\nSpecie.\nCome gi\u00e0 accennato prima, il genere \"Phacochoerus\" comprende due specie:"}
{"id": "674932", "revid": "1573940", "url": "https://it.wikipedia.org/wiki?curid=674932", "title": "Babyrousa", "text": "Babyrousa \u00e8 un genere di mammiferi della famiglia dei Suidi (Suidae). Le specie ad esso ascritte, conosciute con il nome comune di babirussa, vivono solo su Sulawesi (isola dell'Indonesia) e su alcune isole vicine e sono note per le loro lunghe zanne che fuoriescono dal muso. Anche se in passato tutti i babirussa venivano raggruppati in un'unica specie, oggi se ne distinguono quattro forme diverse, tra cui una estinta.\nEtimologia.\nIl termine \u00abbabirussa\u00bb deriva dall'unione di due parole malesi che significano, rispettivamente, \u00abcervo\u00bb e \u00abmaiale\u00bb.\nDescrizione.\nLa caratteristica pi\u00f9 evidente dei babirussa sono le zanne, pi\u00f9 grandi di quelle di qualsiasi altro suide. I canini superiori non crescono nella cavit\u00e0 orale, ma verso l'alto; fuoriescono dal muso e poi crescono ad arco finch\u00e9 non raggiungono nuovamente il punto di partenza. A volte le punte delle zanne ricrescono nuovamente nella pelle e nella carne del muso. Nei maschi la lunghezza totale di questi denti pu\u00f2 superare i 30\u00a0cm. Le femmine hanno zanne molto pi\u00f9 corte, cos\u00ec come corti sono i canini della mascella inferiore in entrambi i sessi. Crescono anch'essi verso l'alto, ma sporgono lateralmente dalla bocca. In rari casi, possono crescere in avanti, a mo' di pugnale. A causa dei frequenti combattimenti tra i maschi, non \u00e8 raro trovare in natura esemplari con le zanne spezzate.\nI babirussa hanno una lunghezza testa-tronco di circa 88\u2013107\u00a0cm, ai quali va aggiunta una coda di 28\u201332\u00a0cm. L'altezza al garrese \u00e8 di 65\u201380\u00a0cm, mentre il peso pu\u00f2 raggiungere i 100\u00a0kg. La pelle, scarsamente ricoperta di peli setolosi, \u00e8 bruno-grigiastra nella parte superiore e biancastra in quella inferiore, dove il bianco pu\u00f2 spingersi talvolta fino alle labbra. Spesso la pelle del collo e dell'addome pu\u00f2 essere solcata da molte pieghe. Il corpo \u00e8 arcuato nella regione dorsale, e assai massiccio nella parte superiore; le zampe sono relativamente lunghe e sottili.\nDistribuzione e habitat.\nI babirussa sono endemici dell'isola indonesiana di Sulawesi e di alcune isole vicine, come le Togian. Una specie vive anche su un'isola delle Molucche, Buru, ma sembra essere stata introdotta qui dall'uomo. Il loro \"habitat\" \u00e8 costituito dalla foresta pluviale tropicale.\nBiologia.\nI babirussa sono creature diurne e vanno in cerca di cibo al mattino. Per spostarsi pi\u00f9 velocemente, creano una serie di sentieri nel fitto del sottobosco. In cattivit\u00e0 costruiscono dormitori di paglia per dormire, ma non \u00e8 noto se questo comportamento valga anche per gli esemplari che vivono in libert\u00e0. Vivono in gruppi di al massimo otto animali, costituiti per lo pi\u00f9 da femmine e dalla loro prole. I maschi spesso conducono un'esistenza solitaria.\nLe zanne non consentono ai babirussa di grufolare nel terreno come maiali, pertanto essi si nutrono di foglie e frutti caduti.\nRiproduzione.\nNella stagione degli amori i maschi combattono ferocemente per il diritto di accoppiarsi con le femmine. Tuttavia, \u00e8 raro che si feriscano, dal momento che le zanne sono di solito rivolte all'indietro. La femmina pu\u00f2 partorire due volte l'anno. Il periodo di gestazione \u00e8 di circa cinque mesi, trascorsi i quali nascono uno o due piccoli, che sono molto precoci e in grado di assumere cibo solido entro 10 giorni dopo la nascita. Raggiungono la maturit\u00e0 sessuale tra i cinque e i dieci mesi. La maggiore et\u00e0 di questi animali documentata in cattivit\u00e0 \u00e8 di 24 anni.\nRapporti con l'uomo.\nI babirussa sono stati cacciati e addomesticati dagli abitanti di Sulawesi da tempo immemorabile. Tuttavia, un domesticamento vero e proprio non si \u00e8 mai verificato, in quanto gli esemplari in cattivit\u00e0 di solito non si riproducono. Sono stati raffigurati in pitture rupestri vecchie di 39.900 anni rinvenute vicino a Maros, nel sud di Sulawesi, in Indonesia.\nAttualmente la popolazione selvatica viene stimata sui 4000 esemplari, e questi animali vengono classificati dalla IUCN come \u00abvulnerabili\u00bb (\"Vulnerable\") o \u00abin pericolo\u00bb (\"Endangered\") a seconda della specie.\nI babirussa sono gli unici mammiferi conosciuti in cui i denti irrompono regolarmente attraverso la pelle. Tuttavia, in prossimit\u00e0 di queste eruzioni non si verificano mai infezioni infiammatorie. Sono quindi oggetto di ricerche mediche volte a capire di pi\u00f9 su cosa causi questa insensibilit\u00e0. I risultati potrebbero avere utili riscontri nell'ingegneria biomedica.\nNell'agosto 2006, nello zoo di Copenaghen, sono nati quattro ibridi in seguito all'accoppiamento tra un maschio di babirussa e una femmina di maiale di razza danese. Gli incroci, tuttavia, sono molto improbabili, a causa della lontana parentela tra le due specie, e finora, a parte questo caso, non sono mai stati scientificamente documentati altri episodi simili.\nTassonomia.\nCome gi\u00e0 accennato, attualmente vengono distinte quattro specie recenti di babirussa. Tuttavia, questa classificazione deve essere considerata come provvisoria, in quanto non sono stati ancora effettuati studi genetici dettagliati.\nLe specie riconosciute sono:\nDal Pleistocene, invece, proviene un'altra specie fossile conosciuta, \"B.\" (\"b.\") \"beruensis\"."}
{"id": "674933", "revid": "2176460", "url": "https://it.wikipedia.org/wiki?curid=674933", "title": "Simulazione (diritto)", "text": "La simulazione \u00e8 l'istituto giuridico mediante il quale due soggetti pongono in essere un contratto o in generale un negozio giuridico (cosiddetto \"apparente\") con l'accordo che il medesimo non produca alcun effetto tra le parti (\"ex\" ) ed allo scopo di poterlo invocare di fronte ai terzi. \nIl contratto simulato si caratterizza per la presenza di:\nLa simulazione costituisce uno dei casi di divergenza tra dichiarazione e volont\u00e0 negoziale. La liceit\u00e0 di un contratto simulato \u00e8 ammessa nel nostro ordinamento a condizione che non celi un intento fraudolento od illecito; la ragione di tale liceit\u00e0 si rintraccia nel principio vigente secondo cui la volont\u00e0 delle parti \u00e8 in linea generale prevalente su quanto pattuito o dichiarato dalle parti stesse. Tale principio si desume innanzitutto dal tenore dell' che, nel disciplinare l'autonomia contrattuale delle parti assume la liceit\u00e0 di quei contratti atipici in quanto diretti a realizzare interessi meritevoli di tutela secondo l'ordinamento giuridico. Si desume perci\u00f2 che il riferimento ad interessi meritevoli di tutela esclude la liceit\u00e0 di contratti simulati aventi causa illecita o fraudolenta.\nSimulazione assoluta e simulazione relativa.\nLa simulazione pu\u00f2 atteggiarsi a simulazione assoluta e simulazione relativa.\nNel primo caso le parti stipulano un contratto con il tacito accordo che di esso non si debbano mai produrre gli effetti che risultano dall'estrinseco del negozio. In pratica esse fingono di porre in essere un negozio ma in realt\u00e0 non desiderano porne in essere alcuno.\nUn esempio di simulazione assoluta si verifica quando Tizio aliena simulatamente un immobile a Caio ma entrambi sono d'accordo che la propriet\u00e0, di fatto, non si trasferisca in capo a Caio, e che questi, correlativamente non debba corrisponderne il prezzo pattuito.\nIn caso di simulazione relativa, al contrario, viene posto in essere un contratto di cui le parti non desiderano il verificarsi degli effetti, ma viene altres\u00ec stipulato un contratto ad esso sotteso e riservato, per questo detto \"dissimulato\", cui invece le parti daranno esecuzione. In pratica esse vogliono porre in essere un negozio diverso da quello apparente.\nUn esempio di simulazione relativa \u00e8, ancora in caso di compravendita l'ipotesi di \"vendita apparente\": Tizio intende trasferire la propriet\u00e0 di un bene a Caio a titolo gratuito e non dietro pagamento di un prezzo, come risulta dall'apparente contratto di vendita. \u00c8 chiaro che in questo caso il negozio dissimulato costituisce una donazione, e non una compravendita che invece avviene a titolo oneroso (cio\u00e8 dietro pagamento di un prezzo).\nLa simulazione relativa a sua volta si divide in simulazione relativa oggettiva, se ci\u00f2 in cui il contratto simulato differisce da quello dissimulato \u00e8 l'oggetto del negozio; e simulazione relativa soggettiva, se invece il contratto simulato differisce da quello dissimulato con riguardo ai soggetti verso i quali si produrranno gli effetti. Un esempio di quest'ultimo tipo di simulazione \u00e8 costituito dalla interposizione fittizia di persona: il contratto simulato (\"ad esempio una compravendita\") viene stipulato tra Tizio e Caio, ma entrambi si accordano affinch\u00e9 gli effetti del contratto (\"il trasferimento della propriet\u00e0 del bene\") si realizzeranno nei confronti di un terzo soggetto, Sempronio. Nel contratto apparir\u00e0 il nome di Tizio (\"come alienante\") e di Caio (\"come acquirente\") quale prestanome o persona interposta, ma il pagamento del prezzo sar\u00e0 effettuato da Sempronio.\nSe si tratta di simulazione assoluta, il contratto simulato \u00e8 considerato dall'ordinamento giuridico inefficace, ossia improduttivo di effetti, anche se la dottrina e la giurisprudenza maggioritarie sono propense a qualificarlo come nullo ai sensi dell' per mancanza del requisito essenziale dell'accordo. \nSe si tratta di simulazione relativa, il contratto non pu\u00f2 esplicare i suoi effetti tra le parti.\nIn entrambi i casi il contratto dissimulato, pu\u00f2 tuttavia spiegare i suoi effetti se provvisto dei necessari requisiti di forma e di sostanza previsti dalla legge per quel tipo di negozio (ad esempio, se il contratto dissimulato di alienazione di bene immobile sia stato stipulato per iscritto).\nEffetti della simulazione di fronte ai terzi.\nL'azione diretta a far rilevare la simulazione \u00e8 un'azione dichiarativa. Essa infatti \u00e8 diretta a far accertare dal giudice l'inefficacia totale o parziale del negozio simulato e il reale rapporto che intercorre fra le parti. L'azione di accertamento dell'accordo simulatorio \u00e8 imprescrittibile ma l'azione diretta ad accertare il contratto dissimulato si considera sottoposta al termine di prescrizione di dieci anni.\nLa legge tutela la posizione di alcune categorie di terzi:\nAi sensi dell' la buona fede si presume; grava quindi su chi sia interessato a opporre la simulazione ai terzi, l'onere di provarne la mala fede.\nEffetti della simulazione nei confronti dei creditori.\nRelativamente al conflitto tra creditori chirografari delle parti simulanti, l' stabilisce che i creditori del venditore apparente sono preferiti a condizione che il loro credito sia sorto anteriormente al contratto simulato, e ci\u00f2 perch\u00e9 essi accordarono il credito prima che il loro debitore si spogliasse del bene; si ritiene perci\u00f2 che essi in origine abbiano potuto fare affidamento sulla garanzia di beni che de facto e de jure persistevano nel patrimonio del debitore.\nFattispecie di simulazione nell'ambito del diritto del lavoro.\nNell'ambito della stipulazione dei contratti di lavoro, la simulazione trova oggi grande diffusione pratica. Spesso il contratto di lavoro subordinato \u00e8 dissimulato da altre tipologie contrattuali, quali ad esempio un contratto di somministrazione di lavoro o un contratto d'opera.\nTrova una certa diffusione anche la simulazione (oggettiva) delle clausole contrattuali relative alla retribuzione del lavoratore, concordando una somma maggiore di quella dichiarata (pratica del cosiddetto \"fuori busta\") al fine di sottrarsi agli oneri fiscali e contributivi previsti per legge.\nMeno diffusa oggi che in passato \u00e8 la simulazione (soggettiva) delle clausole contrattuali relative all'identificazione del datore di lavoro attraverso il ricorso all'interposizione fittizia di persona (cosiddetto \"caporalato\"), pratica oggi ostacolata dalla nuova disciplina sulla somministrazione di lavoro.\nMatrimonio simulato.\nIl legislatore prevede una particolare ipotesi di simulazione all' che si verifica quando gli sposi hanno convenuto di non adempiere agli obblighi e di non esercitare i diritti che discendono dal vincolo matrimoniale. La relativa azione per l'impugnazione del matrimonio spetta a ciascuno dei coniugi e non pu\u00f2 essere proposta dopo che sia decorso un anno dalla sua celebrazione oppure nel caso in cui gli sposi (il codice li definisce \"contraenti\") abbiano convissuto come coniugi successivamente alla celebrazione stessa.\nSimulazione in ambito tributario.\nL\u2019istituto della simulazione riveste un ruolo determinante nel dibattito dottrinale e giurisprudenziale. \nIl Codice civile, R.D. 16 marzo 1942,n.262, in materia di \"Approvazione del testo del Codice civile\", prevede all\u2019articolo 1415 \"che i terzi, che abbiano subito un pregiudizio dalla simulazione, possono far accertare la nullit\u00e0 del negozio simulato\". \nDalla lettura dell\u2019articolo 1414 c.c.si comprende come vi sia simulazione quando le parti hanno voluto concludere un contratto diverso da quello apparente.\nIl diritto civile distingue l'istituto della simulazione in simulazione assoluta e relativa. Per un verso, ci si troverebbe dinanzi ad un\u2019ipotesi di simulazione assoluta quando le parti, in realt\u00e0, non desiderano compiere alcun atto, poich\u00e8 \"gli interessi funzionali al negozio sono in concreto inesistenti\".\nAl contrario, si avrebbe simulazione relativa quando le parti intendono porre in essere un negozio diverso da quello simulato, \"perseguendo interessi diversi da quelli effettivi\".\nNella simulazione rientra anche l\u2019ipotesi dell'interposizione fittizia, particolare forma di simulazione realtiva. Quest'ultima ricorre quando concretamente si evidenzia una divaricazione fra situazione esteriore e situazione sostanziale, rispettivamente riferibili all\u2019interposto e all\u2019interponente. Tale situazione \u00e8 caratterizzata dalla presenza, nella maggioranza dei casi, di uno schema trilaterale nel quale figurano l\u2019interponente, che esprime la volont\u00e0 \u201cvera\u201d ed \u201ceffettiva\u201d l\u2019interposto, soggetto diverso dal reale contraente, il quale manifesta una volont\u00e0 che non pu\u00f2 che essere apparente, ed infine il terzo soggetto, che si relaziona con l\u2019interponente, subendo un danno, dal contesto fittizio venutosi a creare. Infatti, secondo l\u2019orientamento della Corte di Cassazione, in sede di accertamento sono imputabili al contribuente i redditi di cui appaiono titolari altri soggetti quando sia dimostrato, sulla base di presunzioni gravi, precise e concordanti, che egli ne \u00e8 l\u2019effettivo possessore per interposta persona.\nLa dottrina, interessatasi a questo fenomeno giuridico, ha individuato l\u2019elemento centrale dell\u2019istituto nella dissociazione consapevole tra volont\u00e0 e dichiarazione, teoria che si inseriva nell\u2019ambito della concezione volontaristica del negozio giuridico. La stessa, infatti, attribuiva una fondamentale importanza all\u2019obiettivo principale che le parti intendevano realizzare con il compimento di quel determinato negozio. \nAlla sopra menzionata teoria volontaristica, si affiancava quella dichiarazionistica che, invece, riconosceva valore all\u2019apparenza dei rapporti sociali, comportando un\u2019assimilazione tra dichiarazione e negozio. \nIn questa materia,il legislatore, ma specialmente la dottrina e la giurisprudenza, hanno portato avanti quella che viene definita come un\u2019opera di regolamento dei confini:l'affermazione vale ad identificare gli enormi sforzi fatti per chiarire i margini di operativit\u00e0 e quindi i confini di alcuni istituti diversi dall\u2019elusione. Infatti, l\u2019utilit\u00e0 apportata dalla nozione civilistica di simulazione, nel definire i contorni dell\u2019istituto in ambito tributario, potrebbe invece apparire errata quando si discuta di elusione tributaria. Occorre precisare che gli istituti dell\u2019abuso del diritto e della simulazione contrattuale sarebbero profondamente diversi e concettualmente separati tra di loro, nonostante alcune pronunce della Corte di Cassazione vadano nella direzione di confondere l'elusione con la simulazione e con l\u2019interposizione fittizia di persona, configurando l\u2019articolo 37, comma 3, del D.P.R. 29 settembre 1073, n.600, in materia di \"Disposizioni comuni in materia di accertamento delle imposte sui redditi\".nel novero delle norme antielusive. Se la simulazione fosse contraddistinta da una divergenza tra volont\u00e0 effettiva e volont\u00e0 manifestata, e di conseguenza tra fattispecie dichiarata e realizzata, la stessa, per sua natura, rientrerebbe, a parere di alcuni, nell\u2019ambito dell\u2019evasione fiscale; se il contribuente adattasse il proprio comportamento all'apparenza risultante dal contratto, e non a quanto effettivamente avvenuto, violerebbe le norme tributarie, generando quindi una fattispecie di evasione e non di elusione fiscale. \nAl contrario, nel caso di elusione, non ci si troverebbe dinanzi ad una caso di simulazione del contratto, in quanto \u201cla strumentazione negoziale \u00e8 voluta giacch\u00e9 alla stessa si riconnettono ben precise conseguenze sul piano tributario\u201d.\nAnche la Corte di Cassazione ha cercato di chiarire questo passaggio, in un caso che aveva ad oggetto un\u2019operazione di \"dividend washing\" che si era realizzata prima del varo della Legge 5 novembre 1992, n.429,in mataria di \"Conversione in legge, con modificazioni, del DL 9/9/92 n 372 recante disposizioni urgenti concernenti modificazioni al trattamento tributario di taluni redditi di capitale, semplificazioni di adempimenti procedurali e misure per favorire l'accesso degli investitori al mercato di borsa tramite le gestioni patrimoniali\".\nIl supremo Giudice, infatti, dopo aver chiarito che le operazioni in questione costituirebbero operazioni di imputazione fittizia di titoli, \u201csenza concreto scambio di prestazioni contrattuali, al solo fine del conseguimento di vantaggi fiscali\u201d e dopo aver confuso i piani della simulazione con quelli dell\u2019elusione e dell\u2019abuso, ha poi concluso che l\u2019articolo 37, comma 3 , debba essere inteso quale disposizione espressiva di un principio antielusivo che costituisce regola generale desumibile dal concetto di abuso del diritto.\nQuindi, la simulazione, a cui si fa riferimento nella sentenza citata, mal si concilia con una visione elusiva della questione stessa. Invero, dottrina in commento alla sentenza ha sottolineato che non \u00e8 possibile sostenere, come invece sembra fare la Cassazione, che l\u2019articolo 37, comma 3, sia una \u201cnorma con funzione antielusiva nella misura in cui concerne il fenomeno di simulazione soggettiva (ovverosia di interposizione fittizia)\u201d.\nAltro snodo cruciale \u00e8 dato dai dubbi circa la portata applicativa dell\u2019articolo 37, comma 3, D.p.r. N.600/1973, in ordine alla affermata finalit\u00e0 antielusiva della norma e alla sua coerente applicazione in ogni caso di accertata interposizione nel possesso del reddito. \nLa Corte di Cassazione, in varie sentenze, ha ribadito il carattere di perdurante incertezza che connota questa materia; la Corte avrebbe accomunato due fenomeni tra loro ontologicamente diversi, quello della simulazione con l\u2019evasione fiscale e quello dell\u2019elusione con l'abuso del diritto, comportando una sovrapposizione tra l\u2019articolo 37, comma 3 , che contrastasterebbe il fenomeno dell\u2019interposizione fittizia nel possesso dei redditi, e l\u2019articolo 10 bis della L. 27 luglio 2000 in materia di\"Disposizioni in materia di statuto dei diritti del contribuente\" , che, invece, sarebbe diretto a contrastare l\u2019interposizione reale, il cui fine sarebbe quello di ottenere un indebito risparmio d'imposta. \nA seguito di un\u2019accertata simulazione soggettiva, che configuri un\u2019ipotesi di interposizione fittizia, \u00e8 rilevabile evasione fiscale, in quanto la simulazione determinerebbe un vero e proprio occultamento di imponibile, nella misura in cui viene imputato ad un soggetto diverso da quello a cui in realt\u00e0 dovrebbe essere ascritto.\nL\u2019introduzione dell\u2019articolo 10 bis, all\u2019interno dello Statuto dei diritti del contribuente, ha permesso la predisposizione di uno strumento che consente di \u201ccontestare efficacemente, tra l\u2019altro, l\u2019interposizione reale, senza necessariamente ricorrere all\u2019art. 37, comma 2, D.P.R n. 600/1973 , che chiaramente concerne un fenomeno (l\u2019interposizione fittizia nel possesso del reddito) del tutto diverso dall'elusione fiscale\".\nDopo i numerosi arresti giurisprudenziali ad opera del giudice di legittimit\u00e0, la materia dovrebbe essere immune da eventuali commistioni tra i diversi istituti. \nA tal fine, la Corte di Cassazione \u00e8 intervenuta con un\u2019ordinanza che prospetta l\u2019illegittimit\u00e0 dell\u2019atto di contestazione che determini una sostanziale commistione, quindi confusione, tra la disciplina applicativa dei diversi istituti coinvolti."}
{"id": "674939", "revid": "1632387", "url": "https://it.wikipedia.org/wiki?curid=674939", "title": "Sus (zoologia)", "text": "Il genere Sus, che d\u00e0 il nome alla famiglia dei suidi (Suidae) comprende il maiale domestico e il cinghiale, oltre a una quantit\u00e0 di forme meno note viventi in Asia Minore."}
{"id": "674940", "revid": "1610933", "url": "https://it.wikipedia.org/wiki?curid=674940", "title": "Suidi", "text": ""}
{"id": "674946", "revid": "287204", "url": "https://it.wikipedia.org/wiki?curid=674946", "title": "Jeff Anderson", "text": ""}
{"id": "674953", "revid": "767487", "url": "https://it.wikipedia.org/wiki?curid=674953", "title": "The Village", "text": "The Village \u00e8 un film del 2004, diretto e sceneggiato dal regista indianoamericano M. Night Shyamalan.\nTrama.\nConvigton, Pennsylvania: un villaggio americano del XIX secolo \u00e8 circondato da una foresta che sembra essere infestata da mostruose creature.\nAll'interno del villaggio, completamente isolato dal resto del mondo, la vita si svolge serena all'insegna di un patto che gli anziani della comunit\u00e0 stipularono con le misteriose creature dei boschi circostanti chiamate \"le creature innominabili\": pare infatti che, in passato, gli anziani promisero alle creature di non inoltrarsi nei loro boschi a patto che esse non invadessero il villaggio. La promessa rimane intatta a lungo, tanto che nessuno degli abitanti osa varcare i confini dell'abitato e tutti si premuniscono di non usare nulla di colore rosso, colore che pare attiri le bestie.\nLucius pare per\u00f2 insofferente al divieto di avere contatti con l'esterno, e prega gli anziani di dargli il permesso di avventurarsi nel bosco, cosa che gli viene negata. La situazione precipita in breve tempo, poich\u00e9 l'uomo varca di poco la soglia del bosco e le creature si manifestano in citt\u00e0 per palesare il proprio disappunto per la violazione del patto. Lucius confessa intanto il proprio amore ad Ivy, giovane non vedente, con la quale scambia una promessa di matrimonio.\nNoah, un ragazzo con patologie mentali, \u00e8 per\u00f2 segretamente innamorato di Ivy e, alla notizia della relazione tra i due, ferisce Lucius riducendolo in fin di vita. Ivy chiede cos\u00ec al padre di avventurarsi oltre il bosco per raggiungere la citt\u00e0 dove potr\u00e0 comperare le medicine per il suo amato, e ottiene il permesso.\nPoco prima della partenza Ivy viene a conoscenza dal padre che le creature sono state inventate dagli anziani che hanno inscenato pi\u00f9 volte la presenza delle stesse per impedire che gli abitanti del villaggio si avventurassero in citt\u00e0. Con questa certezza Ivy si avventura nel bosco in compagnia di due ragazzi che per\u00f2, impauriti, l'abbandonano. Da sola prosegue fino all'incontro con una delle fantomatiche creature, che la giovane riesce a uccidere facendola cadere in un fossato. Solo dopo la caduta si scopre che la creatura era in realt\u00e0 Noah che, sottratto un costume agli anziani, si era avventurato nel bosco alla ricerca della donna che, non vedente, crede di aver ucciso una bestia vera.\nGiunta al limitare del bosco Ivy fa l'incontro con un ranger di fine XX secolo, che le procura i medicinali di cui necessita per salvare Lucius: si scopre dunque che ella abita in una riserva protetta, nata per sogno di un gruppo di uomini, gli anziani, che feriti chi per un lutto in famiglia, chi per le asprezze del quotidiano, ha deciso di creare un villaggio riportandolo indietro di un secolo, lontano dalla modernit\u00e0 e dal dolore del quotidiano.\nProduzione.\nIl primo titolo del film era \"The woods\", ma venne modificato in seguito all'omonimia con un film diretto da Lucky McKee.\nIl villaggio visto nel film \u00e8 stato costruito nella sua interezza in un campo fuori Chadds Ford, Pennsylvania\nCritica.\n\"The Village\" ha ricevuto recensioni contrastanti da parte della critica cinematografica. Tale spaccatura potrebbe essere ricondotta in parte ad una errata promozione del film: il trailer infatti poteva far intendere che si trattasse pi\u00f9 di un film horror che di un thriller psicologico.\nUno dei temi centrali del film \u00e8 la \"posizione schizoparanoide\" e la paura. Il male \u00e8 percepito come un qualcosa che viene sempre e comunque dall'esterno, fuori di s\u00e9, al punto da credere che la salvezza o la sicurezza sia ottenibile con il semplice isolamento.\nIn Italia la critica \u00e8 stata positiva. Roberto Nepoti scrive su \"la Repubblica\": \u00abPi\u00f9 che un film \"di paura\", \"The Village\" \u00e8 un film sulla paura: la paura che assedia l'America dopo gli attentati alle Twin Towers; la paura che ne ha fatto un Paese protetto fino all'autoreclusione; la paura che i governanti usano come strumento di potere e di controllo sulla vita degli altri. L\u00ec accanto, la nostalgia di un mondo innocente e aurorale, da cui l'America \u00e8 stata definitivamente risvegliata all'inizio del millennio. \"The Village\" \u00e8 anche un film (non d'amore ma) sull'amore. L'amore si presenta come l'altra faccia della paura, che consente di non farsi annientare ma di crescere, di superarsi anche attraverso prove dolorose. Distinguendo in modo netto tra superstizione (alimentata dagli anziani del villaggio) e fede (che infonde forza ai due giovani innamorati), il film tocca il livello alto della parabola, mille leghe avanti alla gran parte dei thriller orrorifici in circolazione. E tutto ci\u00f2 senza togliere un'unghia di paura, n\u00e9 del piacere di spaventarsi davanti a uno schermo\u00bb.\nAlberto Crespi scrive su \"l'Unit\u00e0\": \u00ab[...] l'isolamento: \"The Village\" racchiude nel suo microcosmo l'America del Mayflower e l'America di Bush: un paese che, in certe sue componenti, rifiuta l'incontro con chi \u00e8 diverso, si rinchiude nelle proprie tradizioni e le scambia per verit\u00e0. Shyamalan mette in scena un mondo accerchiato, ed \u00e8 molto abile nel descrivere gli effetti sulla psiche, e sul comportamento della sindrome da accerchiamento\u00bb.\nIncassi.\nIl film ha incassato 114 milioni di dollari negli Stati Uniti e 142 milioni di dollari a livello internazionale, per un totale di 256 milioni di dollari.\nIn Italia ha incassato un totale di 6.638.000 di euro (2.590.000 nella prima settimana).\nEdizione italiana.\nLa direzione del doppiaggio e i dialoghi italiani sono stati curati da Maura Vespini per conto della C.V.D. - Cine Video Doppiatori. La sonorizzazione, invece, venne affidata alla International Recording.\nColonna sonora.\nLa colonna sonora originale \u00e8 stata composta da James Newton Howard ed \u00e8 stata nominata per l'Oscar alla migliore colonna sonora del 2004 (il premio and\u00f2 a Jan A. P. Kaczmarek per il film \"Neverland - Un sogno per la vita\").\nSi tratta di una partitura per orchestra sinfonica, con eminenti parti solistiche per pianoforte e violino: nell'esecuzione utilizzata per il film le parti del violino solista sono interpretate da Hilary Hahn.\nNewton Howard, qui alla quarta collaborazione con il regista, ha realizzato le musiche di tutti gli altri film diretti da Shyamalan. \u00c8 noto inoltre per aver composto le musiche di altri film con atmosfere analoghe a questo.\nL'edizione discografica dell'opera, prodotta e distribuita in occasione dell'uscita del film nel 2004, comprende una selezione di tredici brani, per una durata complessiva di 42 minuti.\nLista tracce del CD Hollywood Records nr. 0946 357991 2 5, distribuito in Europa a partire dal 27/07/2004:"}
{"id": "674976", "revid": "767487", "url": "https://it.wikipedia.org/wiki?curid=674976", "title": "Jerry Abbott", "text": "Jerry era anche il padre dei musicisti heavy metal Dimebag Darrell e Vinnie Paul, entrambi icone del gruppo groove metal Pantera.\nStoria.\nJerry fu sempre un appassionato di musica, in particolare di quella di genere country e, messa da parte una fortuna nella sua et\u00e0 giovanile, pot\u00e9 creare uno studio di registrazione, i \"Pantego Sound Studios\", che fond\u00f2 nella sua citt\u00e0, Pantego in Texas. Ben presto i suoi studi ottennero fama e divennero teatro di esibizioni di band come i Kiss. Jerry divenne padre di due figli, i futuri Dimebag Darrell e Vinnie Paul, che fin da tenera et\u00e0 avvicin\u00f2 alla musica e fece partecipare a competizioni per musicisti. Quando i suoi figli decisero di fondare una band nel 1981, i Pantera, Jerry cre\u00f2 una etichetta discografica di famiglia, la Metal Magic Records, e offr\u00ec ai ragazzi la possibilit\u00e0 di suonare nei suoi studi. Abbott fu anche il produttore dei primi quattro cd, di genere glam metal, della band, rendendo per\u00f2 la sua identit\u00e0 \"nascosta\" chiamandosi \"The Eldn\". Quando i Pantera sfondarono definitivamente nel mondo musicale e ottennero un contratto con una vera e propria etichetta discografica, Jerry torn\u00f2 al suo lavoro di produttore e compositore."}
{"id": "674980", "revid": "775372", "url": "https://it.wikipedia.org/wiki?curid=674980", "title": "Arg", "text": ""}
{"id": "674996", "revid": "1305772", "url": "https://it.wikipedia.org/wiki?curid=674996", "title": "Arc", "text": ""}
{"id": "674999", "revid": "287204", "url": "https://it.wikipedia.org/wiki?curid=674999", "title": "Athanasios Aggelopoulos", "text": "Studi\u00f2 alla Scuola di Teologia dell'Universit\u00e0 di Atene e alla Scuola di Teologia dell'Universit\u00e0 di Belgrado. Dal 1973 al 1981 fu istruttore di teologia alla Universit\u00e0 Aristotele; nel 1982 divenne assistente professore e nel 1984, ordinario di Storia Ecclesiastica al Dipartimento di Teologia Pastorale della Universit\u00e0 Aristotele di Salonicco. \n\u00c8 fondatore e presidente onorario dell\"Istituto per studi nazionali e religiosi - Karipion Melathro\", che ha sede a Salonicco. Aggelopoulos \u00e8 coorganizzatore, assieme alla casa editrice ateniese \"Greek National Line\" del programma Ellenismo ecumenico.\n\u00c8 stato insignito del titolo di \"Arconte Attuario della Santa Madre Chiesa della Grandezza di Cristo\", dal Patriarcato ecumenico di Costantinopoli; del riconoscimento dell'Accademia di Atene, nel 1980; e con vari altri riconoscimenti e premi da Chiese, Stati e Istituti.\nAggelopoulos fu nominato in passato Segretario del Ministro greco dell'Istruzione e degli Affari Religiosi; ha lavorato come consulente del comitato degli affari Ortodossi del Parlamento greco.\nHa scritto molti libri su religione, storia della chiesa, e sulla chiesa ortodossa in particolare, e numerosissimi articoli gli sono stati pubblicati in riviste, giornali e quotidiani.\nAvendo coltivato per molti anni un'amicizia personale con Iakovos, Arcivescovo Ortodosso dell'America, fu indicato come il responsabile per la raccolta razionale e la pubblicazione del carteggio inedito dell'anziano Arcivescovo. La pubblicazione \u00e8 in via di svolgimento."}
{"id": "675001", "revid": "466539", "url": "https://it.wikipedia.org/wiki?curid=675001", "title": "Gaudenzio Marconi", "text": "Biografia.\nMarconi, bench\u00e9 trasferitosi in Francia, nacque in Svizzera da genitori d'origine italiana. Svolse un ruolo importante nello sviluppo e divilgazione artistica del mezzo fotografico. Negli ultimi anni del decennio 1860, risulta inscritto presso l'\u00c9cole des Beaux-Arts di Parigi. Molto spesso si ritrovano nei suoi modelli le pose derivate da dipinti o sculture del passato.\nNoto soprattutto per i suoi nudi artistici, le sue fotografie furono utilizzate come modello accademico per l'opera di famosi artisti, tra cui pure il celebre scultore Auguste Rodin. Nel 1870 si trasfer\u00ec a Bruxelles, Belgio, dove continu\u00f2 il suo lavoro. Apr\u00ec il negozio-atelier commerciale \"Photos des Beaux Arts Marconi\" presso la centrale e prestigiosa Gallerie du Commerce al numero 53."}
{"id": "675002", "revid": "322321", "url": "https://it.wikipedia.org/wiki?curid=675002", "title": "Minturno", "text": "Minturno \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl comune di Minturno \u00e8 adagiato sulle propaggini costiere e meridionali dei Monti Aurunci. Le sue spiagge sono bagnate dal mar Tirreno nel golfo di Gaeta e si spingono a sud sino alla foce del Garigliano. La parte principale dell'abitato oggi si estende con continuit\u00e0 dalla collina della medievale Traetto (oggi Minturno) fino alle localit\u00e0 costiere di Scauri e di Marina di Minturno.\nLungo il confine comunale con Santi Cosma e Damiano scorre il fiume Ausente.\nIl comune \u00e8 situato lungo la tratta ferroviaria Roma-Formia-Napoli e vanta un proprio scalo (Stazione di Minturno-Scauri). L'antica citt\u00e0 di \"Minturnae\" era collocata sulla sponda destra del Garigliano.\nClima.\nIl comune di Minturno presenta un clima mutevole (quasi mite, poich\u00e9 situato sul Mar Tirreno), con estati fresche ed inverni non molto rigidi.\nEtimologia.\nNoto come Traetto o Traietto fino al XIX secolo (latino \"Traiectum\"), dalla scafa che univa le due sponde del Garigliano, nome attuale ha invece delle assonanze con la dea ctonia Manturna. Secondo alcuni, invece, il nome Minturno nella radice (mant-, ment-, mint-) e nel suffisso (-rno) rileva una indubbia origine tirrenica o preariana (G. Tommasino, \"Aurunci Patres\"). Prendendo riferimento da \"Volturno\" si potrebbe supporre una composizione \"min + turn\" cio\u00e8 \"min(?) + presso fiume\".\nAnche storici locali hanno cercato di ricostruire l'etimo di Minturno: si suppone che il nome sia etrusco e che derivi da Mintur (sole bruciante) oppure che Minturno sarebbe la contrazione dell'ebreo Menath-ur (pars ignis) identico al Minotauro di Creta, isola vulcanica per eccellenza.\nStoria.\nMinturnae.\nLa citt\u00e0 di \"Minturnae\" sorgeva lungo il percorso della via Appia, presso il fiume Garigliano. Le sue origini risalgono ad un centro ausone, appartenente alla Pentapoli Aurunca. Un culto particolare vigeva per la ninfa Marica (divinit\u00e0) - \u201cla dea dell'acqua che brilla sotto la luce del sole\u201d, ma anche la dea \u201cche distrugge, infuria, consuma, inaridisce\u201d - in onore della quale era stato eretto, verso la fine del sec. VI a.C., un tempio in tufo, che fu poi riattato in muratura alla fine del I secolo dai Romani.\nSconfitto il popolo aurunco nel 314 a.C. durante la seconda guerra sannitica, i romani distrussero completamente le citt\u00e0 della Pentapoli. Minutrni fu rifondata come colonia romana nel 295 a.C. e al suo \"ager\" apparteneva l'area tra i Monti Aurunci e il Tirreno, comprendente una zona residenziale sulla costa dell'odierna Scauri (gi\u00e0 Pirae), con estese \"villae maritimae\", e una zona agricola e produttiva, lungo il fiume e sulle colline, dove si trovavano diverse \"villae rusticae\" o fattorie. Come detto presso la foce del Garigliano sorgeva il bosco sacro della dea Marica.\nNelle paludi dell'antico Minturno trov\u00f2 rifugio, nell'88 a.C., il console Caio Mario, tallonato dagli uomini del rivale Silla. I magistrati locali ordinarono la sua uccisione per mano di uno schiavo cimbro. Il condottiero riusc\u00ec a sfuggire alla morte, dopo aver intimorito il germanico.\nLa citt\u00e0 venne distrutta probabilmente dai Longobardi tra il 580 e il 590.\nTraetto.\nDopo la distruzione di \"Minturnae\", gli abitanti si rifugiarono sul colle vicino, fondando il centro di \"Traetto\" o \"Traietto\". Il toponimo deriva dalla scafa che univa le due sponde del Garigliano. Nell'VIII secolo venne fondato il \"Patrimonium Traiectum\", cio\u00e8 la citt\u00e0 divenne centro di un latifondo gestito da un diacono dipendente direttamente dal Papa. Sotto il potere pontificio, Traetto fu cinta da mura, ma venne distrutta, nell'883, da Saraceni venuti per lo pi\u00f9 dalla Sicilia musulmana e che si stabilirono nella piana del Garigliano. Essi vennero poi scacciati nel 915 dalla lega voluta da papa Giovanni X.\nPassata sotto il controllo di Gaeta, la citt\u00e0 fu di nuovo distrutta dagli Ungari. In seguito ebbe propri feudatari e, alla fine del X secolo, fu donata all'Abbazia di Montecassino. Nel 1061 l'abate Desiderio concesse agli abitanti le \"chartae libertatis\", (carte di franchigia). Dopo essere stata conquistata dai Normanni di Sicilia, nel XII secolo appartenne alla famiglia normanna dell'Aquila (\"de l'Aigle\") imparentata con la famiglia reale d'Altavilla, e dal 1299 per matrimonio ai Caetani quando divennero titolari della contea di Fondi, di cui Traetto faceva parte. Nel 1497 fu donata da Federico d'Aragona re di Napoli a Prospero Colonna dopo la confisca per ribellione del filo-francese Onorato Gaetani dell'Aquila, I duca di Traetto dal 1493, e a lui confermata per aver combattuto nel 1503 da parte francese nella battaglia del Garigliano, con cui inizi\u00f2 il dominio spagnolo in Italia meridionale. I Colonna tennero Traetto fino al 1570 anno della morte di Isabella figlia di Vespasiano e nipote di Prospero. Successivamente pass\u00f2 a Vespasiano Gonzaga Colonna duca sovrano di Sabbioneta, figlio di Isabella Colonna e per eredit\u00e0 ai Carafa di Stigliano del ramo della \"Stadera\" con Anna ultima di questo ramo per passare finalmente a Nicola de Guzm\u00e1n (+1689) figlio di Anna, alla morte del quale, privo di eredi, avvenne la devoluzione dei loro feudi alla Corona. Dal 1690 al 1806, anno in cui fu abolito il sistema feudale, la citt\u00e0 fu tenuta dai Conti Carafa di Traetto del ramo della \"Spina\". Durante l'occupazione napoleonica, nel giorno di Pasqua del 1799, fu assalita ed espugnata dalle truppe franco-polacche, nell'ambito delle ritorsioni verso le citt\u00e0 che fiancheggiavano Fra' Diavolo: morirono 349 traettesi, nonch\u00e9 molti abitanti dei paesi limitrofi.\nIl 13 luglio 1879 Traetto riprese l'antico nome di Minturno.\nOnorificenze.\nMedaglia d'oro al merito civile (conferita con DPR il 3 agosto 1998).\nSociet\u00e0.\nLingue e dialetti.\nIl dialetto minturnese \u00e8 un dialetto laziale meridionale ed \u00e8 influenzato dalla variante standard della lingua napoletana soprattutto a livello prosodico. Il dialetto prevede, quindi, vari elementi lessicali e morfologici campani, ma mescolati ad elementi dei dialetti mediani (in particolare i dialetti laziali centro-settentrionali parlati nelle aree settentrionali della provincie di Latina e di Frosinone) e, in forma minoritaria, del romanesco. La linea melodica e la cadenza, comunque, si discostano in maniera notevole da quella degli altri comuni laziali che pure facevano parte del Regno delle Due Sicilie fino all'unificazione, soprattutto per quanto concerne quelli situati nella zona costiera e nei suoi pressi. Esso viene definito, anche dai parlanti, un napoletano modificato dalle parlate laziali e abruzzesi: sul piano fonetico vi si riscontra, infatti, la presenza della metafonesi sabina, tipica dei dialetti mediani.\nGaetano Tamborrino Orsini scriveva le sue poesie nel dialetto minturnese.\nTradizioni e folclore.\nLa sagra delle regne \u00e8 una manifestazione religiosa dedicata alla Madonna delle Grazie che si svolge ogni anno a Minturno la seconda domenica di luglio, la sagra . Inizialmente la festa religiosa non aveva connotazioni cristiane ed era dedicata agli Dei pagani della terra affinch\u00e9 benedicessero i raccolti e il lavoro dei campi. Nel medioevo assunse l'attuale connotazione religiosa, senza tuttavia modificare l'importanza del grano durante la manifestazione.\nIl termine \"regne\" deriva dal latino \"gremia\", ovvero fasci di spighe. Infatti il grano rappresenta l'elemento principale al centro dei festeggiamenti, utilizzato per vari riti tra cui quello dei \"mitituri\" durante il quale viene battuto e distribuito il grano ai presenti.\nGeografia antropica.\nFrazioni.\nScauri.\nIl maggiore centro abitato del comune \u00e8 Scauri, localit\u00e0 turistica che conta, d'inverno, 7.259 abitanti.\nMarina di Minturno.\n\u00c8 una frazione balneare, nel suo territorio ricadono i resti della citt\u00e0 antica di \"Minturnae\", in prossimit\u00e0 del fiume Garigliano. Il sito di Monte d'Argento, \"Mons Garelianus\", occupato fin dall'epoca protostorica, ospit\u00f2, nel periodo romano, un sacello dedicato a Silvano. Nelle et\u00e0 altomedievale e medievale, sull'altura, si impiant\u00f2 un castrum (castello), sede di una delle contee in cui fu diviso il Ducato di Gaeta. L'insediamento fortificato si articol\u00f2 intorno ad un edificio di culto a pianta basilicale che la tradizione collega alla sepoltura di Santa Reparata, martire orientale associabile all'altro culto locale, quello di Sant'Albina. La Parrocchia della localit\u00e0 balneare \u00e8 dedicata a San Biagio. Molto sentita \u00e8 la ricorrenza della Madonna del Carmine, in programma il 16 luglio. Nella frazione si svolgeva la Festa della Pacchiana, omaggio al costume tipico locale, premiato come \u201cil pi\u00f9 bello d'Italia\u201d nel 1930, in occasione delle nozze di Maria Jos\u00e9 ed Umberto di Savoia.\nTufo.\nPrende il nome dal costone tufaceo su cui sorge. Al centro dell'abitato \u00e8 situata la chiesa parrocchiale di San Leonardo Abate (XVI secolo) che ha sub\u00ecto, nel tempo, varie trasformazioni. L'edificio \u00e8 a navata unica ed annovera un transetto ed un altare con marmi policromi, montato nella prima met\u00e0 dell'Ottocento. La festa in onore del santo patrono, san Leonardo, \u00e8 il 6 novembre. A Tufo ha sede anche il gruppo Sbandieratori dei Casali, che nella prima settimana d'agosto organizza la manifestazione rassegna folklorica. Nella frazione \u00e8 ambientata parte del romanzo Vita, di Melania Gaia Mazzucco, vincitore del Premio Strega nel 2003.\nTremensuoli.\nTremensuoli \u00e8 una frazione collinare che domina il litorale di Scauri. Secondo una balorda etimologia popolare, tre Francesi (tre \"monsieurs\"), invitati dalla dolcezza e piacevolezza del luogo, costruirono sulla collina le prime abitazioni. Si pensa anche che il nome derivi da \"\"tres montes\" o \"tres montoli\"\", ossia paese circondato da tre colline o situato fra tre colline: Monte Rotondo, Monte Belvedere e il colle dove sorge Tremensuoli, sulla cui cima si trova Capo Trivio. La zona \"La grotte\" prende il nome dai ruderi di una cisterna romana. Tremensuoli \u00e8 menzionata in un atto del X secolo, inserito nel \"Codex diplomaticus Cajetanus\". Da segnalare la chiesa parrocchiale di San Nicandro Martire, risalente al X secolo: \u00e8 a croce greca, con decorazioni a stucco e volte a botte lunettate, che sono state cancellate in un recente restauro. Vi si conservano statue lignee del XIX secolo che raffigurano i Patroni dell'antico borgo collinare: San Nicandro, festeggiato nel secondo fine settimana di agosto e San Sebastiano; Sant'Antonio da Padova e la Madonna Addolorata. Un'altra Chiesa \u00e8 dedicata al Sacro Cuore di Ges\u00f9. In Piazza Bergantino si trova un monumento dedicato al 339\u00ba reggimento \"Orso polare\" che ricorda la battaglia di Tremensuoli del 16 maggio 1944, mentre in Piazza San Nicandro c'\u00e8 il monumento alla pace inaugurato nel giugno del 1994.\nSanta Maria Infante.\nIl centro collinare di Santa Maria Infante prende il nome dall'omonima Chiesa, la quale ha assunto varie denominazioni nel tempo (Santa Maria de Olifano, Santa Maria dello L\u00e9vano, Santa Maria dell'Elefante). L'edificio del XVII secolo fu ricostruito nel secondo dopoguerra, seguendo linee architettoniche moderne. Nella chiesa \u00e8 conservata un quadro della Madonna delle Grazie con Santi, opera di Sebastiano Conca. La Festa di Maria Bambina si tiene nella prima settimana di settembre.\nPulcherini.\nLa frazione di Pulcherini deriva il proprio nome dal \"Casale \"Porcarinorum\"\", segnalato anche come \"Villa Polcareni\" nel 1447. Annovera la chiesa di San Giuseppe (XVIII secolo). La Festa in suo onore si svolge il 19 marzo. Dal 1967, nel borgo, il Venerd\u00ec Santo si svolge una suggestiva rievocazione della Passione di Cristo.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 1.205 imprese operanti nel territorio comunale, che rappresentavano il 3,07% del totale provinciale (39.304 imprese attive), hanno occupato 2.661 addetti, il 2,18% del dato provinciale (122.198 addetti); in media, ogni impresa nel 2015 ha occupato due persone (2,21).\nAmministrazione.\nNel 1927 passa dalla provincia di Terra di Lavoro alla provincia di Roma, quindi nel 1934 alla nuova provincia di Littoria, costituita dal governo fascista dell'epoca.\nSport.\nBasket.\nLa squadra di basket \u00e8 Basket Scauri A.S.D. che partecipa alla Serie B girone D (pallacanestro maschile).\nCalcio.\nLa storica squadra del comune \u00e8 il Minturno 1936, ed \u00e8 la squadra del capoluogo attualmente milita in terza categoria e insieme allo Scauri diede vita alla massima espressione calcistica della citt\u00e0, cio\u00e8 lo Scauri-Minturno che ha militato per parecchi anni nell'eccellenza laziale. Altre squadre presenti sul territorio sono l'A.S.D. Marina Club che milita nel girone I di Seconda categoria (calcio) e lo Scauri in seconda categoria."}
{"id": "675003", "revid": "108347755", "url": "https://it.wikipedia.org/wiki?curid=675003", "title": "Auayni panaca", "text": "Auayni panaca \u00e8 il nome assunto dal lignaggio di Lloque Yupanqui, il terzo sovrano della dinastia inca, giunto al potere alla morte del padre Sinchi Roca. La grafia \"Auayni\" \u00e8 quella impiegata dai cronisti spagnoli dell'epoca, mentre gli storici moderni, di cultura anglosassone, preferiscono scrivere \"Awayni\".\nNon possediamo notizie di sorta sulla storia di questa panaca, legata alle vicende leggendarie del suo fondatore, appunto quel Lloque Yupanqui che sfugge ad ogni classificazione che non sia di ordine mitico.\nLa sua presenza nel periodo storico del Cuzco \u00e8, per\u00f2, attestata da numerose testimonianze suffragate da prove, anche, documentali.\nI suoi rappresentanti figurano, infatti, quali testimoni nelle \"Informaciones\" di Francisco de Toledo e compaiono in alcune dispute di carattere squisitamente giudiziario.\nNella lista dei Ceque, sorta di linee immaginarie che collegavano le varie huaca, ovvero i luoghi sacri dell'impero, la Auayni panaca ha la sua collocazione concreta come, del resto, tutte le altre famiglie reali ed \u00e8 deputata alla salvaguardia del culto di alcune di esse.\nBernab\u00e9 Cobo ed altri autori, tra cui segnatamente Crist\u00f3bal de Molina (el cuzque\u00f1o),'hanno tramandato la lista completa di questi percorsi sacri, fornendo anche minuziosi notizie sulle famiglie deputate alle varie cerimonie religiose.\nSecondo questi autori la sovranit\u00e0 della Auayni panaca si dispiegava sul secondo ceque del \"Collasuyo\", il Sud dell'impero e comprendeva la salvaguardia di otto luoghi sacri.\nDobbiamo al solito Sarmiento de Gamboa la conoscenza dei nomi degli ultimi rappresentanti di questa \"panaca\", in epoca coloniale. Essi sono gli \"Hurin-Cuzco\" \"Putzoc Tito Aucaylli, Tito Rimache, Felipe Tito Conde Mayta\" e \"Juan Baptista Quispe Conde Mayta\"."}
{"id": "675004", "revid": "640091", "url": "https://it.wikipedia.org/wiki?curid=675004", "title": "Densit\u00e0 lineare", "text": "La densit\u00e0 lineare (detta anche massa lineica o massa lineare o impropriamente anche peso lineare) \u00e8 una misura di massa per unit\u00e0 di lunghezza, ed \u00e8 una caratteristica delle fibre o di oggetti monodimensionali (in cui una dimensione \u00e8 molto maggiore delle altre due), quali corde, tubi e simili.\nNel sistema internazionale l'unit\u00e0 di misura della densit\u00e0 lineare \u00e8 il chilogrammo su metro (kg/m); nel sistema CGS \u00e8 espressa in g/cm.\nPer un corpo di massa \"m\" e lunghezza \"l\", la massa lineica media \u00e8 data da:\ndove:\nLa densit\u00e0 lineare pu\u00f2 essere definita punto per punto passando agli infinitesimi (analogamente a quanto si fa per passare dalla velocit\u00e0 media alla velocit\u00e0 istantanea); preso un tratto infinitesimo di curva formula_2, avente massa infinitesima formula_3 e identificato dalla coordinata formula_4 in qualche sistema di riferimento, si definisce densit\u00e0 lineare della curva nel punto formula_4 la quantit\u00e0\nse formula_7 \u00e8 la curva cui ci stiamo riferendo (supponendo che sia rettificabile), possiamo trovare la sua massa tramite la relazione\nin altre parole, integrando la densit\u00e0 lineare (quantit\u00e0 \"locale\" o \"intensiva\") lungo l'intera curva si ottiene la sua massa (quantit\u00e0 \"globale\" o \"estensiva\").\nUnit\u00e0 di misura.\nLe unit\u00e0 di misura utilizzate sono:\nApplicazioni.\nLa densit\u00e0 lineare compare nella formula per la velocit\u00e0 di propagazione di un'onda su una corda vibrante:\ndove \"T\" \u00e8 la forza di tensione interna della corda."}
{"id": "675009", "revid": "1186766", "url": "https://it.wikipedia.org/wiki?curid=675009", "title": "Arw", "text": ""}
{"id": "675012", "revid": "227211", "url": "https://it.wikipedia.org/wiki?curid=675012", "title": "Campana di Gauss", "text": ""}
{"id": "675017", "revid": "283026", "url": "https://it.wikipedia.org/wiki?curid=675017", "title": "Classe Akula", "text": "La classe Akula o Progetto 971 \"\u0160\u010duka-B\" (in cirillico: \u041f\u0440\u043e\u0435\u043a\u0442 971 \u0429\u0443\u0301\u043a\u0430-\u0411, nome in codice NATO: Akula I) \u00e8 una classe di sottomarini d'attacco a propulsione nucleare (SSN) di fabbricazione sovietica entrata in servizio a partire dagli anni Ottanta ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto. \nDisegnati per attaccare unit\u00e0 navali avversarie sia subacquee che di superficie, grazie ad aggiornamenti successivi implementati dagli anni Novanta, sono in grado di neutralizzare anche installazioni costiere. Sviluppati in pi\u00f9 serie, l'ultima in ordine cronologico \u00e8 la Akula III (in cirillico: \u041f\u0440\u043e\u0435\u043a\u0442 971M \u0429\u0443\u0301\u043a\u0430-\u0411) di cui il \"Gepard\" \u00e8 l'unico esemplare completato ed introdotto in servizio nel 2001.\nDei 15 battelli commissionati, al 2021 ne risultano attivi 11, due dei quali, il \"Nerpa\" (dal 2011-2021) ed il \"Magadan (\"a partire dal 2025) ceduti in leasing alla Marina militare indiana.\nSviluppo.\nLo sviluppo del Progetto 971 inizi\u00f2 nel 1976, quando i responsabili della pianificazione militare sovietica si resero conto che le infrastrutture industriali esistenti erano inadeguate a produrre (a costi ragionevoli) le enormi quantit\u00e0 di titanio necessarie per la costruzione dei sommergibili classe Sierra (Progetto 945). Il risultato di questo sviluppo fu un sottomarino con lo scafo in acciaio, di prestazioni paragonabili ai classe Sierra, ma notevolmente pi\u00f9 economico da costruire e da mantenere. In Occidente sono conosciuti con il nome di classe Akula.&lt;br&gt;\nLe versioni sviluppate sono:\nTecnica.\nI sottomarini della classe Akula hanno il doppio scafo in acciaio amagnetico. I due scafi sono pi\u00f9 distanziati del normale: questo consente, in caso di incidente, di evitare il pi\u00f9 possibile i danni allo scafo interno. Questo \u00e8 diviso in otto compartimenti. I sottomarini classe Akula sono costruiti con materiali e tecnologie pensate appositamente per la riduzione dei rumori: questo rende minima la traccia acustica e permette una maggiore capacit\u00e0 di sopravvivenza del battello.\nLa propulsione \u00e8 assicurata da un reattore nucleare OK-650B da 190\u00a0MW (100'000\u00a0hp), che consente una velocit\u00e0 di 20 nodi in emersione e 35 in immersione. In caso di emergenza, la propulsione \u00e8 assicurata da due motori ausiliari diesel da 560\u00a0kW (750\u00a0hp), che consentono una velocit\u00e0 massima di 3-4 nodi. L'autonomia \u00e8 di 80 giorni (100 nel caso degli Akula II).\nArmamento.\nL'armamento di questi sottomarini \u00e8 efficace contro bersagli sia di superficie, sia subacquei. La versione base ha 8 tubi lanciasiluri (4 da 533\u00a0mm e 4 da 650\u00a0mm), mentre le versioni successive ne hanno 10 (6 da 533\u00a0mm e 4 da 650\u00a0mm). In caso di necessit\u00e0, i tubi da 650\u00a0mm possono essere utilizzati con gli armamenti previsti per quelli da 533\u00a0mm. La dotazione antinave comprende 28 missili SS-N-15 Starfish e SS-N-16 Stallion, oltre a siluri di vario tipo.\nGli SS-N-15 possono essere lanciati dai tubi da 533 ed hanno una gittata di 45\u00a0km, mentre per gli SS-N-16 sono necessari quelli da 650\u00a0mm, e raggiungono i 100\u00a0km. Entrambi i tipi possono essere armati anche con una testata nucleare.\nLa capacit\u00e0 di colpire obiettivi terrestri \u00e8 assicurata da 12 missili da crociera Granat (nome in codice NATO: SS-N-21 Sampson), in grado di raggiungere obiettivi a 3.000\u00a0km di distanza. Possono essere equipaggiati con una testata nucleare da 200 kT, e l'accuratezza (CEP: cerchio di errore probabile) \u00e8 di 150 metri.\nInoltre, questo sottomarino (caso quasi unico, oltre attualmente agli scafi della classe Kilo, sicuramente quelli non destinati all'esportazione) \u00e8 munito anche di una capacit\u00e0 antiaerea: infatti, \u00e8 equipaggiato con un lanciatore portatile per missili Strela SA-N-8 (la dotazione \u00e8 di 18 missili).\nUnit\u00e0.\nOggi questi sottomarini sono in servizio sia nella Flotta del Pacifico (10\u00aa Divisione subacquea a Rybach'e, nei pressi di Petropavlovsk-Kam\u010datskij), sia nella Flotta del Nord (24\u00aa Divisione subacquea, di stanza a Gad\u017eievo nella penisola di Kola). Si tratta di una classe piuttosto numerosa:\nIncidente del 2008 al Nerpa.\nIl 27 ottobre 2008, il sottomarino della flotta del Pacifico stava effettuando attivit\u00e0 in mare nel Mar del Giappone in previsione della consegna alla marina militare indiana. L'8 novembre, durante le prove, vi \u00e8 stata una attivazione accidentale del sistema antincendio di prua, funzionante con gas halon. In pochi secondi, il gas antincendio ha preso il posto di tutta l'aria respirabile nel compartimento e sono morte per asfissia 20 persone (17 civili e 3 marinai), rimaste nei locali che i sistemi di sicurezza hanno erroneamente bloccato a tenuta stagna prima dell'evacuazione. Dozzine di altri imbarcati hanno avuto ustioni da halon e sono stati evacuati in un porto non precisato nel Territorio del Litorale. Si \u00e8 trattato del peggior incidente per la marina russa dopo la perdita del sottomarino nel 2000. Nell'incidente, il sottomarino Nerpa non ha subito danni di rilievo e non vi sono state fughe radioattive."}
{"id": "675018", "revid": "599013", "url": "https://it.wikipedia.org/wiki?curid=675018", "title": "Giuseppe Massa", "text": "Biografia.\nEra il padre della calciatrice Azzurra, anche lei giocatrice a livello nazionale.\n\u00c8 scomparso improvvisamente nel 2017 all'et\u00e0 di 69 anni a seguito di un arresto cardiocircolatorio.\nCarriera.\nClub.\nInternapoli e Lazio.\nCresciuto nell'allora seconda squadra partenopea, l'Internapoli, con cui aveva disputato il campionato di Serie D, viene acquistato dalla Lazio nella stagione 1966-1967. Dopo un anno passato con la squadra Primavera biancoceleste, l'allora tecnico di prima squadra Roberto Lovati lo fece esordire in Serie B il 3 marzo 1968, nella partita Catania-Lazio (0-0).\nConquistato il posto da titolare, nella stagione di esordio realizza un totale di 3 gol, tra cui una doppietta nell'incontro Lazio- (2-2). La sua stagione pi\u00f9 prolifica \u00e8 quella in cui la Lazio centra la promozione in Serie A, nel 1971-1972: segna 12 gol e contribuisce in modo concreto alle 21 reti con cui il compagno di squadra Giorgio Chinaglia si aggiudica il titolo di capocannoniere del campionato cadetto.\nInter, Napoli e ultimi anni.\nNell'estate del 1972 viene ceduto all' Dai nerazzurri, dopo due anni, si trasferisce al con cui si aggiudica una Coppa Italia nella stagione 1975-1976, e nell'annata successiva raggiunge la semifinale di Coppa delle Coppe.\nDopo quattro stagioni all'ombra del Vesuvio, in cui va a segno 9 volte sia nella stagione 1975-1976 sia in quella successiva, si trasferisce all', per poi tornare sotto l'ombra del Vesuvio ma per vestire i colori del Campania, nell'allora Serie C1, con cui chiude la carriera.\nIn carriera ha totalizzato complessivamente 266 presenze e 48 reti in Serie A e 81 presenze e 21 reti in Serie B."}
{"id": "675019", "revid": "254059", "url": "https://it.wikipedia.org/wiki?curid=675019", "title": "Antoine de La Sale", "text": "Biografia.\nIl luogo della sua nascita \u00e8 incerto: secondo alcuni nacque in Borgogna, secondo altri in Turenna, secondo altri ancora in Provenza (probabilmente ad Arles), verso il 1388.\nEra figlio naturale di Bernard de la Salle, famoso soldato di ventura che aveva servito molti padroni, tra cui i duchi angioini. Nel 1402 Antoine entr\u00f2 alla corte degli Angi\u00f2, probabilmente come paggio, e nel 1407 era a Messina con il duca Luigi II, che si era recato l\u00ec per far valere le sue pretese sul regno di Sicilia. Forse trascorse gli anni successivi nel Ducato di Brabante, giacch\u00e9 fu presente a due tornei tenuti a Bruxelles e Gand.\nInsieme ad altri gentiluomini di Brabante, i cui nomi sono stati da lui preservati, partecip\u00f2 alla spedizione del 1415 contro i Mori, organizzata da Giovanni I del Portogallo. Nel 1420 accompagn\u00f2 il giovane Luigi III d'Angi\u00f2 in un'altra spedizione a Napoli, compiendo in quell'anno un'escursione da Montemonaco al Monte Sibilla. La storia delle sue avventure in questa occasione, e un loro resoconto con alcuni commenti scettici sulle leggende locali riguardanti il lago di Pilato e la grotta della Sibilla, formano il capitolo pi\u00f9 interessante de \"La Salade\", il \"Paradiso della regina Sibilla\", illustrata tra l'altro da una mappa dell'ascesa da Montemonaco.\nDopo questo viaggio in Italia, dal 1423 al 1434 si mise al servizio di Luigi III, duca di Angi\u00f2, re di Sicilia, che lo prese come segretario. Alla morte del principe pass\u00f2 al servizio di Renato d'Angi\u00f2, successore di Luigi, che nel 1434 lo nomin\u00f2 tutore di suo figlio, Giovanni d'Angi\u00f2, duca di Calabria, al quale egli dedic\u00f2, negli anni tra il 1438 e il 1447, il suo \"La Salade\", un libro di testo contenente gli studi necessari per un principe. Il titolo \u00e8 indubbiamente un gioco di parole sul proprio nome, ma La Sale lo spiega sulla base del carattere miscellaneo del libro: un'insalata \u00e8 composta \u00abda molte buone erbe\u00bb. Nel 1439, poich\u00e9 aveva in custodia il castello di Capua, fu nuovamente in Italia insieme al duca di Calabria e la sua giovane moglie, Maria di Borbone, quando il luogo venne assediato dal re di Aragona. Ren\u00e9 abbandon\u00f2 Napoli nel 1442 e Antoine indubbiamente ritorn\u00f2 in Francia all'incirca nello stesso periodo.\nI suoi consigli vennero richiesti nei tornei che celebrarono il matrimonio della sfortunata Margherita d'Angi\u00f2 a Nancy nel 1445; nel 1446, in un evento simile a Saumur, fu uno degli arbitri. Il discepolo di La Sale aveva ormai vent'anni, e dopo quarant'anni di servizio presso il casato d'Angi\u00f2, La Sale lo lasci\u00f2 per diventare tutore dei figli di Luigi di Lussemburgo, conte di Saint-Pol, che lo port\u00f2 con s\u00e9 nelle Fiandre. Verso il 1448 La Sale torn\u00f2 in Borgogna e il conte Filippo di Saint-Pol lo introdusse alla corte di Filippo il Buono, duca di Borgogna. Per i suoi nuovi allievi scrisse a Ch\u00e2telet-sur-Oise, nel 1451, un'opera morale intitolata \"La Salle\". Filippo il Buono aveva a quel tempo dato asilo, presso la corte di Borgogna, al Delfino (che sarebbe poi diventato Luigi XI) in fuga dalla collera del proprio padre. La Sale, che aveva seguito il suo mecenate a Genappe nel Brabante, non tard\u00f2 ad entrare nelle grazie dell'esiliato, che lo invit\u00f2 a collaborare alle \"Cent Nouvelles nouvelles\" (\u00abCento Novelle nuove\u00bb), delle quali la cinquantesima porta il suo nome. Mor\u00ec verso il 1462.\nLe opere.\nLa Sale fu considerato, sul finire del XIX secolo, l'autore di una delle pi\u00f9 famose satire in lingua francese, \"Les Quinze Joyes de mariage\", profonde e maliziose satire pubblicate a met\u00e0 del XV secolo, poich\u00e9 il suo nome secondo alcuni sarebbe stato deducibile da un acrostico in coda al manoscritto di Rouen. Alcuni supposero inoltre, sempre a torto, che egli fosse stato anche l'\u00abacteur\u00bb della raccolta di storie licenziose narrate da varie persone alla corte di Filippo il Buono, intitolata \"Cent Nouvelles nouvelles\". Solo una delle storie \u00e8 narrata sotto il suo nome, ma egli \u00e8 accreditato come compilatore dell'intera raccolta, della quale Luigi XI era a lungo ritenuto responsabile. Una copia completa di essa venne presentata al Duca di Borgogna a Digione nel 1462. Se La Sale ne era l'autore, ci\u00f2 che la critica unanimente esclude, a quel tempo era ancora in vita: in caso contrario, l'ultima menzione che abbiamo di lui risale al 1461. Alcuni critici gli hanno attribuito senza prova alcuna anche la farsa del \"Ma\u00eetre Pathelin\". Abbiamo da lui l'\"Insalata\" che comprende l'\"Excursion aux \u00celes Lipari\" e il \"Paradis de la reine Sibylle\" (il \"Paradiso della regina Sibilla\"), la \"Salle\" e \"Petit Jehan de Saintr\u00e9\", il suo romanzo. \n\"Petit Jehan de Saintr\u00e9\".\nLa Sale aveva quasi settant'anni quando scrisse l'opera che lo rese famoso, \"L'Hystoire et plaisante cronicque du petit Jehan de Saintr\u00e9 et de la jeune dame des Belles-Cousines Sans autre nom nommer\", dedicata al suo ex-allievo Giovanni di Calabria. Un commiato contenuto nel manoscritto 10,057 (nouv. acq. fr.) della Biblioth\u00e8que Nationale (Parigi) afferma che l'opera fu completata a Ch\u00e2telet il 6 marzo 1453 (ovvero 1456). La Sale annuncia inoltre l'intenzione, apparentemente mai portata a termine, di scrivere un romanzo cavalleresco di \"Paris et Vienne\". Il manoscritto di \"Petit Jehan de Saintr\u00e9\" di solito contiene anche \"Floridam et Elvide\", tradotto da Rasse de Brunhamel dal latino di Nicolas de Clamange. Brunhamel sostiene che La Sale s'era dilettato nello scrivere onorevoli storie sin dai tempi della sua \u00abflorie jeunesse\u00bb, il che conferma ci\u00f2 che ragionevolmente si pu\u00f2 dedurre dallo stile di \"Petit Jehan de Saintr\u00e9\", ovvero che il suo autore non era un novizio nell'arte della scrittura di romanzi cavallereschi. Il \"Reconfort a Madame de Neufville\", un'epistola consolatoria che comprende due storie di forza d'animo parentale, fu scritto a Vendeuil-sur-Oise verso il 1458; inoltre, nel 1459 La Sale produsse il suo trattato \"Des anciens tournois et faictz d'armes\" e la \"Journee d'Onneur et de Prouesse\".\nIn un momento in cui le tradizioni della cavalleria stavano rapidamente scomparendo, \"Petit Jehan de Saintr\u00e9\" delinea la figura di un \u00abcavaliere ideale\u00bb e suggerisce le sue regole di condotta in circostanze varie. Quando Petit Jehan, di tredici anni d'et\u00e0, viene persuaso dalla Dame des Belles-Cousines ad accettarla come sua dama, essa gli d\u00e0 istruzioni sistematiche sulla religione, sulla cortesia, sulla cavalleria e sulle arti del successo. Lei fa avanzare materialmente la carriera di lui, finch\u00e9 Saintr\u00e9 diventa un cavaliere compiuto, la fama delle cui prodezze si diffonde in tutta Europa. Questa sezione del romanzo cavalleresco, apparentemente di intenzioni didattiche, \u00e8 in armonia con le altre opere \u00abedificanti\u00bb dell'autore. Ma nella seconda parte la dama virtuosa cade vittima di un volgare intrigo con la Dame Abb\u00e9. Uno dei commentatori di La Sale, Joseph Neve, sostiene ingegnosamente che l'ultima sezione vuole semplicemente mostrare come l'eroe, dopo essere passato attraverso gli altri gradi d'istruzione, impara infine dall'esperienza ad armarsi contro la civetteria. Tuttavia, il libro pu\u00f2 essere considerato una satira di tutta la teoria dell'amore cortese, fatta attraverso il semplice metodo di suggellare un caso ideale con una conclusione repulsiva. L'opinione che il finale in stile \"fabliau\" di un romanzo cavalleresco cominciato in maniera idilliaca fosse dovuto agli influssi corrotti della corte in esilio del Delfino non \u00e8 accettabile, giacch\u00e9 l'ultima pagina fu scritta quando il principe arriv\u00f2 a Brabante nel 1456. Che sia una satira anticlericale \u00e8 improbabile; la professione del seduttore non \u00e8 necessariamente presa da questo punto di vista. Il linguaggio del libro non \u00e8 deturpato da rozzezze di alcun tipo ma, se il finale brutale \u00e8 l'espressione delle reali intenzioni dello scrittore, non \u00e8 difficile accettare quest'ultimo come autore dei \"Quinze Joyes de mariage\" e delle \"Cent Nouvelles Nouvelles\". Entrambi sono capolavori del loro genere e mostrano una potenza drammatica e una padronanza del dialogo ben superiori a quelle del \"Petit Jehan\". Le circostanze del duca di Calabria, al quale il romanzo cavalleresco era dedicato, fanno un po' di luce sull'opera: sua moglie, Maria di Borbone, era una delle \u00abBelles-Cousines\u00bb che si contendevano i favori di Jacquet o Jacques de Lalaing nel \"Livre des faits de Jacques Lalaing\" che costituisce la fonte principale delle prime gesta di Petit Jehan.\nLe incongruit\u00e0 degli scopi di La Sale sono evidenti nel suo metodo di costruzione. L'eroe non \u00e8 immaginario: Jehan de Saintre fior\u00ec nella Guerra dei Cent'anni, fu fatto prigioniero dopo la battaglia di Poitiers insieme a Jean I Le Maingre (Boucicaut \"senior\") e fu impiegato nei negoziati del Trattato di Br\u00e9tigny. Jean Froissart lo menzion\u00f2 come \u00able meilleur et le plus vaillant chevalier de France\u00bb. (\u00abil migliore e il pi\u00f9 valoroso cavaliere di Francia\u00bb). Le sue imprese, cos\u00ec come sono narrate nel romanzo, sono tuttavia basaste su quelle di Jacques de Lalaing (circa 1422-1453), che crebbe alla corte di Borgogna e divent\u00f2 un cavaliere talmente famoso da suscitare la rivalit\u00e0 delle \u00abBelles-Cousines\u00bb, Maria di Borbone e Maria di Cl\u00e8ves, duchessa d'Orl\u00e9ans. Le imprese di Lalaing sono raccontate da pi\u00f9 d'un cronista, ma Gustave Raynaud pensa che il \"Livre des faits de Jacques de Lalaing\", pubblicato come opera di Georges Chastellain, del quale si possono trovare paralleli testuali nel \"Petit Jehan\", dovrebbe anch'esso essere attribuito a La Sale, che in quel caso consider\u00f2 due resoconti sullo stesso eroe, uno storico e l'altro di fantasia. A complicare le cose, per le ultime imprese di Petit Jehan egli trasse ispirazione dai \"Livres des faits de Jean Boucicaut\", che raccontano la storia del Boucicaut junior (Jean II Le Maingre). L'atmosfera del libro non riprende le ruvide realt\u00e0 delle guerre inglesi a cui il Saintre reale partecip\u00f2, bens\u00ec quella delle corti che La Sale conosceva bene.\n\"Les Quinze Joyes de mariage\".\nIl titolo de \"Les Quinze Joyes de mariage\" \u00e8, con una profanit\u00e0 tipica del tempo, basata su una litania popolare, \"Les Quinze Joies de Notre Dame\", e ciascun capitolo termina con un ritornello liturgico che esprime le miserie del matrimonio. Le prove che La Sale sia l'autore di quest'opera vennero avanzate da E. Gossart (\"Bibliophile belge\", 1871, pp.\u00a083\u20137), che cita dal trattato didattico \"La Salle\" un brano parafrasato dal trattato di San Girolamo contro Gioviniano il quale contiene gli elementi principali della satira. Gaston Paris (\"Revue de Paris\", dicembre 1897) espresse l'opinione che per trovare qualcosa di simile alla maliziosa perspicacia con cui La Sale intuisce i pi\u00f9 intimi dettagli della vita coniugale e la dolorosa esattezza della descrizione, occorre arrivare fino a Balzac. Il tema stesso era abbastanza comune nel Medioevo in Francia, ma il dialogo nelle \"Quinze Joyes\" \u00e8 insolitamente naturale e vivido. Ciascuna delle quindici vignette \u00e8 perfetta nel suo genere; non vi sono ridondanze. La verbosit\u00e0 tipica del romanzo viene sostituita dai metodi degli scrittori di \"fabliau\".\n\"Cent Nouvelles Nouvelles\".\nNelle \"Cent Nouvelles Nouvelles\" la novella italiana viene naturalizzata in Francia. Il ibro \u00e8 modellato sul \"Decameron\" di Boccaccio, e deve qualcosa alle \"Facetiae\" latine dell'intellettuale contemporaneo Poggio Bracciolini; ma le storie sono raramente prese da altrove, e nei casi in cui le \"Nouvelles\" hanno un'omologa novella italiana esse sembrano varianti indipendenti. In molti casi l'immoralit\u00e0 generale del concetto si associa alla grossolanit\u00e0 dei dettagli, ma la novantottesima storia narra ci\u00f2 che sembra essere una tragedia genuina, ed \u00e8 di una natura totalmente differente dagli altri \"contes\". \u00c8 un'altra versione della storia del gi\u00e0 menzionato \"Floridam et Elvide\".\nEdizioni.\nLe migliori edizioni delle opere indubbie e presunte di La Sale sono: \"Petit Jehan de Saintre\" a cura di J. M. Guichard (1843); \"Les Cent Nouvelles Nouvelles\" a cura di Thomas Wright (Biblioth\u00e8que elzev\u00e9rienne, 1858); \"Les Quinze Joyes de mariage\" a cura di Pierre Jannet (Bibl. elzev., 1857). \"La Salade\" fu data alle stampe pi\u00f9 di una volta durante il XVI secolo. \"La Salle\" non \u00e8 stato mai stampato; per i suoi contenuti si veda E. Gossart nel \"Bibliophile belge\" (1871, pp.\u00a077 e segg.). Si vedano anche le autorit\u00e0 summenzionate e Joseph Neve, \"Antoine de la Salle, sa vie et ses ouvrages... suivi du Reconfort de Madame de Fresne... et de fragments et documents inedits\" (1903), il quale sostiene che \"Les Quinze Joyes\"e le \"Cent Nouvelles Nouvelles\" debbano essere ripudiate dalle opere di La Sale; Pietro Toldo, \"Contributo allo studio della novella francese del XV e XVI secolo\" (1895), e una recensione di esso a cura di Gaston Paris nel \"Journal des Savants\" (maggio 1895); L. Stern, \"Versuch liber Antoine de la Salle\", in \"Archiv fur das Studium der neueren Sprachen\", vol. xlvi.; e G. Raynaud, \"Un Nouveau Manuscrit du Petit Jehan de Saintre\", in \"Romania\", vol. xxxi."}
{"id": "675020", "revid": "71155", "url": "https://it.wikipedia.org/wiki?curid=675020", "title": "Art", "text": ""}
{"id": "675021", "revid": "1305772", "url": "https://it.wikipedia.org/wiki?curid=675021", "title": "Controradio", "text": "Esistono almeno due emittenti radiofoniche italiane con questo nome:"}
{"id": "675023", "revid": "400694", "url": "https://it.wikipedia.org/wiki?curid=675023", "title": "ART", "text": ""}
{"id": "675026", "revid": "4506", "url": "https://it.wikipedia.org/wiki?curid=675026", "title": "Midhgard", "text": ""}
{"id": "675027", "revid": "1305772", "url": "https://it.wikipedia.org/wiki?curid=675027", "title": "ATH", "text": ""}
{"id": "675031", "revid": "499020", "url": "https://it.wikipedia.org/wiki?curid=675031", "title": "Cesare Rickler", "text": "Biografia.\nIl nonno materno di Rickler \u00e8 Gianfranco Dell'Innocenti, che a sua volta era stato calciatore di Serie A negli anni cinquanta con le maglie di , , , e .\nAnche un suo cugino, Fabio Ponsi, \u00e8 un calciatore: nato nel 2001, ha fatto tutta la trafila del settore giovanile della prima di passare al , con cui ha esordito fra i professionisti nell'agosto del 2021.\nCarriera.\nCalcio.\nClub.\nInizia a giocare nella scuola calcio del Lido di Camaiore, seguito direttamente dal nonno. Fatta tutta la trafila fino ai Giovanissimi, passa alla , ma, dopo appena una stagione di militanza in maglia arancione, si trasferisce nelle giovanili del . Nell'estate del 2004, il lo rileva in prestito dalla formazione toscana e, dopo una stagione nel campionato Primavera, ne riscatta il cartellino.\nColleziona alcune panchine in Serie A nella stagione 2005/06, la prima delle quali il 5 marzo 2006 in Chievo Verona- 2-2) alle dipendenze dell'allenatore Giuseppe Pillon. Nella stagione successiva, dopo aver collezionato quattro presenze in Coppa Italia, nelle partite di andata e ritorno contro e , oltre ad altre panchine nella massima serie, l'allenatore Luigi Delneri lo fa esordire in campionato mercoled\u00ec 18 aprile 2007 nell'incontro Lazio-Chievo terminato 0-0, facendolo entrare a 6 minuti dalla fine al posto di Marchese. Il 28 aprile seguente contro la Fiorentina arriva il debutto dal primo minuto. Nella stagione disputa complessivamente 4 partite nella massima serie, rimanendo con i veneti anche per l'annata successiva, dopo la retrocessione in Serie B, durante la quale scende in campo 17 volte.\nIl 1\u00ba settembre 2008 la squadra clivense lo cede in prestito con diritto di opzione al . Fa il suo debutto in biancorosso il 13 settembre nel pareggio per 1-1 in casa del e segna la sua prima rete il 1\u00ba novembre su calcio di rigore nel pareggio per 1-1 contro il . Nel corso della stagione realizza ancora un'altra rete.\nIl 7 agosto 2009 passa in prestito al , dove disputa una stagione da titolare sotto la guida tecnica di Stefano Pioli.\nIl 17 agosto 2010 la societ\u00e0 gialloblu lo cede nuovamente in prestito al .\nComincia la stagione da titolare, tuttavia durante la partita contro l' si infortuna, rimanendo cos\u00ec indisponibile per un lungo periodo.\nIl primo gol stagionale con la maglia dei piacentini arriva il 12 febbraio 2011 nella vittoria per 4-0 sul .. A fine stagione totalizza 23 presenze in campionato e due nei play-out con un gol segnato.\nIl 28 giugno 2011 si trasferisce in compropriet\u00e0 al .\nFa il suo debutto con la maglia del Bologna il 23 novembre nel quarto turno di Coppa Italia contro il , venendo espulso al trentatreesimo minuto del secondo tempo.\nAl termine della stagione n\u00e9 il Bologna n\u00e9 il Chievo depositano una busta per il suo riscatto, cos\u00ec facendo il suo cartellino diventa interamente di propriet\u00e0 della societ\u00e0 emiliana, tuttavia, poco dopo, la societ\u00e0 rossobl\u00f9 chiede la rescissione del contratto e 2 milioni di euro di risarcimento a causa del coinvolgimento di Rickler nello scandalo calcioscommesse.\nRimasto comunque sotto contratto con il Bologna, dopo la riduzione della squalifica, nell'estate 2013 passa in prestito al , militante in Seconda Divisione. Fa il suo debutto con i lombardi il 28 agosto 2013 nella partita di Coppa Italia Lega Pro vinta per 5-1 in casa del . Segna la sua prima rete con i virgiliani il 29 settembre successivo nella vittoria per 4-1 in casa del .\nRientrato al Bologna, viene ceduto nuovamente in prestito, questa volta al . Debutta con i toscani il 9 agosto 2014 nella partita persa per 1-0 contro la valida per il primo turno di Coppa Italia. Terminata la stagione con 13 presenze in campionato e una in Coppa Italia, fa ritorno al Bologna dove non viene inserito nella lista di 25 giocatori per il campionato di Serie A. Scaduto il contratto con i felsinei termina \"de facto\" la carriera di calciatore. Il ritiro dal calcio viene confermato dallo stesso giocatore nel 2017, dopo la prima partecipazione alla Dakar.\nNazionale.\nRickler vanta due presenze con la nazionale Under-20 e una convocazione con l'Under-21, entrambe nel 2007.\nRally raid.\nNel 2017 partecipa per la prima volta alla Dakar categoria camion classe T4.3 con un Iveco Eurocargo in assistenza al team RT, gestito dal padre, portandola a termine al quarantesimo posto.\nDopo aver saltato la partecipazione nel 2018, torna a prendere parte al rally raid nel 2019, sempre alla guida di un Iveco Eurocargo con funzioni di assistenza, non riuscendo a portare a termine la gara. Nel 2020, alla terza partecipazione, riesce, invece, a raggiungere il traguardo. Nel 2022 prende parte alla gara con un MAN TGS in assistenza agli altri equipaggi del team gestito dal padre, ritirandosi durante la dodicesima tappa.\nCalcioscommesse.\nDopo che nell'interrogatorio del giocatore del Piacenza Carlo Gervasoni, arrestato nell'ambito dell'inchiesta calcioscommesse, Cesare Rickler viene citato da Gervasoni, secondo cui il difensore toscano avrebbe fatto parte di un'organizzazione insieme a Federico e Michele Cossato. A seguito di ci\u00f2 Rickler\nviene iscritto nel registro degli indagati da parte del pubblico ministero. L'8 maggio 2012 viene deferito dalla Procura federale della Figc.\nIl 1\u00ba giugno il procuratore federale Stefano Palazzi richiede per lui 3 anni e 6 mesi di squalifica.\nIl 18 giugno in primo grado la Commissione Disciplinare della FIGC lo squalifica per 4 anni. La squalifica viene poi confermata anche in secondo grado.\nIl 24 aprile 2013, il TNAS gli riduce la squalifica a 1 anno e 2 mesi.\nIl 9 febbraio 2015 la procura di Cremona termina le indagini e formula per lui e altri indagati le accuse di associazione a delinquere e frode sportiva.\nStatistiche.\nPresenze e reti nei club.\n\"Statistiche aggiornate all'8 febbraio 2015.\""}
{"id": "675032", "revid": "1305772", "url": "https://it.wikipedia.org/wiki?curid=675032", "title": "Aus", "text": ""}
{"id": "675034", "revid": "125826810", "url": "https://it.wikipedia.org/wiki?curid=675034", "title": "Birmania", "text": " \nLa Birmania (: ) o Myanmar (in birmano: e , \"Myanmar\", ]), ufficialmente Repubblica dell'Unione del Myanmar (in birmano: , \"Pyidaunzu Thanm\u0103da My\u0103ma Nainngandaw\") \u00e8 uno Stato dell'Asia sudorientale. Occupa parte della costa occidentale della penisola indocinese, \u00e8 affacciata sul golfo del Bengala e sul mar delle Andamane e confina da ovest a est con Bangladesh, India, Cina, Laos e Thailandia. Il 6 novembre 2005 la capitale \u00e8 stata spostata da Yangon a Pyinmana, che il 27 marzo 2006 \u00e8 stata ufficialmente rinominata Naypyidaw, cio\u00e8 \"sede dei re\".\nDopo aver ottenuto l'indipendenza dal Regno Unito nel 1948, la Birmania \u00e8 stata governata dapprima democraticamente, poi, in seguito a un colpo di Stato nel 1962, da una dittatura militare. A partire dal 2010, il governo militare birmano ha attuato una serie di graduali riforme politiche, instaurando un governo civile, scarcerando gli oppositori politici tra cui Aung San Suu Kyi, leader della Lega Nazionale per la Democrazia, e convocando libere elezioni parlamentari, parziali nel 2012 e generali nel 2015.\nAd aprile 2021, ha una popolazione di circa 54\u00a0700\u00a0104 abitanti. La maggioranza della popolazione \u00e8 di etnia Bamar e di religione buddhista, ma vi sono anche numerose minoranze etniche, che sin dall'indipendenza sono state coinvolte in diversi conflitti armati con il governo centrale. Particolarmente criticato dalla comunit\u00e0 internazionale \u00e8 il trattamento subito dalla minoranza etnica dei Rohingya, di religione musulmana, vittime di persecuzione e privazione della cittadinanza.\nEconomicamente il Myanmar \u00e8 ancora al 2016 uno dei paesi pi\u00f9 poveri e meno sviluppati del pianeta e dopo decenni di stagnazione, embargo internazionale e isolamento economico, dal 2011 il paese sta registrando un forte sviluppo economico in tutti i settori, con picchi di crescita superiori all'8% annuo.\nToponimo.\nLa denominazione \"Birmania\" deriva dal nome dello Stato in lingua locale colloquiale, \"Bama\". In birmano, la Birmania \u00e8 indicata tanto con \"Bama\" (/b\u0259m\u00e0/) che con \"Myama\" (/mj\u0259m\u00e0/). \"Myanma\" \u00e8 la versione tipica del registro scritto e letterario, mentre \"Bama\" \u00e8 la forma pi\u00f9 diffusa, che rappresenta la versione colloquiale; da essa derivano gli esonimi \"Burma\" e \"Birmania\".\nSecondo la propaganda del regime dittatoriale birmano il termine \"Burma\" sarebbe legato all'etnia maggioritaria dei \"Bamar\", e quindi sgradita alle minoranze locali, mentre \"Myanmar\", nome imposto dopo il colpo di Stato del 1988, sarebbe etnicamente neutro. Il nome \"Myanmar\" deriva dal termine (relativo al registro linguistico formale) \"Myanma\" o \"Myama\" a cui, nel 1989, la giunta militare birmana aggiunse una \"r\" finale per facilitare la pronuncia dell'inglese. Tale modificazione rientr\u00f2 nel programma di revisione dei nomi previsto da una legge interna ratificata dal regime nel 1989: l\"Adaptation of Expressions Law\".\n\"Myanma\" (e quindi \"Myanmar\") \u00e8 la forma breve della denominazione ufficiale \"Myanma Naingngandaw\", in lingua birmana, e incominci\u00f2 a diffondersi con l'arrivo dei Mongoli nel XIII secolo. Solo nel 1989 il nuovo nome venne imposto dalla giunta militare appena arrivata al potere, per sostituire \"Burma\", nome ufficiale dal 1948 al 1989, come avvenne per la capitale di allora, Rangoon, diventata ora Yangon.\nL'Unione europea usa entrambi i nomi: Myanmar/Burma. I governi di Regno Unito, Stati Uniti d'America, Canada e Australia hanno continuato a usare la denominazione \"Burma\" (Birmania), mentre ONU, ASEAN, Giappone, Cina e India hanno adottato il nome \"Myanmar\". La BBC utilizz\u00f2 esclusivamente \"Burma\" fino al 2014 facendo notare come gli etimologisti considerino le argomentazioni del regime del tutto false e inaccettabili, in quanto sia \"Myanma\"(\"r\") sia \"Burma\" provengono dalla stessa radice, hanno la stessa valenza semantica e sono stati utilizzati in modo intercambiabile per secoli., adottando comunque l'uso di \"Myanmar\" a partire dal 2014. Similmente altri giornali statunitensi hanno adottato la dizione Myanmar, per esempio il Financial Times nel 2008, The New York Times nel 1989, l'Associated Press nel 2006.\nStoria.\nSi pensa che i Mon siano stati i primi individui ad aver abitato le sponde del fiume Irrawaddy. Nel I secolo a.C. questa zona fu abitata dai Pyu, una popolazione dedita al commercio con Cina e India. Il regno Pyu pi\u00f9 potente fu Sri Ksetra, che scomparve nel 656. Successivamente il regno dei pyu si ristabil\u00ec, ma verso la met\u00e0 del IX secolo furono sconfitti dal Regno di Nanzhao, stabilito nell'attuale provincia cinese meridionale dello Yunnan.\nI birmani, o bamar, cominciarono a migrare verso la valle dell'Irrawaddy dal Tibet nel IX secolo. Nell'849, stabilirono il potente Regno di Pagan, che raggiunse grande splendore al tempo di re Anawratha (1044-1077), quando l'influenza dei birmani si espanse oltre i confini della Birmania attuale. Dal 1100 grandi parti dell'Indocina erano controllate dal Regno di Pagan, che \u00e8 chiamato comunemente \"primo impero birmano\".\nVerso la fine del Duecento, le invasioni dei mongoli di Kublai Khan disgregarono il regno. Nel 1364 i birmani ristabilirono un proprio Stato con capitale Ava: in questo periodo la cultura birmana era in un'et\u00e0 d'oro. Nel 1527 gli Shan saccheggiarono Ava dopo che i mon si erano ristabiliti a Pegu (Bago), trasformata in un centro commerciale e religioso importante.\nI birmani fuggiti da Ava fondarono il Regno di Toungoo nel 1531, sotto il comando di re Tabinshwehti, che riunific\u00f2 il Paese e fond\u00f2 il \"secondo impero birmano\". Grazie alla crescita dell'influenza europea nell'Sud-est asiatico, il regno si arricch\u00ec con gli scambi commerciali. Le ribellioni interne e la mancanza di risorse necessarie per controllare le nuove acquisizioni territoriali portarono alla rovina del Regno di Toungoo.\nRe Anaukpetlun, che aveva espulso gli invasori portoghesi, fond\u00f2 una nuova dinastia ad Ava nel 1613. La ribellione interna dei mon, aiutati dai francesi, condusse alla rovina del regno nel 1752. Il capo del piccolo villaggio di Konbaung, Alaungpaya, riunific\u00f2 il paese e costru\u00ec il \"terzo impero birmano\". Stabil\u00ec la Dinastia di Konbaung e regn\u00f2 dal 1752 al 1760. Mor\u00ec in seguito alle ferite riportate durante l'assedio di Ayutthaya, la capitale del Regno siamese. Il suo secondo figlio Hsinbyushin (1763-1776) ritorn\u00f2 ad Ayutthaya nel 1766; l'assedio dur\u00f2 14 mesi e la citt\u00e0 fu espugnata il 7 aprile 1767 e rasa al suolo. I birmani non riuscirono a occupare capillarmente il Siam: venne lasciato un contingente limitato a presidiare i territori conquistati e il grosso delle truppe fu spostato ai confini orientali per fronteggiare un'invasione cinese.\nLa dinastia Qing della Cina, spaventata dalla crescita dell'influenza birmana, tent\u00f2 di invaderla quattro volte dal 1766 al 1769 senza successo. L'impegno sostenuto per respingere le invasioni cinesi portarono alla perdita del controllo del Siam, che si riorganizz\u00f2 nel nuovo Regno di Thonburi, ma in quegli anni i birmani conquistarono l'Arakan e il Tenasserim. Nelle guerre anglo-birmane (1824-1826, 1851-1852 e 1885-1886), la Birmania fu sconfitta dai britannici che la trasformarono in una provincia dell'India britannica, dalla quale si distacc\u00f2 nel 1937.\nDurante la seconda guerra mondiale la Birmania divenne una parte importante nel teatro asiatico sudorientale. Dopo i successi iniziali, nel 1942 i giapponesi invasero la Birmania e i britannici furono espulsi dalla maggior parte del territorio. Il paese divenne perci\u00f2 indipendente sotto la guida di Aung San. Tuttavia, il contrattacco inglese nel luglio 1945 fece tornare il paese in mano britannica, con l'aiuto dell'AFPFL (Lega per la Libert\u00e0 delle Persone Antifasciste), guidato da Aung San.\nNel 1947, Aung San divenne vicepresidente del Consiglio esecutivo della Birmania, in un governo transitorio. Tuttavia, nel luglio 1947, alcuni rivali politici assassinarono Aung San e diversi membri politici. Il 4 gennaio 1948 la nazione si trasform\u00f2 in una repubblica indipendente, conosciuta come Unione della Birmania, con Sao Shwe Thaik come primo presidente. U Nu fu il primo a ricoprire l'incarico di Primo Ministro. Con l'indipendenza arrivarono anche le richieste, avanzate dalle minoranze (chin, kachin, karen, mon e shan), di uno Stato federale, portate avanti con una guerriglia contro lo Stato, che rispose con una feroce repressione. Diversamente della maggior parte delle altre ex colonie britanniche, la Birmania non divenne membro del Commonwealth.\nNel 1961 U Thant, allora rappresentante permanente della Birmania alle Nazioni Unite e Segretario precedente al Primo Ministro, fu scelto come segretario generale per l'ONU; era il primo presidente non occidentale che dirigeva l'organizzazione internazionale. Il governo democratico fu destituito nel 1962 da un colpo di Stato militare condotto dal generale Ne Win. Tra i gruppi d'opposizione alla dittatura militare birmana, il pi\u00f9 importante \u00e8 stato il Partito Comunista di Birmania, che \u00e8 stato legale solo per tre anni (1945-1948). Schieratosi con i cinesi al momento della scissione del movimento internazionale, il CPB ha avviato una guerriglia che \u00e8 durata fino agli anni novanta, quando la repressione militare costrinse i vertici del partito a scappare in Cina.\nNel 1988, dopo le rivolte studentesche (rivolta 8888), che provocarono migliaia di morti, Ne Win si dimise e fu proclamata la legge marziale, mentre il generale Saw Maung organizz\u00f2 un altro colpo di Stato. I programmi per le elezioni dell'Assemblea popolare finirono il 31 maggio 1989.\nNel 1990, si tennero per la prima volta in 30 anni le elezioni libere. La NLD (Lega Nazionale per la Democrazia), il partito di Aung San Suu Kyi, Premio Nobel per la pace nel 1991, e figlia di Aung San, port\u00f2 all'Assemblea Costituente 392 membri su un totale di 485, ma lo SLORC (Consiglio di restaurazione della legge e dell'ordine di Stato), spalleggiato dall'Esercito, si rifiut\u00f2 di cedere il potere, rovesciando l'assemblea popolare e arrestando Aung San Suu Kyi e altri leader dell'NLD. Successivamente si cambi\u00f2 il nome \"Birmania\" in \"Myanmar\". Da allora comincia un periodo molto difficile per Aung San Suu Kyi, che, rimessa in libert\u00e0 nel 1995, viene nuovamente arrestata nel 2000; liberata nel 2002, e nuovamente arrestata nel 2003. Viene definitivamente liberata il 13 novembre 2010.\nNel novembre 2005, la giunta militare cominci\u00f2 a spostare il governo da Yangon (Rangoon) a un nuovo sito vicino a Kyatpyay proprio fuori Pyinmana, che fu designato come nuova capitale. Nel giorno delle Forze Armate (27 marzo 2006), la nuova capitale fu ufficialmente nominata Naypyidaw (letteralmente \"Citt\u00e0 reale\" o \"Sede dei re\").\nCon l'acuirsi delle sanzioni internazionali, la giunta militare concesse nel 2008 un referendum costituzionale, che ha dato luogo alla nuova Costituzione, giudicata antidemocratica dai partiti di opposizione, in quanto riserva alle forze armate il 25% dei seggi in Parlamento. Le nuove elezioni si tennero nel 2010, e furono le prime nel paese dal 1990. Tali elezioni furono boicottate dalla Lega Nazionale per la Democrazia di Aung San Suu Kyi e considerate non libere dalla comunit\u00e0 internazionale, UE e USA in particolare.\nIl 9 novembre 2010 la giunta militare dichiar\u00f2 che il partito sostenuto dai militari, l'USDP (Partito dell'Unione della Solidariet\u00e0 e dello Sviluppo) aveva ottenuto l'80% dei voti. Le elezioni furono gravemente contestate anche per i massicci brogli che le contraddistinsero, testimoniati dai pochi osservatori presenti.\nDopo le elezioni, il governo ha concesso diverse riforme atte a ottenere una democrazia liberale, un'economia mista e la riconciliazione nazionale. Oltre al rilascio di Aung San Suu Kyi, fu istituita una Commissione Nazionale per i Diritti Civili, furono liberati 200 prigionieri politici, vennero promulgate leggi sul lavoro che garantivano la formazione del sindacato e il permesso di sciopero e venne allentata la censura sulla libert\u00e0 di stampa.\nLe conseguenze di tali riforme hanno aperto una nuova fase politica per il paese. Il Segretario di Stato statunitense Hillary Clinton ha visitato il paese nel dicembre del 2011, nella prima visita ufficiale statunitense degli ultimi 50 anni, e ha incontrato il presidente birmano Thein Sein e la leader dell'opposizione Daw Aung San Suu Kyi, la cui Lega Nazionale per la Democrazia \u00e8 stata ammessa alle nuove elezioni parlamentari del 2012.\nIl 1\u00ba aprile 2012, si sono tenute elezioni parlamentari parziali che distribuivano per\u00f2 solo 46 seggi parlamentari vacanti, mentre la maggioranza dei seggi restava occupata da militari e membri dell'USDP eletti nel 2010. Malgrado l'esiguo risvolto numerico, le nuove elezioni hanno avuto un importante significato politico con la partecipazione dell'NLD di Aung San Suu Kyi, che ha trionfato conquistando 43 dei 46 seggi disponibili.\nL'8 novembre 2015 si sono svolte nuove elezioni parlamentari generali per rinnovare i seggi del parlamento elettivi (il 25% dei seggi resta riservato a membri nominati dalle forze armate). Le elezioni, giudicate le pi\u00f9 democratiche dal 1990, hanno visto la vittoria della Lega Nazionale per la Democrazia di Aung San Suu Kyi.\nNel 2021 \u00e8 andato in scena un colpo di Stato militare che ha rovesciato il governo di Aung San Suu Kyi, seguito da grandi proteste contro il golpe stesso.\nGeografia.\nLa Birmania confina a ovest con Bangladesh e India, a nord-est con la Cina e a est con la Thailandia e con il Laos.\n\u00c8 grande \u00a0km\u00b2 ed \u00e8 lo Stato pi\u00f9 grande dell'Indocina \u00c8 grande il doppio dell'Italia, poco pi\u00f9 grande dell'Afghanistan e poco meno dello Zambia. \u00c8 attraversata dal tropico del Cancro.\nMorfologia.\nIl territorio pu\u00f2 essere diviso in cinque parti dal punto di vista fisico: le montagne del nord, quelle dell'ovest, l'altopiano dell'est, il bacino centrale e la zona costiera.\nAl nord le vette sono aspre ed elevate e si innestano direttamente nell'Himalaya, di cui costituiscono l'estremo contrafforte.\nNella zona occidentale invece le catene sono meno elevate.\nA est si estende l'altopiano di Shan, arido e incolto nella sua parte settentrionale, ricco di foreste tropicali in quella meridionale. Verso ovest l'altopiano scende a strapiombo mentre verso sud esso si prolunga in rilievi che formano la zona costiera del Tenasserim.\nLa zona costiera procedendo da nord verso sud presenta coste alte e frastagliate, bagnate dal golfo del Bengala; il delta dell'Irrawaddy e le pianure costiere si affacciano sul golfo di Martaban, nella parte pi\u00f9 meridionale le coste ridivengono alte e rocciose.\nIdrografia.\nL'idrografia \u00e8 dominata dal fiume Irrawaddy, che si estende per circa \u00a0km, e che attraversa il Paese da nord a sud; navigabile per circa \u00a0km, sfocia con un ampio delta, di 9 diramazioni, nel golfo di Martaban, dove sbocca anche il Sittang. Il grande delta del fiume, costituisce un territorio ideale per la coltura del riso, tale da potere soddisfare l'intero fabbisogno del Paese, mentre il fiume stesso rappresenta un'importante via di comunicazione, attraverso la quale viaggiano tuttora le merci, specie legni pregiati, ed esotici. Il territorio \u00e8 attraversato anche dal Saluen, che \u00e8 pi\u00f9 lungo dell'Irrawaddy (quasi \u00a0km), ma scarsamente navigabile, a causa della ridotta profondit\u00e0, e lungo il quale il pregiato legno teak viene convogliato dall'altopiano dello Shan fino ai porti, e che attraversa la Birmania solo nel suo ultimo tratto; poi abbiamo il Chindwin, la cui percorribilit\u00e0 dipende ampiamente dalla stagione delle piogge, e che \u00e8 il principale affluente dell'Irrawaddy, dove confluisce all'altezza di Mandalay. Infine, vi \u00e8 il fiume Mekong, che segna il confine con il Laos.\n\u00c8 bagnata dal mare delle Andamane e dal golfo del Bengala, quindi \u00e8 stata investita dallo tsunami del 26 dicembre 2004, che ha provocato 61 morti. Non ci sono laghi notevoli dal punto di vista idrografico, mentre \u00e8 molto importante il lago Inle: meta di grande interesse turistico che si stende a circa 900 metri di altezza nella parte occidentale dell'altipiano Shan.\nClima.\nIl clima dipende dal regime monsonico sulla costa, con temperature abbastanza alte e piogge abbondanti durante la stagione estiva. Durante la stagione invernale i venti portano temperature fredde e secche, mentre d'estate portano il caldo e l'umidit\u00e0. Raramente, la Birmania \u00e8 attraversata dai cicloni tropicali; nel 2008, il ciclone tropicale Nargis provoc\u00f2 pi\u00f9 di 80\u00a0000 morti.\nNelle pianure centrali e sull'altopiano il clima \u00e8 di tipo continentale, con scarse precipitazioni. Sulle coste le piogge raggiungono anche \u00a0mm annui.\nSociet\u00e0.\nLa popolazione birmana \u00e8 molto composita e l'integrazione dei vari gruppi etnici \u00e8 di difficile attuazione. I bamar, detti anche birmani, costituiscono il 69% della popolazione; abbastanza consistente \u00e8 anche l'immigrazione di commercianti cinesi, pakistani, thailandesi e indiani.\nLe 135 \"etnie della nazione\" sono raggruppate principalmente in base a dove sono stanziate piuttosto che per le differenze etnico/linguistiche, come ad esempio avviene per lo Stato Shan, comprendente trentatr\u00e9 popolazioni che parlano lingue di almeno quattro diverse famiglie linguistiche.\nLa popolazione ha subito un notevole incremento passando dai 13 milioni del 1921 ai 24 del 1964 ai del 1993, ai nel 2001, ai nel 2006. L'aspettativa di vita \u00e8 di 64,7 anni per i maschi e di 70,8 anni per le donne (dati Worldometer 2020); la mortalit\u00e0 infantile \u00e8 del 33,4 per mille (dati Worldometer 2020). Il 68,6% della popolazione vive in villaggi (dati Worldometer 2020). Grazie all'impegno per l'istruzione l'analfabetismo \u00e8 stato ridotto al 15,3%; per l'Istituto di Statistica dell'UNESCO nel 2015 le donne costituivano il 67% dei diplomati e laureati in materie scientifiche.\nEtnie.\nLa Birmania \u00e8 uno Stato multilingue e multietnico, non vi sono tuttavia statistiche certe e aggiornate sulla popolazione e sulla sua composizione. L'ultimo censimento complessivo, ancorch\u00e9 controverso, risale al 1931.\nUfficialmente lo Stato riconosce otto gruppi etnici principali a loro volta suddivisi in 135 gruppi etnici indigeni.\nReligione.\nLa Birmania \u00e8 un Paese multi-religioso. Quella therav\u0101da \u00e8 la tradizione buddhista pi\u00f9 diffusa, a cui sono state aggiunte credenze locali. Secondo il governo militare, \u00e8 praticata dall'89% della popolazione, specialmente fra bamar, rakhine, shan, mon e cinesi.\nIl cristianesimo \u00e8 praticato dal 4% della popolazione, principalmente presso i kachin, chin e i karen, a causa del lavoro missionario nelle loro rispettive aree. Circa tre quarti dei cristiani del Paese sono protestanti, in particolare battisti della \"Myanmar Baptist Convention\"; i cattolici compongono il resto.\nL'islam, principalmente sunnita, \u00e8 praticato dal 4% della popolazione secondo il censimento del governo.\nLe popolazioni cristiane e musulmane sono di fronte a una persecuzione religiosa. Il governo militare ha revocato la cittadinanza dei musulmani rohingya nel Rakhine settentrionale e ha attaccato le minoranze etniche cristiane. Tale persecuzione \u00e8 particolarmente evidente nella Birmania orientale, dove pi\u00f9 di villaggi sono stati distrutti tra il 1996 e il 2006.\nLingue.\nIn Birmania coesistono quattro dei maggiori ceppi linguistici: sinotibetano, austronesiano, tai-kadai e indoeuropeo. Le lingue sinotibetane sono le pi\u00f9 parlate. Esse includono birmano, karen, kachin, chin e cinese. L'idioma tai-kadai maggiormente diffuso \u00e8 lo shan. Mon, palaung e va sono le pi\u00f9 diffuse lingue austroasiatiche parlate in Birmania. Le due maggiori indoeuropee sono il p\u0101li, la lingua liturgica del buddhismo therav\u0101da, e l'inglese.\nLa lingua ufficiale \u00e8 il birmano, appartenente alla famiglia delle lingue sinotibetane. Il sistema di scrittura \u00e8 formato da lettere circolari o semi-circolari importate dai Mon. Le prime iscrizioni in questo alfabeto risalgono all'anno mille. Anche Shan e Karen usano questi caratteri particolari, anche se aggiungono vari accenti non presenti nella lingua birmana.\nOrdinamento dello Stato.\nCostituzione.\nL'attuale Costituzione della Birmania risale al 29 maggio 2008.\nSuddivisioni amministrative.\nDivisioni amministrative di primo livello.\nLa suddivisione amministrativa di primo livello della Birmania \u00e8 composta da:\nDivisioni amministrative di secondo livello.\nLe divisioni di primo livello sono i distretti (in birmano: , trascrizione IPA: ). A tutto il 2019, i distretti erano in totale 75.\nDivisioni amministrative di terzo livello.\nI distretti si suddividono in \"township\" (in birmano: , trascrizione IPA: ). A tutto il 2019, esistevano nel paese 330 \"township\". I territori delle \"township\" si suddividono a loro volta nelle municipalit\u00e0 del paese, che possono essere citt\u00e0, ward o villaggi.\nIstituzioni.\nOrdinamento scolastico.\nLa tradizione birmana \u00e8 sempre stata legata a una scuola piuttosto rigida. Nei villaggi l'istruzione prende luogo nei monasteri. Questo scritto \u00e8 anche usato per il pali, la lingua ufficiale del Buddhismo Therav\u0101da, quella parte del Buddhismo che unisce la religione e l'istruzione.\nForze armate.\nLe forze militari della Birmania, dette Tatmadaw, contano, (al 2018), militari e paramilitari per un totale di soldati. Le spese militari ammontano (al 2018) a $. L'Esercito conta attrezzi tra veicoli blindati e pezzi d'artiglieria. La Marina gestisce 125 navi. L'Aeronautica, invece, pu\u00f2 contare su 282 velivoli.\n(I dati sugli armamenti militari sono tutti aggiornati al 2018).\nPolitica.\nPolitica interna.\nL'Unione di Birmania \u00e8 stata governata per anni da un regime militare. Il governo militare cambi\u00f2 il nome del paese da \"Birmania\" a \"Myanmar\" nel 1989. Nel 1990 venne eletta l'Assemblea Popolare form\u00f2 la Coalizione Nazionale per l'Amministrazione dell'Unione della Birmania (NCGUB), che \u00e8 stata per anni in esilio e operava per la democrazia nello Stato comandato da Sein Win, un cugino di Aung San Suu Kyi. Il NCGUB aveva limitati poteri ed era bandito in Birmania.\nNel 1989, l'esercito birmano represse violentemente le proteste contro la cattiva gestione economica e l'oppressione politica. L'episodio pi\u00f9 cruento avvenne l'8 agosto 1988, quando i militari aprirono il fuoco contro rivoltosi in quella che \u00e8 conosciuta come rivolta 8888. Nonostante gli insuccessi delle rivolte, le proteste del 1988 hanno aperto la strada per le elezioni dell'Assemblea della gente, nel 1990. I risultati dell'elezione successivamente sono stati invalidati dal regime. La lega nazionale per la democrazia, condotta da Aung San Suu Kyi, ha ottenuto pi\u00f9 del 60% dei voti e pi\u00f9 dell'80% delle sedi parlamentari nell'elezione nel 1990, tenuta per la prima volta dopo trenta anni. L'attivista Aung San Suu Kyi ha guadagnato l'elogio internazionale per il suo impegno nell'instaurare un governo democratico in Birmania, ricevendo il premio Nobel per la pace nel 1991. La politica \u00e8 stata condannata agli arresti domiciliari, che ha terminato di scontare definitivamente il 13 novembre 2010.\nIl Presidente del Consiglio di Stato per la Pace e lo Sviluppo (che sostanzialmente aveva anche i poteri dell'attuale presidente della repubblica) era il generale Than Shwe, \"uomo forte\" che rimase in carica dal 23 aprile 1992 al 30 marzo 2011. La maggior parte dei ministeri erano capeggiati da ufficiali dell'esercito, con le eccezioni del Ministero della Sanit\u00e0, del Ministero dell'Educazione e del Ministero del Lavoro, che erano in mano a civili. In seguito divenne presidente della repubblica (la cui carica istituzionale \u00e8 stata reintrodotta nel 2011) l'ex generale Thein Sein, che nel 2010 rassegn\u00f2 le dimissioni dall'esercito per guidare da civile il Partito dell'Unione per la Solidariet\u00e0 e lo Sviluppo. Rimase in carica fino al 2016.\nNel novembre del 2010 si sono tenute nuove elezioni, definite da tutto il mondo una farsa e alle quali \u00e8 stata impedita la partecipazione di Aung San Suu Kyi, che \u00e8 stata liberata il 13 novembre 2010, dopo le elezioni-farsa appunto.\nIl 31 gennaio 2011, pi\u00f9 di 600 deputati hanno riempito le due Camere, \"Hluttaws\", nella sessione d'apertura, con il compito di scegliere il primo presidente civile del Myanmar, la ex Birmania, da quando il colpo di Stato del 1962 ha dato il via a 49 anni di ininterrotta dittatura militare.\nLa giunta militare al potere ha salutato la legislatura come l'alba di una nuova democrazia ma i critici l'hanno invece bocciata come una farsa che lascia al potere gli stessi generali autoritari. E il nuovo governo avr\u00e0 probabilmente la stessa morsa sui dissidenti del vecchio.\nI parlamentari hanno eletto presidente e vicepresidente di ogni Camera nella sessione inaugurale, con tre dei quattro incarichi andati a militari in pensione. La sorpresa maggiore \u00e8 stata l'elezione a presidente della Camera bassa del numero tre della giunta Thura Shwe Mann, militare di carriera.\nLa Costituzione del Myanmar prevede che i militari possano designare il 25% dei membri del Parlamento. Oltre al 25% dei militari, la giunta militare che guida il paese asiatico dagli anni sessanta conta sul 77% dei parlamentari eletti, membri dell'Unione per la solidariet\u00e0 e lo sviluppo (Usdp), partito filo-giunta. \nIl 4 febbraio 2011 \u00e8 stato eletto il primo presidente civile del paese da quando i militari presero il potere nel 1962, si tratta dell'ex generale e ex primo ministro Thein Sein.\nL'8 novembre 2015 si sono tenute le prime elezioni generali libere dalla fine della dittatura militare e che hanno visto la vittoria della Lega Nazionale per la Democrazia di Aung San Suu Kyi. Il 1\u00ba febbraio 2016, \u00e8 stato convocato per la prima volta dopo 50 anni il Parlamento eletto da libere elezioni.\nAlla Camera dei Rappresentanti l'NLD ha ottenuto 255 seggi su 440. Mentre alla Camera delle Nazionalit\u00e0 ne ha ottenuti 135, pari al 60,27% dei 224 seggi. L\u2019USDP, il partito di opposizione che ha guidato il Paese fino alle elezioni del 2015, ha subito una sconfitta travolgente, conquistando solo 30 seggi, pari al 6,82% alla Camera dei Rappresentanti e 11 seggi, pari al 4,46%, alla Camera delle Nazionalit\u00e0. Interessante anche il dato negli Stati Etnici: con la sola eccezione dello Stato Shan, il partito di Aung San Suu Kyi ha ovunque ottenuto la maggioranza dei voti.\nNel marzo 2016 \u00e8 stato nominato alla presidenza del Paese l'economista Htin Kyaw, anch'egli membro della NLD, primo civile eletto dopo 54 anni di dittature militari e braccio destro di Aung San Suu Kyi, impossibilitata ad assumere tale carica.\nIl 21 marzo 2018, dopo le dimissioni di Htin Kyaw da Presidente della Birmania, Win Myint si dimise da Presidente della Camera dei Rappresentanti, mossa preparatoria alla sua candidatura sostenuta dalla Lega Nazionale per la Democrazia alla Presidenza del Paese. Il 28 marzo 2018 fu eletto Presidente dal Parlamento con 403 voti su 636.\nPartiti politici.\nI partiti politici importanti in Birmania sono la Lega Nazionale per la Democrazia e la Lega Democratica Shan, anche se le loro attivit\u00e0 sono regolate dal regime. Esistono molti altri partiti, rappresentanti spesso gli interessi delle minoranze etniche. C'\u00e8 poca tolleranza per l'opposizione politica e molti partiti sono stati proscritti. Il partito nazionale dell'unit\u00e0 rappresenta i militari ed \u00e8 sostenuto da un'organizzazione totalitaria chiamata l'Associazione di Solidariet\u00e0 e dello Sviluppo del Sindacato. Secondo parecchie organizzazioni, compreso Amnesty International, il regime ha poca considerazione dei diritti dell'uomo. Non c'\u00e8 ordinamento giudiziario indipendente in Birmania e l'opposizione politica al governo militare non \u00e8 tollerata.\nRisultati delle elezioni dell'8 novembre 2015.\nCAMERA DEI RAPPRESENTANTI (Phyitu Hluttaw):\nCAMERA DELLE NAZIONALIT\u00c0 (Amyotha Hluttaw):\nPolitica estera.\nIl Myanmar \u00e8 membro delle Nazioni Unite, dell'Organizzazione mondiale del commercio e del Fondo Monetario Internazionale. Il Myanmar \u00e8 inoltre membro dell'Associazione delle Nazioni del Sud-est asiatico (ASEAN), un'organizzazione politica ed economica di dieci paesi del Sud-est asiatico costituita l'8 agosto 1967 da Indonesia, Malesia, Filippine, Singapore e Thailandia.\nI rapporti esteri della Birmania sono abbastanza difficili. Tuttavia il governo del Myanmar sta stipulando un numero crescente di accordi internazionali e trattati di investimento. A oggi ha firmato accordi bilaterali di protezione degli investimenti con Cina, India, Kuwait, Laos, Filippine, Thailandia e Vietnam.\nGli Stati Uniti hanno imposto sanzioni a causa del severo e illiberale modo di governare del regime militare instaurato nel 1988. Molte penalizzazioni economiche sono state causate dalle repressioni delle proteste nello stesso anno, dalle instabilit\u00e0 etniche che portano a conflitti fra il governo e i Karen e gli Shan e dalla quasi totale mancanza di democrazia.\nL'Unione europea ha tagliato i commerci con lo Stato e ha tolto qualsiasi aiuto economico, tranne quello umanitario.\nLe sanzioni europee e statunitensi contro il regime militare e le pressioni dei democratici birmani, hanno costretto molte aziende occidentali a lasciare la Birmania. L'azienda petrolifera Total venne messa sotto inchiesta dalla magistratura belga a causa di denunce sporte nel 2002 da rifugiati birmani \u00absecondo i quali la Total avrebbe utilizzato manodopera forzata fornita dalla giunta militare al potere in Birmania - accusata di crimini contro l'umanit\u00e0 - per la costruzione di un gasdotto.\u00bb. Pi\u00f9 specificatamente \u00abLa denuncia \u00e8 diretta contro l'azienda, il suo ex responsabile Thierry Desmarest e l'ex direttore delle operazioni della Total in Birmania, Herv\u00e9 Madeo: a loro viene contestato il sostegno logistico e finanziario fornito negli anni novanta alla giunta militare, che avrebbe a sua volta messo a disposizione manodopera forzata per la realizzazione dei progetti petroliferi.\u00bb altre denunce simili vennero fatte anche in Francia da lavoratori birmani. Le societ\u00e0 asiatiche, comunque, hanno deciso di continuare a investirvi e ad aprirvi nuove aziende, soprattutto basate sull'estrazione di gas naturale.\nLe sanzioni da parte dell'Unione europea sono state rimosse quasi totalmente gi\u00e0 dal 2011, fermo restando quelle su tutto ci\u00f2 che ha a che fare con industria bellica e armamenti.\nL'ASEAN non difender\u00e0 la Birmania in nessuna conferenza internazionale conseguente un rifiuto del regime militare di restaurare la democrazia. Nell'aprile 2007 il ministro degli esteri malese Ahmad Shabery Cheek disse che n\u00e9 il suo Stato, n\u00e9 tantomeno l'ASEAN avrebbero aiutato il paese e afferm\u00f2: \u00abAdesso la Birmania deve difendersi da sola se verr\u00e0 coinvolta in una discussione in qualsiasi conferenza mondiale\u00bb. Stava rispondendo al capo dell'opposizione Lim Kit Siang. Lim aveva detto che la Malaysia dovrebbe giocare un ruolo produttivo nelle iniziative regionali finalizzate a portare un cambiamento in Birmania e far notare la situazione dello Stato al Consiglio di Sicurezza dell'ONU.\nLa situazione della Birmania \u00e8 stata riferita al Consiglio di sicurezza dell'ONU per la prima volta nel dicembre 2005 per una consultazione informale. L'ASEAN inoltre ha dichiarato la relativa frustrazione con il governo della Birmania e ha formato il Comitato Inter-Parlamentare per richiamare la mancanza di democrazia nel paese. Un cambiamento radicale nella situazione politica del paese rimane improbabile a causa del sostegno garantito da vicini influenti, in particolare della Cina. Tuttavia si stanno facendo progressi per il processo di democratizzazione.\nEconomia.\nLa sua moneta ufficiale \u00e8 il \"Kyat\" (al 1\u00ba novembre 2019 1 euro = kyat). Raffigurato su tutti i tagli della cartamoneta il \"Chinze\", la statua tradizionale. Gli altri valori di cartamoneta sono 5, 10, 50, 100, 200, 500, Kyats e (dal 1\u00ba ottobre 2009) anche la banconota da Kyats.\nLa Birmania \u00e8 una delle nazioni pi\u00f9 povere al mondo, perch\u00e9 nella storia recente ci sono stati ristagno economico, cattiva gestione e isolamento. Il prodotto interno lordo della Birmania cresce annualmente soltanto del 2,9% (il ritmo pi\u00f9 basso della regione).\nDal 1948, dopo l'instaurazione del primo governo militare, il Primo Ministro U Nu tent\u00f2 di fare della Birmania uno Stato abbastanza ricco. Il colpo di Stato nel 1962 fu seguito da uno schema economico socialista, un programma per far controllare allo Stato tutte le aziende, con l'eccezione di quelle agricole.\nNel 1989, il governo birmano ha cominciato a decentralizzare il controllo economico. Da allora si \u00e8 iniziato a liberalizzare determinati settori dell'economia. Le industrie lucrative delle gemme, la lavorazione del petrolio e la selvicoltura rimangono ancora severamente regolate. Recentemente sono state sfruttate dalle societ\u00e0 straniere che si sono associate con il governo per accedere alle risorse naturali della Birmania.\nSotto la gestione britannica, la Birmania era una delle colonie pi\u00f9 ricche. Era il pi\u00f9 grande esportatore del mondo di riso e durante l'amministrazione britannica era un importante fornitore di petrolio con il Burman Oil Company. Produceva il 75% del teck nel mondo e il paese si credeva sulla via veloce per lo sviluppo.\n, la Birmania ha delle infrastrutture insufficienti. Le merci viaggiano soprattutto attraverso il confine birmano-thailandese, da dove la maggior parte delle droghe illegali sono esportate. Un'importante \"autostrada\" \u00e8 il fiume Irrawaddy. Le ferrovie sono vecchie e rudimentali, con poche manutenzioni dopo la loro costruzione, nel XIX secolo. Le strade principali non sono normalmente asfaltate, tranne nelle citt\u00e0 principali.\nDal 2011 per\u00f2 il paese si \u00e8 aperto al libero mercato, e ha fatto registrare alti tassi di crescita economica intorno all'8% annuo; la crescita economica si \u00e8 aperta a ventaglio in tutti i settori (turismo, esportazioni di gas naturale, telecomunicazioni, idrocarburi, settore immobiliare, alberghiero, manifatturiero e tessile); secondo stime l'economia birmana potrebbe quadruplicare entro il 2030 soprattutto grazie al settore dell'industria ad alta tecnologia.\nSettore primario.\nIl settore primario occupa il 63% della popolazione attiva e risulta fornire il 57,2% (2000) del prodotto interno lordo della nazione.\nIl riso \u00e8 il prodotto agricolo pi\u00f9 coltivato e dunque la Birmania \u00e8 tra i maggiori produttori mondiali (22 milioni di tonnellate il 2005), ma nelle regioni settentrionali, che sono pi\u00f9 aride, si coltivano altri cereali (grano, miglio, sorgo), patata, legumi e canna da zucchero. Le terre coltivate sono il 16,7% del totale del territorio, sui 2/3 delle terre arabili \u00e8 praticata la risicoltura e la meccanizzazione dell'agricoltura \u00e8 solo agli inizi.\n Sulle montagne nordorientali, vicino ai confini con Laos e Thailandia, \u00e8 diffusa la coltivazione di oppio (da cui si ricavano eroina e morfina) nel cosiddetto \"Triangolo d'oro\". \u00c8 consistente il patrimonio dato dall'allevamento di bovini e anche la pesca fornisce un buon reddito. Le foreste del Tenasserim, e degli Stati Karen e Shan forniscono pregiati legnami, tra cui il teak, di cui la Birmania \u00e8 il principale produttore mondiale, il bamb\u00f9 e il pynkado. Lungo il litorale del Tenasserim ci sono grandi colture di caucci\u00f9.\nSettore secondario.\nDiscrete sono le riserve petrolifere che si trovano nelle isole costiere e nella zona centrale; un oleodotto unisce per 400\u00a0km i pozzi di Syriam e Rangoon. La Birmania ha petrolio per 50 milioni di barili stimati e riserve per miliardi di barili anche se ad alto contenuto di zolfo, inoltre ha il pi\u00f9 grande quantitativo provato di gas del Sud-est asiatico, cio\u00e8 510 miliardi di metri cubi.\nSecondo dati 2004 della BP la Birmania ha l'1,37% delle riserve di gas naturale mondiale. Per concretizzare il dato, l'Algeria da cui l'Italia importa pi\u00f9 di un terzo del gas naturale, ha il 2,6% di riserve mondiali, la Russia \u00e8 il paese con maggiori riserve al mondo con il 27% delle riserve mondiali e anche da questo l'Italia importa gas.\nImportante \u00e8 l'estrazione di gas naturale lungo l'Irrawaddy e sulla costa del golfo di Martaban. Si estraggono poi piombo, zinco, stagno e tungsteno. Buoni ricavi dall'esportazione provengono dai rubini (estratti nelle miniere di Mogok), che in Birmania sono pregiatissimi e sono considerati tra i migliori del mondo. Importante \u00e8 anche l'esportazione del teck. Le industrie non sono molto sviluppate. Ci sono stabilimenti tessili, alimentari ma anche industrie pesanti come quelle cementizie, metallifere e belliche.\nSettore terziario.\nLa banca centrale \u00e8 la Central Bank of Myanmar. A Yangon \u00e8 attiva una borsa di valori. \u00c8 in crescita il turismo, attirato da un patrimonio artistico di prim'ordine costituito da templi, monasteri e monumenti funerari. Nonostante ci\u00f2, meno di turisti entravano annualmente nel paese, fino al 2011. Prima della liberalizzazione della vita politica, Aung San Suu Kyi aveva richiesto ai turisti internazionali di non visitare la Birmania, dove una grande parte delle infrastrutture e delle agenzie turistiche utilizzate dai circuiti internazionali era controllata da imprese di Stato in mano ai militari. La giunta militare utilizz\u00f2 anche i lavori forzati per risistemare le destinazioni turistiche e per questo ci furono pesanti critiche da parte delle associazioni in difesa dei diritti umani.\nIl turismo \u00e8 stato promosso da una minoranza di gruppi di pressione al fine di procurare benefici ai cittadini birmani, e per evitare l'isolamento del paese dal resto del mondo. \u00abCrediamo che un misurato, responsabile turismo pu\u00f2 creare pi\u00f9 benefici che danni. Dato che i turisti sono pienamente consapevoli della situazione e come massimizzare il loro impatto positivo e minimizzare quello negativo, sentiamo che la visita possa essere benefica dopotutto. I turisti responsabili possono aiutare primariamente la Birmania portando soldi alle comunit\u00e0 e alle piccole imprese, e spargendo nel mondo la conoscenza della situazione.\u00bb afferma \"Voices for Burma\", un gruppo che promuove la democrazia per lo Stato.; dal 2011 per\u00f2 con la recente liberalizzazione economica il settore \u00e8 in forte ascesa; si \u00e8 passati in tre anni dai arrivi del 2011 ai del 2014 ed entro il 2020 il paese ha l'obiettivo di superare i 7 milioni di turisti annui.\nI principali partner commerciali sono Thailandia, Cina, India, Giappone, Singapore e Malaysia.\nAmbiente.\nI diversi habitat del paese hanno favorito una natura estremamente ricca e variegata: acque salmastre e mangrovie lungo la costa, strani connubi di foresta tropicale e habitat montani pi\u00f9 freschi a nord. Le pianure centrali (la zona secca) sono invece per lo pi\u00f9 ricoperte di risaie.\nFlora.\nCome nel resto dell'Asia tropicale, la vegetazione endemica del Myanmar si pu\u00f2 in genere suddividere in due tipi di foresta tropicale: la foresta monsonica (caratterizzata da una stagione secca di tre o pi\u00f9 mesi) e la foresta pluviale (che riceve precipitazioni per pi\u00f9 di nove mesi l'anno). Si dice che il paese possegga oltre un migliaio di specie vegetali endemiche.\nLe foreste monsoniche sono contraddistinte da alberi decidui che perdono le foglie durante la stagione secca, mentre gli alberi della foresta pluviale sono in genere sempreverdi. La regione compresa tra Yangon e Myitkyina \u00e8 occupata prevalentemente da foreste monsoniche, mentre il Myanmar peninsulare fino a sud di Mawlamyine (Moulmein) \u00e8 ricoperto soprattutto da foreste pluviali. Non esiste tuttavia un confine ben definito fra le due aree e in molti punti \u00e8 presente una mescolanza di vegetazione monsonica e pluviale.\nLa flora della regione himalayana, a nord del Tropico del Cancro, \u00e8 caratterizzata fino a m di quota da una foresta subtropicale di latifoglie sempreverdi; nella fascia tra e \u00a0m sono invece presenti foreste di latifoglie semidecidue, mentre al di sopra dei \u00a0m troviamo conifere sempreverdi che cedono il passo agli arbusti alpini a mano a mano che si sale di quota.\nLungo le coste di Rakhaing (Arakan) e Tanintharyi, si trovano foreste di mangrovie negli estuari dei fiumi, nelle lagune, nei canali di marea e lungo le isole basse. Qui la vegetazione \u00e8 caratterizzata dalle mangrovie e altri alberi che vivono nel fango e sopportano la salinit\u00e0 dell'acqua di mare. Lungo le spiagge e le dune di sabbia delle medesime coste, ma al di sopra del livello delle maree, troviamo una foresta di palme, ibischi, casuarine e altri alberi in grado di resistere a forti venti e a occasionali mareggiate.\nLa flora del Myanmar vanta un'incredibile variet\u00e0 di alberi da frutta, pi\u00f9 di specie di fiori e numerosi alberi tropicali e bamb\u00f9. La canna e il rattan sono anch'essi abbondanti.\nIl paese detiene il 75% delle riserve mondiali di \"Tectona grandis\", un albero meglio noto come tek (\"kyun\" in birmano). Questo legno compatto, resistente e assai pregiato costituisce la pi\u00f9 importante voce delle esportazioni del Myanmar: i suoi principali acquirenti sono Cina, Singapore e India.\nFauna.\nQuando Marco Polo, nel XIII secolo, descrisse il Myanmar, narr\u00f2 di \u00ab...vaste giungle piene di elefanti, unicorni e altri animali selvatici\u00bb. Senza dubbio l'ambiente naturale del paese \u00e8 molto cambiato da allora, ma \u00e8 difficile stabilire in che misura questo mutamento sia avvenuto. Si ritiene che il Myanmar ospiti attualmente 300 specie di mammiferi, 687 specie ornitologiche, 262 tipi di rettili e 80 variet\u00e0 di anfibi; 94 specie sono a rischio di estinzione, tra cui la tigre, due variet\u00e0 di rinoceronte e il panda rosso.\nLo studio pi\u00f9 completo sulla fauna birmana fu elaborato tra il 1912 e il 1921 dalla Bombay Natural History Society e pubblicato con il titolo \"Mammal Survey of India, Burma and Ceylon\", mentre il pi\u00f9 \u00abrecente\u00bb saggio disponibile, \"The Wild Animals of Burma\", risale al 1967, ma non contiene altro che brani estratti da vari studi realizzati da ricercatori inglesi tra il 1912 e il 1941, con alcune note del 1961. Negli ultimi anni la Wildlife Conservation Society con sede negli Stati Uniti ha intrapreso una serie di indagini in zone ristrette del paese (soprattutto nella regione pi\u00f9 settentrionale), ma nessuno al momento sta conducendo un inventario esaustivo delle specie faunistiche e vegetali presenti sull'intero territorio nazionale.\nAl pari della flora, anche la fauna del Myanmar \u00e8 strettamente legata alle caratteristiche geografiche e climatiche delle varie regioni del paese, per cui le specie autoctone della parte settentrionale sono prevalentemente di origine indocinese, mentre quelle stanziate nella parte meridionale sono tipiche dell'area della Sonda (Malesia, Sumatra, Borneo e Giava). La fauna della regione himalayana a nord del Tropico del Cancro (subito a nord di Lashio) \u00e8 invece simile a quella che vive nel nord-est dell'India. La presenza di una vasta regione in cui queste tre aree si sovrappongono, e che va dalla zona di Myitkyina nel nord ai Monti di Bago nel centro, dimostra che il Myanmar possiede potenzialmente gli habitat adatti alle piante e agli animali delle tre zone.\nTra i mammiferi pi\u00f9 caratteristici, presenti in numero sempre pi\u00f9 esiguo nelle foreste pi\u00f9 fitte del paese, ricordiamo il leopardo, il gatto pescatore, lo zibetto, la mangusta indiana e la mangusta granchivora, l'orso himalayano, l'orso nero asiatico, l'orso malese, il gaur (bisonte indiano), il banteng (un tipo di bovino selvatico), il serow (capra di montagna asiatica), il cinghiale selvatico, il sambar (tipo di cervo), il muntjac (cervo abbaiatore), il tragulo (una specie di piccolo cervo), il tapiro, il pangolino, il gibbone e il macaco. Tra i mammiferi marini figurano delfini e dugonghi.\nCirca elefanti asiatici, grosso modo un terzo della popolazione mondiale, sono distribuiti su tutto il territorio del Myanmar. Rientrano in questa stima anche i circa pachidermi da lavoro che vengono prevalentemente utilizzati in agricoltura e nella raccolta del legname. Il numero di elefanti selvatici sta decrescendo rapidamente, soprattutto a causa del taglio indiscriminato del legname che porta alla distruzione del loro habitat naturale. Per ironia della sorte, gli elefanti addomesticati (spesso catturati da branchi che vivono in libert\u00e0) sono largamente utilizzati nell'industria del legname e contribuiscono a radere al suolo la foresta da cui dipende la vita dei loro cugini selvatici. Visto che l'industria dell'estrazione del legname cresce a ritmo esponenziale nel paese, si teme che il numero di elefanti allo stato brado possa solo diminuire in futuro.\nTra i rettili e gli anfibi vanno annoverate quattro specie di tartarughe marine insieme a numerosi tipi di serpenti: ben 52 specie di serpenti presenti nel paese sono velenosi, tra cui il cobra comune e il cobra reale (amadriade), il krait fasciato, la vipera malese, la vipera verde e la vipera di Russell. Il Myanmar ha dunque il primato mondiale per i serpenti velenosi endemici.\nIl Myanmar abbonda infine di avifauna, che comprende almeno 687 specie tra migratorie e stanziali. I corsi d'acqua delle zone costiere o interne del Delta e della regione peninsulare meridionale costituiscono un habitat molto importante per gli uccelli acquatici del Sud-est asiatico. Due dei luoghi migliori per l'avvistamento sono il Monte Victoria, per accedere al quale, tuttavia, bisogna assumere una costosa guida governativa, e le terre umide di Moeyungyi, non lontano da Bago e quindi facile meta di una gita fuori citt\u00e0.\nCultura.\nLetteratura.\nEpopea nazionale (non ufficialmente) della Birmania \u00e8 lo Yama Zatdaw. Non \u00e8 possibile, comunque, parlare di letteratura birmana al singolare essendo ciascuna delle lingue principali del paese strumento di un'autonoma tradizione letteraria, sia popolare (poesia, fiabistica) sia colta. La letteratura religiosa dottrinaria e devozionale legata al Buddhismo vi ha comunque parte preponderante, almeno fino al XIX secolo. Nel XX secolo, anche a seguito dell'esperienza coloniale e del contatto con l'Impero britannico, si sono diffusi i generi \"laici\" del romanzo, del dramma, della novella. Gli autori contemporanei pi\u00f9 noti internazionalmente si caratterizzano come tipici scrittori di denuncia, che tematizzano i problemi sociali e politici del paese. Tra di essi emerge la figura universalmente nota di Aung San Suu Kyi, premio Nobel per la pace e animatrice dell'opposizione al regime militare, oltre che apprezzata scrittrice. E ancora, vissuta tra il XX e il XXI secolo, ricordiamo Ludu Daw Amar.\nMusica.\nLa musica tradizionale birmana \u00e8 melodiosa, ma senza armonia. Gli strumenti includono un tamburo chiamato \"pat waing\", uno xilofono di bamb\u00f9 chiamato \"pattala\", cembali, flauti, oboe e strumenti a corda, spesso organizzati in orchestre chiamate \"saing waing\". Il Saung, uno strumento a corda con una forma simile a una barca e corde di seta, ha sul \"collo\" disegnate delle immagini associate alla cultura e alla storia. Dal 1950 anche le canzoni occidentali si sono diffuse con successo, specialmente nelle grandi citt\u00e0.\nPatrimoni dell'umanit\u00e0.\nDue siti della Birmania sono stati inseriti nella lista dei patrimoni dell'umanit\u00e0 dell'UNESCO.\nBirmania nello spazio.\n20 febbraio 2021: viene lanciato \"Lawkanat 1\", il primo satellite birmano\nGiorno Nazionale.\nLa data del Giorno Nazionale celebra il giorno della protesta dei primi studenti universitari birmani contro il sistema educativo inglese, ovvero il primo sciopero degli studenti all'Universit\u00e0 di Rangoon che coincide con l'anniversario della rivolta contro il dominio britannico, nel 1920, che culmin\u00f2 con la Dichiarazione di indipendenza dal Regno Unito il 4 gennaio del 1948.\nLa data della Giornata nazionale cambia ogni anno dato che si basa sul calendario birmano. Cade esattamente il decimo giorno dopo la prima luna piena del mese di Tazaungmon, il che significa che la ricorrenza nazionale pu\u00f2 coincidere con un giorno compreso tra la met\u00e0 di novembre e inizio di dicembre.\nSport.\nLo sport nazionale birmano \u00e8 la lethwei chiamata anche boxe birmana; \u00e8 un'arte marziale simile alla muay thai thailandese e si differenzia da quest'ultima soltanto per una particolarit\u00e0: possono essere usate anche le testate. Una disciplina tipicamente birmana, e praticata solo nei paesi indocinesi, \u00e8 il \"chinlone\": una sorta di danza effettuata da una squadra di sei giocatori che compiono funamboliche acrobazie palleggiando con una palla di rattan in uno spazio ristretto. Tra gli sportivi birmani che si sono maggiormente distinti possiamo ricordare Aung La Nsang, che fu il primo lottatore per la Birmania a vincere un campionato mondiale nelle arti marziali miste.\nTradizioni.\nSebbene in Birmania esistano svariate culture indigene, quella dominante \u00e8 principalmente quella Bamar. La cultura Bamar \u00e8 stata influenzata da quelle degli Stati confinanti. Ci\u00f2 \u00e8 manifestato nella sua cucina, nella letteratura, nella musica, nel teatro e nella danza. Le arti, soprattutto la letteratura, hanno come tema principale il Buddhismo Therav\u0101da.\nIn qualsiasi villaggio birmano tradizionale, il monastero \u00e8 il centro della vita culturale e i monaci sono venerati anche dai laici. Per un ragazzo che diventa monaco si esegue una cerimonia chiamata \"shibyu\" ed \u00e8 il suo pi\u00f9 importante rito di crescita. Alla stessa et\u00e0 le ragazze svolgono delle cerimonie in cui si perforano i lobi delle orecchie (\u1014\u102c\u1038\u101e\u103d\u1004\u103a\u1038, \"Nathwin\"). La cultura birmana \u00e8 pi\u00f9 evidente nei villaggi in cui queste cerimonie si compiono in tutto l'arco dell'anno, specialmente nelle pagode.\nIl colonialismo britannico ha introdotto alcuni elementi occidentali, specialmente nell'educazione e negli edifici delle citt\u00e0 come Yangon. In seguito all'attivit\u00e0 missionaria nelle minoranze Karen e Shan \u00e8 diffusa la cultura cristiana.\nGastronomia.\nLa cucina birmana \u00e8 stata influenzata dalla cucina indiana, cinese e thailandese. L'ingrediente principale della cucina \u00e8 il riso. Sono inoltre mangiati noodles e pane. La cucina birmana utilizza spesso i gamberi, i pesci, il maiale e il montone. Il manzo, definito \"carne tab\u00f9\", al contrario, viene mangiato solo raramente.\nIl condimento pi\u00f9 diffuso, e quasi onnipresente nel cibo della Birmania meridionale, \u00e8 lo \"ngapi\", una pasta a base di pesce e/o gamberetti, seccati, sminuzzati, salati e lasciati maturare al sole fino a ottenere un prodotto dal sapore estremamente forte, simile alla \"salsa di pesce\", molto comune anche negli altri paesi dell'Asia orientale o all'antico \"garum\", noto all'epoca dei Latini. Sono anche usati vari tipi di curry, quali il masala e i peperoncini rossi. Il \"Mohinga\", considerato piatto nazionale della Birmania, consiste di brodo di pesce-gatto al curry con farina di ceci, vermicelli di riso e salsa di pesce. La frutta tropicale \u00e8 servita spesso come dessert. Le citt\u00e0 importanti offrono una pi\u00f9 ampia variet\u00e0 di cucine tra cui quella Shan, la cinese e la indiana."}
{"id": "675036", "revid": "729019", "url": "https://it.wikipedia.org/wiki?curid=675036", "title": "Giovanni Battista da Montesecco", "text": "Biografia.\nNato a Montesecco intorno al 1450 da una famiglia di piccola nobilt\u00e0 che aveva posseduto il castello omonimo, era il fratello maggiore del condottiero Leone da Montesecco.\nNel 1469 entr\u00f2 al servizio dello Stato Pontificio e prese parte in agosto alla battaglia di Mulazzano contro Roberto Malatesta, venendo ferito ma premiato con l'assegnazione del comando del presidio di fanteria di Castel Sant'Angelo a Roma.\nNel giugno del 1474, al servizio di Papa Sisto IV, partecip\u00f2 all'assedio di Citt\u00e0 di Castello con Pino III Ordelaffi. Nel 1477 fu inviato a Faenza per difendere Carlo II Manfredi dalle truppe del fratello Galeotto. Qui combatt\u00e9 al fianco di Girolamo Riario, nipote del Papa.\nNel 1478 gli venne proposto di recarsi a Firenze per coadiuvare la Congiura dei Pazzi. La congiura, ordita forse dal Papa in persona, prevedeva la cacciata dei Medici (solo in un secondo momento si decise l'eliminazione fisica di Lorenzo de' Medici e di suo fratello Giuliano) con la collaborazione della famiglia Pazzi, banchieri del Papa e rivali dei Medici. Giovanni Battista, che nell'aprile dell'anno era stato nominato dal Papa capitano, per tre mesi, della guardia del palazzo apostolico, convinto anche dalla promessa di una lauta ricompensa, lasci\u00f2 Imola con 30 balestrieri a cavallo e 50 fanti e si rec\u00f2 a Firenze col pretesto di essere diretto a Montone per assediare Carlo Fortebraccio.\nConobbe Lorenzo ed ebbe l'incarico di partecipare personalmente all'assassinio, inizialmente organizzato mediante la somministrazione di un veleno ad un banchetto (al quale per\u00f2 Giuliano de' Medici non si rec\u00f2), poi tramite un assalto con i pugnali durante la messa del giorno seguente. Giovanni Battista tuttavia si rifiut\u00f2 di compiere un atto tanto efferato per di pi\u00f9 in una chiesa durante una liturgia religiosa e fu dunque sostituito da due preti non esperti in fatti d'arme, Stefano da Bagnone e il vicario apostolico Antonio Maffei. Essi fallirono nell'esecuzione del delitto e la mancata congiura segn\u00f2 la condanna di tutti coloro che vi avevano preso parte. Inoltre il ritardo delle truppe militari di appoggio provenienti da Citt\u00e0 di Castello e Forl\u00ec contribuirono ulteriormente al fallimento dell'azione. Giovanni Battista si rifugi\u00f2 in un monastero benedettino, ma fu trovato e catturato dai soldati fiorentini e poi torturato.\nFu decapitato la sera del 4 maggio nel Palazzo del Bargello e la sua testa fu collocata a monito sul portone dell'edificio."}
{"id": "675037", "revid": "6340", "url": "https://it.wikipedia.org/wiki?curid=675037", "title": "Erinejarh", "text": ""}
{"id": "675038", "revid": "767487", "url": "https://it.wikipedia.org/wiki?curid=675038", "title": "Scott Raynor", "text": "\u00c8 stato fondatore e batterista dei Blink-182 dal 1992 fino al 1998. I motivi della sua uscita di scena, che sembra essere stata amichevole, sono ancora perlopi\u00f9 oscuri. Secondo gli altri due Blink-182 Mark Hoppus e Tom DeLonge, Scott voleva tornare a studiare e quando, durante un concerto, ricevette la notizia dell'accettazione a uno dei pi\u00f9 prestigiosi college d'America, decise di lasciare la band, provocando lo sconforto in migliaia di fan. Il suo posto fu preso da Travis Barker, allora batterista degli Aquabats. Un'altra versione molto accreditata \u00e8 quello che vede Scott coinvolto in problemi di alcolismo e quindi costretto dalla band a lasciare i Blink per riabilitarsi.\nBiografia.\nEgli \u00e8 stato un appassionato fan dei Metallica e dei Fugazi in giovent\u00f9. \u00c8 diventato batterista quando \u00e8 entrato a far parte della sua prima band con alcuni amici, poich\u00e9 loro avevano preso tutti gli \"strumenti migliori\" prima che Raynor potesse scegliere e a lui toccava quindi la batteria. Nel 1992 fonda assieme a Mark Hoppus (basso/voce) e Tom DeLonge (chitarra/voce) la band \"blink\" poi ribattezzata per questioni legali in Blink-182. Egli suonava assieme a DeLonge nel garage di quest'ultimo con amici fino all'incontro con Hoppus, grazie alla sorella dello stesso, Anne, compagna di scuola di Tom. Coi Blink-182 registra i demo \"Flyswatter\" e \"Buddha\" e gli album \"Cheshire Cat\" e \"Dude Ranch\". Nel 1998 abbandona la band durante un Tour mondiale, viene sostituito da Travis Barker degli Aquabats.\nQuando gli \u00e8 stata chiesta la motivazione della sua espulsione dai Blink-182 in un'intervista, Scott ha dichiarato quanto segue: \nIl 14 agosto 2006, b182.com ha rilasciato un'intervista esclusiva, in cui Mark Hoppus ha risposto a 20 domande, nella quale i fan erano in cerca di risposte, dal momento della pausa dei Blink-182. Quando gli \u00e8 stato chiesto il suo pensiero in merito a Scott Raynor, Hoppus ha detto di preferire di non rispondere, e che Raynor aveva discusso la questione della sua volont\u00e0, nelle altre interviste.\nDopo aver lasciato i Blink-182, Scott ha suonato in gruppi musicali come One Track Mind (con i quali registr\u00f2 un EP chiamato \"The Endless Bummer\", nel 2002), Death on Wednesday (curiosamente come chitarrista), Grumpy, ISINGLASS (formati con un paio di amici e con cui ha registrato tre canzoni e le hanno messe su Internet), e infine nei The Spazms con i quali ha registrato una demo. Nel gennaio del 2017, Scott ha suonato la batteria per la band \"The Wraith\", nell'EP \"Shadow Flag\"."}
{"id": "675039", "revid": "486946", "url": "https://it.wikipedia.org/wiki?curid=675039", "title": "Giovan Battista Montesecco", "text": ""}
{"id": "675040", "revid": "486946", "url": "https://it.wikipedia.org/wiki?curid=675040", "title": "Giovanbattista Montesecco", "text": ""}
{"id": "675042", "revid": "1186766", "url": "https://it.wikipedia.org/wiki?curid=675042", "title": "Aym", "text": ""}
{"id": "675052", "revid": "767487", "url": "https://it.wikipedia.org/wiki?curid=675052", "title": "Buddha (album)", "text": "Buddha \u00e8 il terzo demo della band californiana Blink-182, allora sotto il nome di Blink. Venne pubblicato nei negozi nei primi mesi del 1994 in formato MC, e nel 1998 in formato CD con una copertina differente.\nL'album fu registrato in tre notti su un registratore multitraccia a 24 piste ai Double Time Studios di San Diego, California; successivamente questo CD \u00e8 stato tolto dal commercio e sostituito con \"Cheshire Cat\".\nCanzoni.\n\"Time\", \"Point of View\" e \"Reebok Commercial\" compaiono originariamente nel demo autoprodotto \"Flyswatter\" e successivamente nel \"Demo #2\". \"Carousel\", \"T.V.\", \"Strings\", \"Fentoozler\", \"Romeo &amp; Rebecca\", \"Sometimes\" e \"Toast &amp; Bananas\" faranno parte dell'album \"Cheshire Cat\". \"Degenerate\" far\u00e0 parte dell'album \"Dude Ranch\". Le rimanenti tracce non appariranno in nessun altro album."}
{"id": "675053", "revid": "1186766", "url": "https://it.wikipedia.org/wiki?curid=675053", "title": "Aze", "text": ""}
{"id": "675056", "revid": "363629", "url": "https://it.wikipedia.org/wiki?curid=675056", "title": "Demilich", "text": ""}
{"id": "675061", "revid": "106875711", "url": "https://it.wikipedia.org/wiki?curid=675061", "title": "Sesta minore", "text": "Una sesta minore (o meglio intervallo di sesta minore) \u00e8 l'intervallo esistente tra due note distanti fra loro 8 semitoni, o pi\u00f9 precisamente 3 toni (Tono (musica)) e 2 semitoni. La sesta minore di Do, ad esempio, \u00e8 La bemolle.\nIl bicordo armonico fatto di due note distanti tra loro una sesta minore ha una consonanza \"imperfetta\"."}
{"id": "675063", "revid": "7336", "url": "https://it.wikipedia.org/wiki?curid=675063", "title": "Pro Natura", "text": ""}
{"id": "675065", "revid": "305343", "url": "https://it.wikipedia.org/wiki?curid=675065", "title": "Classifica dei marcatori della Serie A", "text": "Classifica dei marcatori dei campionati di Serie A.\nDi seguito \u00e8 riportata la classifica dei 100 giocatori che nella storia della Serie A del campionato italiano di calcio hanno realizzato pi\u00f9 reti.\nL'elenco tiene conto dei campionati a girone unico, a partire dal campionato 1929-30. Non vengono considerati nell'elenco il campionato Alta Italia del 1944 e il campionato misto di Serie A-B del 1945-46, svoltisi entrambi a gironi.\nIn grassetto sono indicati i calciatori militanti in Serie A.\nClassifica dei marcatori di Serie A e Divisione Nazionale.\nDi seguito vi \u00e8 la classifica dei primi 100 marcatori dei campionati italiani organizzati su base nazionale. In questo elenco - oltre ai campionati di Serie A a girone unico - sono considerati anche i campionati 1926-27, 1927-28, 1928-29 e 1945-46, svoltisi tutti a gironi plurimi.\nIn grassetto sono indicati i calciatori ancora militanti in Serie A.\nClassifica dei marcatori di Serie A in attivit\u00e0.\nDi seguito vi \u00e8 la classifica dei primi 20 marcatori che giocano nella Serie A 2021-2022.\n&lt;/noinclude&gt;\nClassifica dei marcatori di Serie A con un'unica squadra.\nIn grassetto sono indicati i calciatori militanti in Serie A nella stagione 2021-2022.\nMaggior numero di gol in un campionato.\nElenco aggiornato al 1\u00ba agosto 2020.\nTutti i campionati.\nCon l'asterisco sono contrassegnati i marcatori prima dell'istituzione del \"girone unico\" (dal 1929-30)."}
{"id": "675069", "revid": "59785", "url": "https://it.wikipedia.org/wiki?curid=675069", "title": "Mandres", "text": "Luoghi abitati.\nFrancia.\nMandres \u00e8 il nome di alcuni comuni francesi:"}
{"id": "675071", "revid": "287204", "url": "https://it.wikipedia.org/wiki?curid=675071", "title": "Sesta maggiore", "text": "L'intervallo di sesta maggiore \u00e8 l'intervallo esistente tra due note distanti fra loro 9 semitoni, cio\u00e8 4 toni e mezzo. Per esempio, la sesta maggiore di Do \u00e8 La.\nIl bicordo formato da due note distanti fra loro una sesta maggiore ha una consonanza \"imperfetta\"."}
{"id": "675074", "revid": "228587", "url": "https://it.wikipedia.org/wiki?curid=675074", "title": "Sarah Orne Jewett", "text": "Biografia.\nLe opere di Sarah Orne Jewett sono ambientate nei dintorni di South Berwick, sua citt\u00e0 natale, piccola cittadina portuale sull'oceano, al confine tra Maine e New Hampshire. Il padre di Sarah era un medico, e lei spesso lo accompagnava nelle sue visite, imparando cos\u00ec a conoscere i colori e i suoni della sua terra e i suoi abitanti. Per alleviare la sua artrite reumatoide, malattia cronica che l'afflisse gi\u00e0 nei primi anni di vita, Sarah soleva fare lunghe passeggiate e, grazie a queste, svilupp\u00f2 un profondo amore per la natura. Successivamente visit\u00f2 spesso Boston, dove venne in contatto con le pi\u00f9 influenti figure letterarie del suo tempo; tuttavia non abband\u00f2 mai South Berwick, la \"Deephaven\" delle sue storie.\nA diciannove anni pubblic\u00f2 il suo primo importante racconto su \"The Atlantic Monthly\", e la sua reputazione letteraria crebbe notevolmente durante gli anni '70 e '80. Pi\u00f9 che per la trama delle sue storie, fu apprezzata soprattutto per i piccoli ritratti di vita campestre contenuti in esse. Tra le pi\u00f9 caratteristiche opere di Sarah Jewett si possono includere \"The Country of the Pointed Firs (Il paese degli abeti aguzzi,\" 1896), \"A Country Doctor\" (1884), il racconto di una ragazza del New England che rifiuta il matrimonio per diventare un medico, e \"The White Heron\" (\"L'airone bianco\", 1886), raccolta di storie brevi. Alcune delle sue poesie furono raccolte in \"Verses\" (1916); scrisse anche tre libri per bambini.\nSarah Jewett non si spos\u00f2 mai, n\u00e9 ebbe figli, ma strinse una profonda amicizia con la scrittrice Annie Adams Fields (1834-1915) e suo marito James Thomas Fields (1817-1881), editore dell'\"Atlantic Monthly\". Dopo la morte di James Fields nel 1881, Sarah Jewett e Annie Fields vissero insieme per il resto della vita. \nEbbe diversi amici letterati, quali Willa Cather, William Dean Howells, Henry James, Rudyard Kipling, Harriet Beecher Stowe, Alfred Tennyson, Mark Twain, Henry Wadsworth Longfellow, Nathaniel Hawthorne o John Greenleaf Whittier.\nIl 3 settembre 1902, giorno del suo 53\u00ba compleanno, ebbe un grave incidente in carrozza che pose fine alla sua carriera di scrittrice. Mor\u00ec nel 1909. La casa della famiglia Jewett a South Berwich \u00e8 preservata come Patrimonio storico nazionale (\"National Historic Landmark\") degli Stati Uniti.\nOpere.\nEdizioni pi\u00f9 recenti e bibliografia minima"}
{"id": "675079", "revid": "287204", "url": "https://it.wikipedia.org/wiki?curid=675079", "title": "Settima minore", "text": "L'intervallo di settima minore \u00e8 l'intervallo esistente tra due note distanti fra loro 10 semitoni, cio\u00e8 5 toni. Per esempio, la settima minore di Do \u00e8 Si bemolle.\nIl bicordo di due note distanti tra loro una settima minore \u00e8 piuttosto dissonante.\nLa settima minore della tonica \u00e8 utilizzata negli accordi di settima dominante."}
{"id": "675086", "revid": "125389542", "url": "https://it.wikipedia.org/wiki?curid=675086", "title": "Narada Michael Walden", "text": "Il nome Narada gli fu attribuito dal guru Sri Chinmoy alla fine degli anni settanta. In carriera, nell'arco di tre decenni, ha ricevuto numerosi riconoscimenti fra i quali vari dischi d'oro e di platino.\nHa svariato fra diverse tendenze musicali fra le quali: rock, jazz, pop, R&amp;B e fusion.\nFra i premi attribuitigli ricordiamo: \"Compositore dell'anno\" nel 1987; Album dell'anno nel 1993 per la colonna sonora del film \"The Bodyguard\" e \"Canzone dell'anno\" nel 1985 per \"Freeway of Love\" interpretata da Aretha Franklin. Figura anche nella \"Top ten\" dei produttori per il numero di \"hits\" piazzate in prima posizione.\nCarriera.\nLa sua carriera comprende collaborazioni con John McLaughlin e la Mahavishnu Orchestra (nella quale \u00e8 subentrato a Billy Cobham), Weather Report, e Jeff Beck.\nAltre importanti partecipazioni sono legate a Al Jarreau, Starship (\"Nothing's Gonna Stop Us Now\"), Lisa Fischer e Mariah Carey.\nNel 1985 ha prodotto e arrangiato l'album \"Whitney Houston\" per la \"Perfection Light Productions Inc.\""}
{"id": "675088", "revid": "648655", "url": "https://it.wikipedia.org/wiki?curid=675088", "title": "Caff\u00e8 Mauro", "text": "La Mauro Demetrio S.p.A., nota come Mauro Caff\u00e8 o Caff\u00e8 Mauro \u00e8 un'azienda italiana specializzata nella produzione del caff\u00e8, fondata nel 1949 a Reggio Calabria dalle ceneri dell'azienda familiare di Demetrio Mauro creata nel 1930, che importava il caff\u00e8 per via marittima dalle colonie africane.\nStoria.\nGli inizi.\nAgli inizi del XX secolo la famiglia Mauro compra una nave usata da 40 tonnellate, la \"Salvatore Padre\", trasporta merci sullo Stretto fino al 1936 quando si trasferisce in Africa nelle colonie.\nDopo la Seconda guerra Mondiale nel 1945 Demetrio Mauro torna in Italia, dove ormai la sua famiglia non ha pi\u00f9 nulla e decide di ripartire da zero. Cos\u00ec con una macchina da torrefazione usata da 20\u00a0kg inizia a Milano, in un seminterrato di via Calamatta, l'attivit\u00e0 di produzione di caff\u00e8 tostato. Nel 1949 la stessa macchina viene installata a Reggio Calabria in via Florio facendo nascere cos\u00ec la Mauro Caff\u00e8.\nNel 1952 l'azienda \u00e8 a conduzione familiare con una modesta produzione di 3 quintali di caff\u00e8 tostato al giorno. Nel 1957 la produzione di caff\u00e8 tostato arriva a 15 quintali al giorno, e la costante crescita della domanda impone una ristrutturazione. L'anno seguente infatti vede l'azienda in uno stabilimento di quattro piani su 10.000 m2 nella periferia nord di Reggio. Nel 1964 il primo spot pubblicitario che vede come protagonisti i messicani Chico e Manolo.\nIn 10 anni la Mauro Caff\u00e8 moltiplica di sette volte il suo fatturato diventando negli anni Novanta il secondo produttore italiano di caff\u00e8 grazie a due fattori chiave: \u00e8 tra le prime aziende a presentarsi nelle drogherie con il caff\u00e8 confezionato e crea una capillare rete distributiva in Italia. Sempre in quel periodo sponsorizza la nazionale italiana ai Mondiali di calcio.\nCambia la propriet\u00e0.\nNei primi anni Duemila, dopo che una parte della famiglia finisce coinvolta in un'indagine giudiziaria per usura, i due rami dei Mauro (da un lato Antonio e Maurizio Mauro, dall'altra Lillo Mauro) si dividono. L'azienda, indebitata con le banche e sovradimensionata, incontra difficolt\u00e0 e nel 2008 viene acquisita per il 60% dalla famiglia Capua di Reggio Calabria: una famiglia di imprenditori calabresi che per 25 anni ha imbottigliato in cinque stabilimenti Coca-Cola e che proprio quell'anno cede la societ\u00e0, la Socib, alla Coca-Cola Hbc. L'altro 40% del capitale resta a Maurizio Mauro, nipote del fondatore.\nViene rivisto il logo, \u00e8 effettuato il reystiling del packaging, viene attuata una pesante ristrutturazione del personale che passa da 117 a 50 dipendenti. Nel tempo esce di scena la famiglia Mauro, il 75% del capitale \u00e8 controllato da Fabrizio Capua mentre l'altro 25% fa capo al fratello Riccardo. Una lunga ristrutturazione terminata all'inizio del 2019 con un'intesa con la banche creditrici e con un nuovo piano industriale che prevede l'avvio di una catena di piccole caffetterie partendo da Milano e rafforzando il business delle capsule e delle cialde compatibili con Nescaf\u00e9 e Nespresso.\nStrutture.\nLa sede della Mauro Caff\u00e8 \u00e8 a Villa San Giovanni. Inaugurata nel 1997 nella zona industriale di Campo Calabro, alla periferia nord di Reggio Calabria, la struttura sorge su un'area di 37.000 m2 che si affaccia sullo scenario dello Stretto."}
{"id": "675091", "revid": "1439131", "url": "https://it.wikipedia.org/wiki?curid=675091", "title": "SEAT Altea", "text": "La SEAT Altea \u00e8 una monovolume media, sviluppata sulla piattaforma Volkswagen Golf V per la casa spagnola SEAT, controllata dalla Volkswagen stessa. Prende il nome dall'omonimo paese della Comunit\u00e0 Valenciana.\nHa inaugurato il nuovo corso stilistico SEAT, con auto dallo stile grintoso, ed \u00e8 stata disegnata da Walter de Silva. Nel 2003, in fase di concept, ha ricevuto il premio come miglior concept car presentata in quell'anno. L'Altea \u00e8 stata venduta fino al 2014, mentre la versione XL \u00e8 rimasta nei listini fino a meta 2015.\nIl contesto.\nL'Altea ha debuttato nel 2004, con uno stile inconsueto a met\u00e0 strada tra una monovolume e una berlina sportiva, definita dalla stessa Seat come \"MSV\", ovvero Multi Sport Vehicle. Adesso \u00e8 stata ben recepita e ha un discreto successo, e sul suo pianale, lo stesso della Audi A3, sono nate le nuove generazioni di SEAT Toledo e SEAT Le\u00f3n.\nOltre allo stile sportivo l'Altea ha anche un comportamento stradale fuori dalla norma per un MPV: il piacere di guida \u00e8 pari a quello di una segmento C sportiveggiante. Sul punto della sicurezza, ottiene le 5 stelle Euro NCAP.\nA fine 2005, al Motorshow di Bologna viene presentato il concept \"Altea FR (Formula Racing)\" spinto da un 2.0 TDI da 170 CV e leggermente modificato a livello estetico (paraurti pi\u00f9 avvolgenti e serigrafie FR nelle fiancate).\nNel 2006 arriva la \"1.6 Dual\" con alimentazione benzina/GPL e la versione FR disponibile col 2.0 TDI e con un 2.0 TFSI a benzina in grado di erogare 200 CV. Al salone di Parigi viene presentata la versione allungata, detta XL.\nNel 2008 entra a listino il nuovo motore 1.8 TSI disponibile nell'allestimento Stylance con il solo cambio manuale a 6 marce. Derivato dal 2.0 TFSI riducendo la corsa e mantenendo invariato l'alesaggio, il 1,8 presenta un variatore di fase sulle sole valvole di aspirazione, mentre viene conservato il contralbero di equilibratura e la distribuzione \u00e8 sempre a catena. Come il TFSI, anche il TSI \u00e8 equipaggiato con una turbina a palette fisse BorgWarner K03, dispone di iniezione diretta della benzina e si contraddistingue per una curva di coppia che vede il picco di 250 Nm dai 1500 ai 4500 giri/min, con potenza di 118\u00a0kW (160 CV) espressa a 5000 giri/min.\nInvece nel 2009 avviene il leggero restyling di mezz' et\u00e0: ora l'auto si avvicina al nuovo concetto stilistico Seat (Arrow Design). Viene leggermente ridisegnato il paraurti anteriore assieme alla calandra, e il lunotto posteriore viene ampliato e ridisegnato. Arrivano anche nuovi cerchi in lega.\nNel 2014 la versione pi\u00f9 compatta dell'Altea comincia a uscire dai listini europei, dove continua a rimanere la versione XL. Nel 2015 anche sul sito ufficiale spagnolo viene preannunciata l'ultima edizione di entrambe le versioni."}
{"id": "675092", "revid": "1652635", "url": "https://it.wikipedia.org/wiki?curid=675092", "title": "Cunningham (nautica)", "text": "Nella navigazione a vela, il cunningham \u00e8 un tipo di caricabasso usato su una barca a vela bermudiana per modificare il grasso della vela. Prende il nome dall'inventore, Briggs Cunningham, un armatore vincitore di una Coppa America, che era costruttore e velista, cos\u00ec come appassionato pilota di automobili da corsa. \nIl \"Columbia\", un yacht di classe 12 metri S.I., fu condotto alla vittoria da Cunningham nella sfida di Coppa America del 1958. \nDescrizione.\nIl sistema solitamente consiste di una cima che \u00e8 assicurata ad un'estremit\u00e0 all'albero o al boma sotto il piede della randa; quindi \u00e8 passata attraverso un occhiello nell'inferitura della vela vicino all'angolo di mura, quindi \u00e8 condotta gi\u00f9 dall'altro lato ad un punto di fissaggio sull'albero, sul boma o sulla coperta.\nRegolazioni.\nLa tensione della ralinga \u00e8 ottenuta dalla regolazione combinata di drizza e cunningham. La tensione applicata, spostando il tessuto, consente di modificare la posizione del grasso della vela migliorandone cos\u00ec l'efficacia.\nIl vantaggio primario di registrazione tramite il cunningham \u00e8 la velocit\u00e0 e la facilit\u00e0 con cui la tensione pu\u00f2 essere cambiata in navigazione e in regata. \nSi tratta di un controllo fine che \u00e8 usato pi\u00f9 frequentemente in regata che nella navigazione da diporto\nCollegamenti esterni.\nIl sito ufficiale di Briggs Cunningham (in inglese)"}
{"id": "675093", "revid": "3137", "url": "https://it.wikipedia.org/wiki?curid=675093", "title": "Michael Walden", "text": ""}
{"id": "675094", "revid": "647919", "url": "https://it.wikipedia.org/wiki?curid=675094", "title": "L'amuleto di samarcanda", "text": ""}
{"id": "675095", "revid": "111631", "url": "https://it.wikipedia.org/wiki?curid=675095", "title": "Ciapa no", "text": ""}
{"id": "675098", "revid": "404338", "url": "https://it.wikipedia.org/wiki?curid=675098", "title": "Mastodonte", "text": ""}
{"id": "675100", "revid": "22475", "url": "https://it.wikipedia.org/wiki?curid=675100", "title": "Giorgio Sommer", "text": "Biografia.\nDopo gli studi commerciali si dedic\u00f2 completamente alla fotografia, divenendo uno dei pi\u00f9 famosi e prolifici fotografi del XIX secolo. Lavor\u00f2 dapprima in Svizzera, ove produsse immagini in rilievo di montagne per il governo elvetico. Nel 1856 trasfer\u00ec i suoi affari a Napoli e successivamente (1866) form\u00f2 un sodalizio con il fotografo tedesco Edmund Behles (noto anche come Edmondo Behles) che possedeva uno studio a Roma. Operando dai rispettivi studi a Napoli e a Roma, Sommer e Behles divennero i pi\u00f9 prolifici produttori di fotografie in Italia.\nIl suo catalogo includeva immagini dai Musei Vaticani, dal Museo archeologico nazionale di Napoli, le rovine romane a Pompei, ma anche strade ed architetture di Napoli, Firenze, Roma, Capri e Sicilia. Le pi\u00f9 notevoli fra tutte sono quelle da lui pubblicate nell'album \"Dintorni di Napoli\", che conteneva pi\u00f9 di un migliaio di immagini di architetture e \"scene di vita quotidiana\" a Napoli. Le \"scene di vita quotidiana\" erano, in realt\u00e0, ricostruite in studio, essendo all'epoca impossibile, per i tempi d'esposizione, riprendere soggetti in movimento; esse sono spesso macchiate da un vieto folklore. Nel 1872, document\u00f2 l'eruzione del Vesuvio in una serie di affascinanti fotografie.\nSommer e Behles parteciparono a numerose esposizioni vincendo innumerevoli premi e riconoscimenti per la loro opera (Londra 1862, Parigi 1867, Vienna 1873, Norimberga 1885). Infine, Sommer fu nominato fotografo ufficiale di Re Vittorio Emanuele II d'Italia.\nOltre alle fotografie, Sommer produsse stereografie, illustrazioni per libri, biglietti da visita.\nGrazie allo straordinario successo riscontrato, apr\u00ec nuovi studi a Napoli: oltre quello in Via Chiaia 168, due a Via Monte di Dio e uno in Piazza della Vittoria. Si spense a Napoli nel 1914."}
{"id": "675101", "revid": "287204", "url": "https://it.wikipedia.org/wiki?curid=675101", "title": "Archimede (pirocorvetta)", "text": "L'Archimede \u00e8 stata una pirofregata (successivamente pirocorvetta) della Real Marina del Regno delle Due Sicilie, successivamente acquisita dalla Regia Marina.\nStoria.\nCaratteristiche e costruzione.\nCostruita tra il 1842 ed il 1845 nei cantieri di Castellammare di Stabia per conto della Real Marina del Regno delle Due Sicilie, seguiva al vascello a due ponti \"Archimede\" (1795-1815) della stessa marina.\nL'unit\u00e0 era gemella dell\u2019\"Ercole\", ed era una delle prime due navi da guerra a vapore costruite nel Regno delle Due Sicilie. L'apparato propulsivo era costituito da quattro caldaie tubolari Gruppy e da una macchina alternativa a vapore Maudslay &amp; Field, che imprimeva la potenza di 30\u00a0CV a due ruote a pale laterali articolate tipo Morgan, permettendo una velocit\u00e0 di 7 nodi ed un'autonomia, a tale velocit\u00e0, di 192 ore.\nLa nave aveva inoltre due alberi a vele quadre (armamento velico a brigantino), il secondo dei quali, l'albero maestro, divenne poi a vele auriche (brigantino goletta). L'armamento si componeva in origine di dieci bocche da fuoco: un cannone a canna liscia da 117 libbre, uno da 60 libbre, quattro obici lisci Paixhans da 30 libbre ed altrettanti in bronzo da 12 libbre.\nStoria operativa.\nNel 1848-1849, durante la rivolta indipendentista della Sicilia, la nave, al comando del capitano di fregata Viglieco, venne pi\u00f9 volte inviata in Sicilia per reprimere la ribellione. Nell'aprile del 1849 la pirofregata bombard\u00f2 Taormina, Messina e Catania e, per ordine del comandante di squadra, tolse dalla bandiera i colori nazionali che vi erano stati aggiunti nel febbraio 1848 in seguito alla proclamazione dello Statuto. Il 2 aprile l'unit\u00e0, insieme alle pirofregate \"Roberto\" e \"Carlo III\", si port\u00f2 nelle acque di tra Schis\u00f2 e Taormina, che si arrese l'indomani sera.\nSuccessivamente la pirofregata effettu\u00f2 numerose crociere nelle acque del Mar Mediterraneo, fino all'11 febbraio 1851, quando entr\u00f2 nei cantieri di Castellammare per esservi sottoposta a lavori di grande manutenzione.\nNel 1854 l\u2019\"Archimede\", al comando del capitano di fregata Gonzales, prese a rimorchio il brigantino statunitense \"Golden Rule\", impedendo che naufragasse: per questa coraggiosa azione il Congresso di Washington insign\u00ec il comandante Gonzales di Medaglia d'oro al merito.\nIl 20 aprile 1860, durante i moti siciliani che precedettero l'impresa dei Mille, l\u2019\"Archimede\" venne inviata a perlustrare, insieme alla pirocorvetta \"Stromboli\", la costa tra Mazara e Capo Passero. Il 27 maggio 1860, giorno dell'attacco garibaldino a Palermo, l\u2019\"Archimede\", al comando del capitano di fregata Carlo Flores ed assegnata alla squadra del brigadiere Luigi Chr\u00e9tien, si trovava nel porto siciliano.\nIl 21 agosto 1860 la pirofregata cannoneggi\u00f2 Torre Faro e cattur\u00f2 nello stretto di Messina, insieme ai rispettivi equipaggi e comandanti, circa quindici barche reduci dallo sbarco dei garibaldini della Divisione Cosenz a Favazzina.\nSuccessivamente, il 7 settembre 1860, la pirofregata, che si trovava a Napoli, disobbed\u00ec all'ordine di seguire Francesco II a Gaeta, e pass\u00f2 alla Marina sarda, come la maggior parte della flotta del Regno delle Due Sicilie.\nIl 7 gennaio 1861, nel corso del lungo assedio di Gaeta, la nave trasport\u00f2 da Genova a Mola di Gaeta un battaglione sardo-piemontese a rinforzo delle truppe assedianti.\nIl 17 marzo 1861 l\u2019\"Archimede\" venne incorporata nella neocostituita Regia Marina. L'armamento venne ridotto a sei pezzi da 160\u00a0mm (40 libbre), quattro a canna liscia e due a canna rigata.\nL'11 dicembre 1862 l'unit\u00e0 venne inviata a Rodi Garganico, nel luogo dove due giorni prima era naufragato il rimorchiatore \"San Pietro\" di cui recuper\u00f2 i rottami, trasportandoli poi ad Ancona.\nNel giugno 1863 la nave venne declassata a pirocorvetta. In quello stesso anno l\u2019\"Archimede\" port\u00f2 soccorso al piroscafo italiano \"Cairo\", incagliato presso Bari, e qualche tempo dopo (durante lo stesso anno) alla pirofregata \"Garibaldi\", incagliata presso Brindisi.\nNegli anni successivi la nave fu tra le pi\u00f9 attive nelle crociere nel Mediterraneo, trascorrendo anche vari periodi in disarmo.\nNel maggio 1879 la pirofregata sub\u00ec una nuova sostituzione dell'armamento, che divenne composto da un cannone a canna rigata da 179 libbre e quattro da venti libbre. Al comando del capitano di fregata Raffaele Cabarra, l\u2019\"Archimede\" venne quindi inviata (1879) in America latina come stazionaria, per proteggere gli interessi delle comunit\u00e0 italiane l\u00e0 stabilitesi. Nell'occasione la nave risal\u00ec il Paran\u00e0. Dopo lo scoppio della guerra tra Cile e Per\u00f9, la pirofregata attravers\u00f2 lo stretto di Magellano e si trasfer\u00ec cos\u00ec nell'Oceano Pacifico, quindi, dopo aver stazionato per diverso tempo in Per\u00f9, venne inviata a Panama, dove comandante ed equipaggio vennero sostituiti con personale appena giunto dall'Italia sul trasporto \"Citt\u00e0 di Genova\". Con un nuovo equipaggio, l\u2019\"Archimede\" fece rotta verso sud e stazion\u00f2 nei porti del Cile, recandosi pi\u00f9 volte anche in Ecuador.\nOrmai obsoleta ed usurata, la vecchia nave, con lo scafo troppo malconcio per poter convenientemente riattraversare l'oceano e tornare in Italia, venne disarmata nell'agosto 1883 a Callao, dove il 30 novembre di quell'anno, giorno della radiazione, avvenne l'ultimo ammainabandiera. L'equipaggio torn\u00f2 in Italia sul pirotrasporto \"Conte di Cavour\", mentre l\u2019\"Archimede\" venne ceduta per demolizione ai fratelli Barabino &amp; C. di Callao, al prezzo di 173.230 lire.\nNel corso dei 37 anni di servizio della nave si erano succeduti venti comandanti: nove borbonici, due sardi e nove italiani."}
{"id": "675102", "revid": "34222", "url": "https://it.wikipedia.org/wiki?curid=675102", "title": "Gian Pietro Ligari", "text": ""}
{"id": "675103", "revid": "62004", "url": "https://it.wikipedia.org/wiki?curid=675103", "title": "Alfredo Sivocci", "text": "Fu professionista dal 1910 al 1926, conta la vittoria di quattro tappe al Giro d'Italia.\nCarriera.\nFratello minore di Ugo Sivocci, gi\u00e0 ciclista e poi celebre pilota automobilistico, scomparso prematuramente nel 1923, Alfredo Sivocci nel 1909 divenne campione italiano su strada tra i dilettanti.\nPassato professionista nel 1910 con la Legnano, partecip\u00f2 al Giro d'Italia, chiudendo in decima posizione; tuttavia, successivamente, venne squalificato. Nel 1911 si accas\u00f2 alla Senior-Polack, dove conquist\u00f2 la prima vittoria in carriera, vincendo una tappa al Giro d'Italia. Nel 1912 ritorn\u00f2 in maglia Legnano, senza cogliere alcun successo; nel 1913, da individuale, vinse la Coppa Manrico Pasquali.\nDurante la Prima guerra mondiale si impose in corse di second'ordine del panorama italiano. Nel 1918 non ottenne vittorie, ma sfior\u00f2 il successo al Giro di Lombardia, dove chiuse secondo alle spalle di Gaetano Belloni. L'anno successivo colse importanti affermazioni alla Gran Fondo-La Seicento e alla Corsa del XX settembre, dove vinse entrambe le due tappe e la classifica generale. Nel 1922 torn\u00f2 alla vittoria dopo tre anni di digiuno: si aggiudic\u00f2 una tappa al Giro d'Italia e il Giro del Veneto; inoltre ottenne il quarto posto alla \"Corsa Rosa\" ed il quinto alla Milano-Sanremo. Nel 1923 e nel 1924 vinse altre due tappe al Giro, le quali furono le ultime affermazioni della carriera. \nA partire dal 1953 fu direttore sportivo dell'Atala, della Lygie e infine della Maino."}
{"id": "675104", "revid": "287204", "url": "https://it.wikipedia.org/wiki?curid=675104", "title": "Settima maggiore", "text": "L'intervallo di settima maggiore \u00e8 l'intervallo esistente tra due note distanti fra loro 11 semitoni, cio\u00e8 5 toni e mezzo. Per esempio, la settima maggiore di Do \u00e8 Si.\nIl bicordo di due note distanti tra loro una settima maggiore \u00e8 dissonante.\nLa settima maggiore della tonica \u00e8 utilizzata negli accordi di settima maggiore.\nIn una scala la settima maggiore della tonica \u00e8 detta Sensibile e ha un forte moto di risoluzione sulla tonica."}
{"id": "675106", "revid": "287204", "url": "https://it.wikipedia.org/wiki?curid=675106", "title": "Citroen Evasion", "text": ""}
{"id": "675107", "revid": "124589103", "url": "https://it.wikipedia.org/wiki?curid=675107", "title": "Steve Winwood", "text": "Biografia.\nFiglio di un musicista dilettante, dopo i primi studi di piano classico partecipa agli spettacoli della band del padre, assieme al fratello Muff. Nei primi anni dell'adolescenza, Winwood suona l'Hammond e la chitarra e canta nelle esibizioni degli artisti statunitensi in tour nella zona di Birmingham, beneficiando di esperienze di blues e di soul particolarmente formative con Muddy Waters, John Lee Hooker, T-Bone Walker, Howlin' Wolf, B. B. King, Sonny Boy Williamson II, Eddie Boyd, Otis Spann, Chuck Berry e Bo Diddley. Questa preparazione gli ha permesso di maturare un profondo stile soul-blues ed imprimerlo al proprio potente timbro vocale.\nNel 1965, all'et\u00e0 di 17 anni, assieme al fratello maggiore Muff Winwood, entra a far parte del gruppo di british R&amp;B The Spencer Davis Group come cantante, tastierista e chitarrista, partecipando alla composizione di hit come \"Keep On Running\", \"Somebody Help Me\", ma \u00e8 con il brano \"Gimme Some Lovin\"' che il gruppo ottiene un grande successo internazionale e raggiunge le prime posizioni anche nella speciale classifica americana delle vendite dedicata alla musica nera. Il successo di vendite presso il pubblico nero, che non immaginava che la voce del brano fosse di un bianco, stabilisce per il gruppo il primato di primi artisti bianchi a raggiungere i vertici della classifica nera.\nI notevoli e costanti proventi ricavati dall'interminabile sequela di esecuzioni e registrazioni di \"I'm a Man\" e di \"Gimme Some Lovin\"' da parte di innumerevoli artisti \u2013 tra cui anche la Blues Brothers Band nello sketch musicale \"The Blues Brothers\" del 1978 e nel successivo film omonimo del 1980 \u2013 gli hanno permesso fin dai primi anni di dedicarsi con libert\u00e0 alla composizione ed alla ricerca artistica, approfondendo le proprie inclinazioni percettive libero da ansie commerciali, fino a raggiungere livelli di straordinaria profondit\u00e0 espressiva.\nDotato di grande spessore emotivo ed equilibrio estetico, si inserisce nell'ambiente dell'avanguardia musicale della seconda parte degli anni '60 apportando notevoli contributi interpretativi. Nel 1966 collabora al progetto degli Eric Clapton &amp; The Powerhouse, che comprendeva anche Paul Jones e Jack Bruce, limitato alla registrazione di alcuni provini. Dal 1967, con Jim Capaldi, Chris Wood e Dave Mason, tutti musicisti dell'area di Birmingham attivi a Londra, d\u00e0 vita al gruppo dei Traffic, che lancia subito l'hit \"Paper Sun\" e si inserisce ai vertici dell'avanguardia rock fino al 1974. Anche uno dei primi brani di questo gruppo, \"Dear Mr. Fantasy\", diviene oggetto di continue cover da parte di numerosi altri artisti.\nNel 1969, collabora ad alcune registrazioni di Jimi Hendrix, in particolare all'organo Hammond nel brano \"Voodoo Chile\" contenuto nell'album \"Electric Ladyland\". Sempre all'Hammond collabora alla versione di Joe Cocker di \"With a Little Help from My Friends\", partecipa ad alcune date londinesi del grande bluesman Howlin' Wolf ed alle registrazioni del preziosissimo album \"The London Howlin' Wolf Sessions\", che comprendeva anche i Rolling Stones ed Eric Clapton. Grazie a questa partecipazione, come a quella di \"The London Muddy Waters Sessions\", che comprendeva anche Rory Gallagher, matura ulteriormente la propria cultura interpretativa del blues originale.\nContattato da Eric Clapton, costituisce il primo super-gruppo del rock, i Blind Faith, con il batterista Ginger Baker, ex Cream assieme a Clapton, ed il bassista Ric Grech, prodotti da Robert Stigwood (futuro produttore di Saturday Night Fever), il quale ospita il gruppo nella sua villa di campagna per un ritiro artistico da cui scaturisce l'eccellente album Blind Faith, contenente l'hit di Winwood \"Can't Find My Way Home\". In seguito, il gruppo affronta un tour promozionale negli USA, senza per\u00f2 riuscire a rendere anche dal vivo l'impatto espressivo raggiunto in sala d'incisione nonostante la notevole esperienza di palco di ognuno dei componenti.\nIn seguito allo scioglimento dei Blind Faith si dedica ad un progetto solista con la collaborazione di Jim Capaldi e Chris Wood che finisce per assumere un profilo di gruppo e confluire nel fortunato album \"John Barleycorn Must Die\" pubblicato a nome dei Traffic; di quest'album diventano famosi soprattutto i brani \"Glad\", \"Freedom Rider\" e \"John Barleycorn\".\nDall'anno successivo e fino al 1974, il gruppo registra altri 5 album di eccellente livello e compie continui tour in tutto il mondo, integrando anche ottimi musicisti, tra cui Jim Gordon, uno dei batteristi fondamentali del periodo, il bassista Ric Grech e il batterista Roger Hawkins, gi\u00e0 collaboratore di Aretha Franklin nel suo periodo d'oro ed in occasione dei suoi maggiori hit.\nDopo aver registrato assieme a Stomu Yamashta, Al Di Meola, Michael Shrieve e Klaus Schulze il fortunato album \"Go\", si dedica alla carriera solista, durante la quale si trova a lanciare numerosi successi: \"While You See A Chance\" (album \"Arc of a Diver\"), \"Valerie\" (album \"Talking Back to the Night\"), \"Higher Love\" (album \"Back in the High Life\") e \"Roll with It\" (album omonimo).\nDurante questo periodo, collabora con Marianne Faithfull, George Harrison, David Gilmour, Billy Joel, Lou Reed, Phil Collins, Jim Capaldi, Tom Petty, Christina Aguilera, Tito Puente, Arturo Sandoval, Third World, John Mayall, James Brown, Chic, Alex Harvey, The Who e Pete Townshend, John Martyn, Christine McVie, Mike Oldfield, Davy Spillane, Tina Turner, Paul Weller, Jade Warrior, Sandy Denny.Collabor\u00f2 anche con Mark Hollis dei Talk Talk nel suo album solista suonando l'hammond Nel 2008 riprende la collaborazione con Eric Clapton realizzando tour mondiali da cui viene tratto l'album doppio Live from Madison Square Garden, pubblicato nel 2009. Nel 2017 pubblica l'album doppio live Winwood greatest hits live.\nNel 2000 \u00e8 apparso in un breve cameo nel film \"\".\nNel 2008 ha ricevuto un dottorato onorario in musicologia dal Berklee College of Music insieme a Philip Bailey, Maurice White, Rosa Passos.\nI brani principali.\nOltre alle hit gi\u00e0 citate, che sono tuttora trasmesse per radio, Steve Winwood ha composto numerosi brani di alto livello artistico, com'\u00e8 il caso di \"(Sometimes I Feel So) Unispired\" (in particolare nella sua versione dal vivo contenuta nell'album \"On the Road\"), \"Evening Blue\" (album \"Shoot Out at the Fantasy Factory\") \"When the Eagle Flies\" (album omonimo), \"Dust\" (album \"Arc of a Diver\") e \"Back in the High Life Again\" (album omonimo).\nVita privata.\nTra il 1978 e il 1986 Winwood visse legato in matrimonio con Nicole Weir (morta nel 2005), la quale ha contribuito come corista in alcuni dei suoi primi album solisti. I due si sposarono al \"Register Office\" di Cheltenham.\nWinwood ora vive a Nashville con la moglie Eugenia Crafton, di Trenton (Tennessee), con la quale si spos\u00f2 nel 1987, e con cui ha avuto quattro figli (Mary-Clare, Eliza, Cal e Lilly), condividendo un'antica manor house nelle Cotswolds (Gloucestershire, Inghilterra)."}
{"id": "675108", "revid": "289247", "url": "https://it.wikipedia.org/wiki?curid=675108", "title": "L'occhio del Golem", "text": ""}
{"id": "675120", "revid": "124774402", "url": "https://it.wikipedia.org/wiki?curid=675120", "title": "Francesco da Sangallo", "text": "Biografia.\nCon suo padre si trasfer\u00ec a Roma a dieci anni. Nel 1506 fu, assieme al padre e a Michelangelo, tra i presenti alla scoperta della statua del \"Laocoonte\", evento che egli descrisse in una sua lettera del 1567.\nCome scultore fu influenzato dalle opere di Andrea Sansovino, anche se presto si distacc\u00f2 dallo stile del suo maestro per una maniera pi\u00f9 orientata al titanismo michelangiolesco. La scultura pi\u00f9 antica a lui attribuita \u00e8 la \"Vergine con Bambino e Sant'Anna\", che decora l'altare di Orsanmichele a Firenze.\nNel 1530 risulta addetto alla manutenzione delle mura di Firenze.\nLavor\u00f2 anche al cantiere della Basilica di San Pietro a Roma, diventandone capomastro nel 1542. L'anno successivo venne anche nominato capomastro di Santa Maria del Fiore a Firenze, dove contribu\u00ec alla realizzazione del pavimento marmoreo. \nTra le sue sculture si ricordano l\"Autoritratto\" nella chiesa di Santa Maria Primerana a Fiesole (1542), la \"tomba del Vescovo di Nocera Paolo Giovio\" nel chiostro di San Lorenzo, l'effigie del Vescovo Leonardo Buonafede sul pavimento della chiesa della Certosa di Firenze ed il Monumento funerario a Piero il Fatuo nella basilica dell'abbazia di Montecassino."}
{"id": "675128", "revid": "697352", "url": "https://it.wikipedia.org/wiki?curid=675128", "title": "Bal", "text": ""}
{"id": "675132", "revid": "599013", "url": "https://it.wikipedia.org/wiki?curid=675132", "title": "Bnt", "text": ""}
{"id": "675134", "revid": "196390", "url": "https://it.wikipedia.org/wiki?curid=675134", "title": "Costante adimensionale", "text": ""}
{"id": "675137", "revid": "466539", "url": "https://it.wikipedia.org/wiki?curid=675137", "title": "Irene Papas", "text": "Biografia.\nNasce a Chiliomodi, un piccolo paese della Corinzia (nel Peloponneso), il villaggio di suo padre, Stavros Lelekos, mentre sua madre Eleni Prevezanou era originaria di Preveza in Epiro. La data di nascita varia a seconda delle fonti, ma la maggior parte di esse riporta il 3 settembre 1926. Ex moglie del regista greco Alkis Papas sposato nel 1947 (di cui ha conservato il cognome per la sua carriera), si fece conoscere nell'ambiente internazionale con il film \"La citt\u00e0 morta\" (1952) di Frixos Iliadis al Festival di Cannes del 1952. A inizio carriera \u00e8 stata anche modella, nel 1953 per gli stilisti Vincenzo Ferdinandi e Maria Antonelli.\nNel cinema lavor\u00f2 con successo in Italia, ove recit\u00f2 in vari film, tra cui \"Una di quelle\" (1953) di Aldo Fabrizi, \"Le infedeli\" (1953) di Steno e Mario Monicelli, \"Attila\" (1956) di Pietro Francisci. Esord\u00ec a Hollywood interpretando il ruolo di protagonista femminile nel western \"La legge del capestro\" (1956) di Robert Wise, accanto a James Cagney, cui segu\u00ec \"Le avventure dei tre moschettieri\" (1957) di Joseph Lerner. Conobbe il suo maggior successo in patria nel film \"Elettra\" (1962) di Michael Cacoyannis, che rilanci\u00f2 anche la sua carriera a Hollywood e le consent\u00ec di partecipare a varie produzioni americane, come \"I cannoni di Navarone\" (1961) di J. Lee Thompson, \"Zorba il greco\" (1964) di Michael Cacoyannis, \"Giallo a Creta\" (1964) di James Neilson, \"La fratellanza\" (1968) di Martin Ritt, \"Anna dei mille giorni\" (1969) di Charles Jarrott ed altre ancora.\nIn Europa fu protagonista in pellicole importanti, come \"A ciascuno il suo\" (1967) di Elio Petri, \"Z - L'orgia del potere\" (1969) di Costa-Gavras, \"Le troiane\" (1970) di Michael Cacoyannis, \"La quinta offensiva\" (1973) di Stipe Delic. Tra gli altri suoi film si segnalano: \"Ifigenia\" (1977) di Michael Cacoyannis, \"Il leone del deserto\" (1981) di Mustafa Akkad, \"Assisi Underground\" (1985) di Alexander Ramati, \"Cronaca di una morte annunciata\" (1986) di Francesco Rosi, \"Sweet Country\" (1987) di Michael Cacoyannis. Lavor\u00f2 anche in teatro e alla televisione, comparendo nel ruolo di Penelope nello sceneggiato \"Odissea\" (1968) e in \"Mos\u00e8, la legge del deserto\" (1974), nel ruolo di Sefora. Nel 1987 presiedette la giuria della Mostra internazionale d'arte cinematografica di Venezia. Nel 1989 interpret\u00f2 sotto la direzione di Mauro Bolognini \"I giganti della montagna\" di Luigi Pirandello, nel ruolo magico ma tragico della Contessa. Successivamente \u00e8 apparsa in molti film al cinema e in televisione, tra cui \"Yerma\" (1999) di Pilar T\u00e1vora, \"Il mandolino del capitano Corelli\" (2001) di John Madden e \"Un film parlato\" (2003) di Manoel de Oliveira.\nLa Papas ha partecipato all'album della celebre \"band\" greca \"Aphrodite's Child\" intitolato \"666\" (1972), protagonista di una performance dalle chiarissime allusioni sessuali nel brano \"\u221e(Infinity)\". Il disco, concepito come doppio vinile, . Successivamente l'attrice ha registrato due album con il compositore Vangelis (tastierista del gruppo): \"Odes\" (1979) e \"Rapsodies\" (1986). Federico Fellini era un suo sincero ammiratore. Irene Papas era molto amica di Katharine Hepburn, con la quale nel 1971 recit\u00f2 in \"Le troiane\". La Hepburn una volta disse che Irene era \"una delle migliori attrici nella storia del cinema\". In un'intervista, dopo la morte di Marlon Brando, la Papas dichiar\u00f2 di aver avuto una relazione con l'attore americano in passato e che erano rimasti \"cari amici\" fino alla fine."}
{"id": "675139", "revid": "116270594", "url": "https://it.wikipedia.org/wiki?curid=675139", "title": "Officina Meccanica della Stanga", "text": "L'Officina Meccanica della Stanga\n (pi\u00f9 nota con il nome al plurale di Officine Meccaniche della Stanga) \u00e8 stata un'industria italiana, operante prevalentemente nel settore delle costruzioni ferro-tranviarie, sorta a Padova nel 1920.\nStoria.\nIl termine Stanga, di origine longobarda, indicava la zona della citt\u00e0, dove in origine aveva sede in via Domenico Turazza. Lo stabilimento era raccordato con i binari della tranvia Padova-Malcontenta-Fusina, oltre che con il locale sistema di raccordi che lambivano la zona industriale della citt\u00e0 euganea.\nAll'inizio degli anni settanta venne trasferita in corso Stati Uniti sempre a Padova.\nDal 1983 la societ\u00e0 entr\u00f2 a far parte del gruppo Firema Trasporti S.p.A.\nProduzione.\nNonostante importanti commesse tranviarie sul finire degli anni venti ed altre ferroviarie degli anni trenta, la notoriet\u00e0 di questa industria era in quel periodo legata al trasferimento dell'ingegnere Mario Urbinati, direttore tecnico dalla Stefer di Roma, che intorno alla met\u00e0 degli anni trenta brevett\u00f2 nelle officine padovane il sistema di articolazione delle casse per i rotabili. Tale dispositivo, noto quindi come \"giostra Urbinati\", fu applicato subito ai tram di produzione Stanga, commissionati per le due aziende di Roma Stefer ed ATAC, denominati ufficialmente \"TAS\" (Treni Articolati Stanga) ed i cui prototipi vedono la luce rispettivamente nel 1938 e 1941 (quest'ultimo in piena guerra e rimase gravemente danneggiato nel bombardamento di Roma del 1943).\nLa giostra Urbinati vedr\u00e0 moltissime applicazioni negli anni successivi, sia in campo ferrotranviario che in quello filoviario ed automobilistico.\nFra i veicoli caratteristici della produzione OMS figuravano le 9 elettromotrici 001-009 e 10 rimorchiate a cassa in legno realizzate nel 1928 per l'esercizio sulle tranvie per Recoaro Terme e Chiampo allora esercite dalla Societ\u00e0 Tranvie Vicentine, cui fecero seguito nel 1932 le due unit\u00e0 ad accumulatori B.021-022 impiegate sulle linee sociali per Bassano del Grappa e Montagnana.\nNell'aprile del 1941 l'ATAG poneva in servizio un filobus articolato a tre assi, di costruzione Stanga con parte elettrica TIBB, il primo veicolo di questo tipo in Europa, se non nel mondo, immatricolandolo come 8001.\nDa allora le Officine Meccaniche della Stanga, accanto alla produzione di filobus e rotabili per ferrovie secondarie e alla revisione di caldaie delle locomotive a vapore, si specializzarono nella realizzazione di rotabili articolati.\nNel 1957, in collaborazione con le officine Fiat, vennero prodotte le locomotrici Adm e Ade per le Ferrovie della Sardegna.\nNel 1967 iniziarono i lavori per la costruzione di nuovi capannoni in cui la produzione venne trasferita nei primi anni settanta; in tale nuova sede si costruirono i primi autosnodati Fiat 410 O.M.S. da 18 metri. In epoca successiva furono allestiti gli autobus Lancia Esagamma 718 per l'ATM di Milano.\nFra il 1955 e il 1981 la consolidata partnership con il Tecnomasio Italiano Brown Boveri port\u00f2 alla realizzazione di ben 69 fra elettromotrici e rimorchiate che, suddivise in tre diverse serie, caratterizzarono il panorama delle Ferrovie concesse in Italia. Le elettromotrici Stanga-TIBB erano caratterizzate da un progetto modulare che ne consentiva la facile adattabilit\u00e0 rispetto alle differenti esigenze dei gestori italiani, alla ricerca di un rotabile leggero e dal costo contenuto.\nDal 1981 la OMS entr\u00f2 a far parte del consorzio Firema, divenuto soggetto autonomo con il nome di Firema Trasporti a partire dal 1993, anno in cui il marchio \"Stanga\" cess\u00f2 di essere un costruttore indipendente.\nNell'ultimo periodo lo stabilimento fu dedicato alla costruzione, per conto di Firema, di elettromotrici ferroviarie per clienti fra i quali le FS o l'AMT, gestore della Metropolitana di Genova, fino alla crisi aziendale. Tale situazione condusse la propriet\u00e0 a decidere nel 2003 la chiusura degli storici impianti padovani, e mettendo in mobilit\u00e0 i 280 dipendenti."}
{"id": "675140", "revid": "125228982", "url": "https://it.wikipedia.org/wiki?curid=675140", "title": "Timoteo I di Alessandria", "text": "Nel 381 fu chiamato a partecipare al secondo concilio ecumenico avvenuto nella storia della cristianit\u00e0, svoltosi a Costantinopoli. In esso, che determin\u00f2 una nuova condanna del macedonianismo e dell'arianesimo, ponendo fine all'espansione di quest'ultimo, si inimic\u00f2 l'intera corte imperiale opponendosi strenuamente al decreto che fissava un ordine di preminenza del patriarcato di Costantinopoli, sugli altri patriarcati, eccezion fatta per quello di Roma."}
{"id": "675143", "revid": "599013", "url": "https://it.wikipedia.org/wiki?curid=675143", "title": "Bak", "text": ""}
{"id": "675152", "revid": "599013", "url": "https://it.wikipedia.org/wiki?curid=675152", "title": "Baq", "text": ""}
{"id": "675161", "revid": "599013", "url": "https://it.wikipedia.org/wiki?curid=675161", "title": "Btk", "text": ""}
{"id": "675172", "revid": "599013", "url": "https://it.wikipedia.org/wiki?curid=675172", "title": "Bej", "text": ""}
{"id": "675174", "revid": "599013", "url": "https://it.wikipedia.org/wiki?curid=675174", "title": "Bem", "text": ""}
{"id": "675182", "revid": "110157", "url": "https://it.wikipedia.org/wiki?curid=675182", "title": "The Breakthrough", "text": "The Breakthrough \u00e8 il settimo album in studio di Mary J. Blige, pubblicato nel dicembre 2005. L'album ha venduto pi\u00f9 di 600.000 copie nella prima settimana di pubblicazione, debuttando al numero 1 della Billboard Hot 100, e ha raggiunto ben presto il livello di 3 milioni di copie vendute. Nel 2007 ha ricevuto un Grammy Award come Best R&amp;B Album.\nIl primo singolo estratto fu la ballata R&amp;B \"Be Without You\" che ha ottenuto un gran successo, specialmente in America. Dopo l'enorme riscontro ottenuto dalla canzone, la casa discografica decise di pubblicare un doppio secondo singolo: \"One\" cover della celebre hit degli U2 fu commercializzata nel mercato europeo, \"Enough Cryin'\" invece pubblicata per il mercato americano. \"One\" biss\u00f2 il successo del primo singolo e in Europa fu uno dei successi pi\u00f9 grandi del 2006. Infine il quarto singolo fu \"Take Me As I Am\", canzone autobiografica molto intensa scritta da Keri Hilson, distribuita esclusivamente nel mercato americano."}
{"id": "675183", "revid": "198326", "url": "https://it.wikipedia.org/wiki?curid=675183", "title": "Ben", "text": ""}
{"id": "675187", "revid": "599013", "url": "https://it.wikipedia.org/wiki?curid=675187", "title": "Bho", "text": ""}
{"id": "675192", "revid": "767487", "url": "https://it.wikipedia.org/wiki?curid=675192", "title": "Comandante generale dell'esercito statunitense", "text": "Prima dell'istituzione del Capo di stato maggiore dell'Esercito degli Stati Uniti nel 1903, era in genere nominato un singolo alto ufficiale anziano dell'esercito. Dal 1783, egli era semplicemente noto come il Senior Officer of the United States Army, ma nel 1821 il titolo fu mutato in Comandante generale dell'esercito statunitense. La posizione fu abolita con la creazione dello Stato maggiore generale nel 1903."}
{"id": "675193", "revid": "599013", "url": "https://it.wikipedia.org/wiki?curid=675193", "title": "Bik", "text": ""}
{"id": "675195", "revid": "228333", "url": "https://it.wikipedia.org/wiki?curid=675195", "title": "Breece D'J Pancake", "text": " \nLa sua promettente carriera \u00e8 stata stroncata da un apparente suicidio. La maggior parte dei suoi racconti \u00e8 ambientata in atmosfere rurali della Virginia Occidentale e ruota attorno a personaggi e ambientazioni naturali che rimandano al suo passato.\nBiografia.\nPancake, nato a South Charleston \u00e8 vissuto a Milton, nella Virginia Occidentale, fu il pi\u00f9 piccolo dei figli di Clarence Pancake detto \"Wicker\" e Helen Frazier. Frequent\u00f2 prima il West Virginia Wesleyan College di Buckhannon, per trasferirsi poi alla Marshall University di Huntington dove ottenne il bachelor's degree in letteratura inglese nel 1974. Dopo la laurea frequent\u00f2 un corso di scrittura creativa dell'Universit\u00e0 della Virginia, tenuto da John Casey e James Alan McPherson. Lavor\u00f2 contemporaneamente anche come insegnante di inglese in due accademie militari della Virginia, Fork Union e Staunton.\nDurante la permanenza all'Universit\u00e0 della Virginia, si distinse per il suo atteggiamento meno \"raffinato\" dei suoi colleghi. \nEra un uomo poco sedentario, che amava cacciare, campeggiare e andare a pesca. Fu un fan devoto del musicista folk Phil Ochs, che aveva frequentato l'Accademia Militare di Staunton, dove Pancake avrebbe insegnato in seguito. La sua canzone preferita era appunto una canzone di Phil Ochs, \"Jim Dean of Indiana\". Coincidenza curiosa quanto triste, Phil Ochs si suicid\u00f2 esattamente tre anni prima e un giorno dopo Pancake.\nL'insolito secondo nome \"D'J\" prese origine da un errore di stampa sulla rivista \"The Atlantic Monthly\" (D'J stava appunto per Dexter John) per l'uscita del suo primo racconto, \"Trilobiti\", pubblicato nel 1977. Pancake decise di non correggere questo errore. In effetti Dexter era propriamente il secondo nome datogli dai genitori alla nascita, mentre John fu adottato dallo stesso Pancake appena ventenne, in occasione della conversione al Cattolicesimo.\nPancake mor\u00ec a Charlottesville, Virginia, per una ferita da arma da fuoco che egli stesso si inflisse. La sua morte fu ufficialmente classificata come un suicidio, nonostante ci siano state, in seguito, alcune persone che sostenevano la presunta accidentalit\u00e0 dell'episodio. Pancake fu sepolto nella citt\u00e0 di Milton."}
{"id": "675196", "revid": "599013", "url": "https://it.wikipedia.org/wiki?curid=675196", "title": "Bin", "text": ""}
{"id": "675199", "revid": "599013", "url": "https://it.wikipedia.org/wiki?curid=675199", "title": "Byn", "text": ""}
{"id": "675201", "revid": "123177292", "url": "https://it.wikipedia.org/wiki?curid=675201", "title": "The Skyliners", "text": "Gli Skyliners sono un gruppo Doo Wop nato a Pittsburgh negli anni '50.\nCarriera.\nIl gruppo era formato da Jimmy Beaumont, Wally Lester, Jack Taylor, Joe Versharen e Janet Vogel.\nDivennero famosi per la canzone \"Since I Don't Have You\", canzone del 1959 rifatta nel 1993 dal gruppo hard rock Guns N' Roses che la lanciarono come singolo del loro album \"The Spaghetti Incident?\".\nAltre famose canzoni del quintetto di Pittsburgh sono \"The Loser\" e \"This I Swear\".\nPur non essendo particolarmente famosi nel resto del mondo, negli Stati Uniti gli Skyliners hanno ancora un discreto numero di fan.\nLa formazione della band era la seguente: Jimmy Beaumont (l'inossidabile frontman), Nick Pociask, Dick Muse, Mark Groom e Donna Groom.\nGli Skyliners nel 2002 sono stati inseriti nella Vocal Group Hall of Fame."}
{"id": "675202", "revid": "599013", "url": "https://it.wikipedia.org/wiki?curid=675202", "title": "Bos", "text": ""}
{"id": "675205", "revid": "16066", "url": "https://it.wikipedia.org/wiki?curid=675205", "title": "OpenWRT", "text": ""}
{"id": "675206", "revid": "599013", "url": "https://it.wikipedia.org/wiki?curid=675206", "title": "Bre", "text": ""}
{"id": "675208", "revid": "94577169", "url": "https://it.wikipedia.org/wiki?curid=675208", "title": "Switch Trip", "text": "Switch Trip era un programma televisivo trasmesso da MTV Italia.\nVeniva condotto da Francesco Mandelli, Carolina Di Domenico, Filippo Nardi e Vesna Luisi. Mentre Francesco e Vesna partivano da Bangkok, in Thailandia, Carolina e Filippo lo facevano da New York. \nQuotidianamente ai conduttori veniva affidata una lista di missioni da portare a termine prima di poter continuare il viaggio verso la successiva, e ancora segreta, destinazione.\n\"Switch Trip\" costituisce una sorta di trilogia di genere, per modalit\u00e0 e sviluppo del programma, con altre due trasmissioni:"}
{"id": "675209", "revid": "180559", "url": "https://it.wikipedia.org/wiki?curid=675209", "title": "Inquinamento fiscale", "text": "L'inquinamento fiscale \u00e8 in economia aziendale un fenomeno dovuto alla presenza di poste tributarie nel bilancio di esercizio di un'azienda. Questa presenza di natura fiscale andava a discapito della natura prettamente civilistica propria del bilancio.\nIl problema nasce dalla differenza di scopi che si prefiggono l'ambito civilistico e quello fiscale: il primo mira ad un'analisa economica, finanziaria e patrimoniale dell'attivit\u00e0 dell'impresa, mentre il secondo mira a determinare la base imponibile dell'azienda sulla quale fare gravare le imposte.\nUn caso tipico \u00e8 quello dei componenti negativi di reddito: in molti casi essi, pur non avendo alcuna giustificazione di tipo civilistico, vengono comunque indicati nel conto economico con lo scopo di renderli deducibili fiscalmente. Operando in tal maniera si ha per\u00f2 un'alterazione del risultato economico e del patrimonio netto dell'impresa, cio\u00e8 elementi determinabili secondo regole ben precise indicate dal Codice Civile non vengono descritti fedelmente a causa di precise scelte fiscali di colui che stende il bilancio d'esercizio."}
{"id": "675211", "revid": "599013", "url": "https://it.wikipedia.org/wiki?curid=675211", "title": "Bul", "text": ""}
{"id": "675216", "revid": "35707", "url": "https://it.wikipedia.org/wiki?curid=675216", "title": "Luis Enr\u00edquez Bacalov", "text": ""}
{"id": "675217", "revid": "88740", "url": "https://it.wikipedia.org/wiki?curid=675217", "title": "BUA", "text": ""}
{"id": "675218", "revid": "729019", "url": "https://it.wikipedia.org/wiki?curid=675218", "title": "Bua (isola)", "text": "Bua (in croato \"\u010ciovo\") \u00e8 un'isola della Croazia. Assieme a Zirona Grande e Zirona Piccola appartiene all'arcipelago di Tra\u00f9. Amministrativamente \u00e8 suddivisa tra i comuni di Spalato, Tra\u00f9 e Okrug, nella regione spalatino-dalmata.\nGeografia.\nL'isola di Bua si trova di fronte a Tra\u00f9 (\"Trogir\"), citt\u00e0 della costa dalmata alla quale \u00e8 unita da un ponte girevole costruito nel 1867, ed \u00e8 separata dalla terraferma dal breve canale di Tra\u00f9 (\"Trogirski kanal\") che si allarga a ovest nella baia di Tra\u00f9 (\"Trogirski zaljev\") e ad est nella baia dei Castelli (\"Ka\u0161telanski zaljev\"). Di forma allungata in senso est-ovest, nell'estremit\u00e0 orientale di punta Giove (\"rt \u010ciova\") l'isola si protende verso Spalato, e dista solo un paio di chilometri dall'estremit\u00e0 occidentale della penisola di monte Mariano: punta San Giorgio (\"rt Marjan\"). La costa meridionale dell'isola si affaccia sul canale di Spalato (\"Splitski kanal\").\nBua \u00e8 lunga circa 15\u00a0km dall'occidentale punta Podan (\"rt Okrug\") a punta Giove; la sua superficie \u00e8 di 28,12\u00a0km\u00b2, lo sviluppo costiero di 46,66\u00a0km; il punto pi\u00f9 alto \u00e8 il monte Ballan o Ballon (\"Rudine\") alto 217\u00a0m che si trova nella parte centrale dell'isola. L'insenatura maggiore \u00e8 la valle o vallone di Saldon o di Soldon (\"zaljev Saldun\"), a nord-est; altre baie pi\u00f9 piccole sono sul lato meridionale: Duga (\"uvala Duga\") e Mavarstizza o Mavarschizza (\"uvala Movar\u0161tica\").\nIsole adiacenti.\nUna fila di isolotti e scogli che fanno parte del comune di Okrug si trova a sud-ovest di Bua:\nStoria.\nAbitata fin dalla preistoria e in epoca romana, risulta quasi disabitata nell'Alto Medioevo, era altres\u00ec luogo di confino ed esilio (IV-VI sec.).\nL'antico nome illirico dell'isola era Bubus, in seguito Bavo, e Bua o Boa per i Veneziani, mentre quello croato deriva dal latino Caput Iovis (Capo di Giove), nome con il quale la chiamavano i Romani. Lo storico Giovanni Lucio (XVII sec.), nativo di Tra\u00f9, la chiamava Bubum.\nGeografia politica.\nI centri abitati dell'isola sono, oltre al capoluogo Bua (\"\u010ciovo\"), le localit\u00e0 di Nogaro o Zedno (\"\u017dedno\"), Bagno di Bua (\"Slatine\") e Albania (\"Arbanija\"). Le frazioni di Tridare, Cerchio Superiore e \"Radi\u010d\" riunite hanno dato forma al villaggio di \"Okrug Gornji\" che si trova sul lato est di valle Saldon. All'estremit\u00e0 occidentale l'insediamento che era detto Cerchio Inferiore \u00e8 diventato il villaggio di \"Okrug Donji\". \"Okrug Gornji\" e \"Okrug Donji\" vengono indicate rispettivamente anche come Podan Superiore e Podan Inferiore. Il comune di Okrug, che comprende questi due villaggi, contava 3 349 abitanti nel 2011. La popolazione complessiva era di 5 908 abitanti."}
{"id": "675221", "revid": "6923", "url": "https://it.wikipedia.org/wiki?curid=675221", "title": "Lexy Produzioni", "text": "La Lexy Produzioni era una casa editrice di fumetti italiana, con sede a Terni.\nNata come studio di produzioni audiovisive, nel 2000 ha iniziato a pubblicare fumetti statunitensi e libri.\nTra i titoli pubblicati della casa editrice creata da Dario Maria Gulli e Daniel Rossi ricordiamo i titoli della Crossgen Comics, della Dark Horse comics, della Image Comics, tra cui \"Savage Dragon\" e \"Sin City\", oltre alle opere di John Bolton e alla serie \"cult\" indipendente \"Strangers in Paradise\".\nTra i manga pubblicati ricordiamo \"Pollon\" famoso in Italia per il cartone animato trasmesso dalle reti Mediaset durante gli anni ottanta.\nLa Lexy ha anche curato l'edizione italiana della rivista di critica fumettistica \"Comics journal\", durata pochi numeri.\nLa casa editrice ternana ha cessato le pubblicazioni nel 2003 per problemi finanziari. Il suo catalogo \u00e8 stato acquistato dalla Free Books."}
{"id": "675222", "revid": "599013", "url": "https://it.wikipedia.org/wiki?curid=675222", "title": "Cat", "text": ""}
{"id": "675225", "revid": "106299", "url": "https://it.wikipedia.org/wiki?curid=675225", "title": "Breece Pancake", "text": ""}
{"id": "675226", "revid": "483097", "url": "https://it.wikipedia.org/wiki?curid=675226", "title": "Saldo disponibile", "text": "Il saldo disponibile \u00e8 la somma disponibile sul conto corrente del cliente e tiene conto di operazioni con valuta non ancora maturata ma gi\u00e0 presente in conto, di compera/vendita di titoli, di importi prenotati (evidenze) ma non ancora contabilizzati e di fidi o di presentazioni su fidi concessi.\nIl saldo liquido \u00e8 il saldo che si ottiene sommando algebricamente tutte le operazioni che hanno valuta matura ad una certa data."}
{"id": "675228", "revid": "599013", "url": "https://it.wikipedia.org/wiki?curid=675228", "title": "Cau", "text": ""}
{"id": "675231", "revid": "253269", "url": "https://it.wikipedia.org/wiki?curid=675231", "title": "Tim Robbins", "text": "Ha vinto l'Oscar al miglior attore non protagonista nel 2004 per la sua interpretazione in \"Mystic River\" di Clint Eastwood.\nBiografia.\n\u00c8 il pi\u00f9 giovane di quattro figli. La sua famiglia, di origini irlandesi, di religione cattolica e di idee liberali si trasfer\u00ec quando lui era molto piccolo dalla California al Greenwich Village di New York per motivi di lavoro del padre Gil, noto cantante folk appartenente al complesso The Highwaymen. Una canzone di protesta cantata insieme al padre segn\u00f2 l'esordio di Tim Robbins nel mondo dello spettacolo. A soli 12 anni entr\u00f2 nella compagnia teatrale d'avanguardia \"Theater for the New City\", nella quale rimase per sette anni, durante i quali segu\u00ec la scuola di arte drammatica della Stuyvesant High School. Frequent\u00f2 per due anni la State University of New York di Plattsburgh, per poi trasferirsi a Los Angeles dove si iscrisse alla UCLA lavorando come cameriere per mantenersi agli studi.\nNel 1981 si laure\u00f2 e fond\u00f2 con i compagni di studio e di softball la \"Actors' Gang\", compagnia di teatro sperimentale. Prese parte ad alcune serie televisive e in seguito ottenne piccole parti in alcuni film, finch\u00e9 con \"Bull Durham - Un gioco a tre mani\" del 1988 ebbe per la prima volta un ruolo rilevante: grazie al grande successo che la pellicola riscosse negli Stati Uniti vide decollare la propria carriera. Questo film gli cambi\u00f2 la vita, non solo dal punto di vista professionale, dato che sul set incontr\u00f2 Susan Sarandon con la quale ha convissuto senza mai sposarsi per 23 anni, fino alla separazione annunciata nel dicembre 2009. Intanto la Actors' Gang intraprese un'intensa attivit\u00e0 teatrale, ottenendo numerosi premi ed evidenziando la figura di Tim Robbins anche come regista teatrale.\nCome interprete Robbins ricevette il prestigioso premio come miglior attore al Festival di Cannes nel 1992 per \"I protagonisti (The Player)\" di Robert Altman. Nello stesso anno esord\u00ec nella regia cinematografica con \"Bob Roberts\", un falso documentario satirico su un candidato senatore populista conservatore che ottenne buoni riconoscimenti, del quale Robbins fu anche sceneggiatore e attore. Nel 1994 fu il protagonista de \"Le ali della libert\u00e0 (The Shawshank Redemption)\", tratto da una storia di Stephen King, film candidato all'Oscar che riscosse un notevole successo di critica e pubblico.\nNel 1995 scrisse e diresse \"Dead Man Walking - Condannato a morte\" ottenendo una candidatura all'Oscar al miglior regista nel 1996; il film, interpretato dall'amico Sean Penn e basato su una storia vera, \u00e8 una denuncia contro la pena di morte a conferma dell'impegno politico che muove Tim Robbins, soprattutto nelle scelte che riguardano le storie da dirigere. Tra i numerosi riconoscimenti vinti con questo film l'Oscar come migliore attrice alla compagna Susan Sarandon, oltre alla nominations come miglior attore per lo stesso Penn.\nNel 2004 Robbins ricevette l'Oscar come miglior attore non protagonista per la sua interpretazione nel film di Clint Eastwood \"Mystic River\". Nel 2005 usc\u00ec in DVD il film da lui diretto \"Embedded\", distribuito attraverso il web e nel quale egli compare anche come attore. Il film \u00e8 basato su uno spettacolo teatrale scritto dallo stesso Robbins e trattante tematiche legate alla guerra in Iraq cominciata nel 2003.\nVita privata.\nTim Robbins \u00e8 stato legato sentimentalmente all'attrice Susan Sarandon, dalla quale ha avuto due figli, Jack e Miles. La coppia si \u00e8 separata nel 2009, dopo 21 anni di convivenza.\nDoppiatori italiani.\nNelle versioni in italiano dei suoi film, Tim Robbins \u00e8 stato doppiato da:"}
{"id": "675232", "revid": "108107", "url": "https://it.wikipedia.org/wiki?curid=675232", "title": "Felice Placido Borel II", "text": ""}
{"id": "675233", "revid": "36426", "url": "https://it.wikipedia.org/wiki?curid=675233", "title": "Antonio Pollaiolo", "text": ""}
{"id": "675234", "revid": "109651", "url": "https://it.wikipedia.org/wiki?curid=675234", "title": "MTV Mad", "text": "MTV Mad - Chi \u00e8 Gip? \u00e8 stato un programma televisivo di MTV Italia per tre stagioni (2000-2001-2002).\nIl programma seguiva le bizzarre avventure del conduttore Giampietro Cutrino (in arte Gip) in studio e per strada nelle sue pazze situazioni. Contemporaneamente, il Nongio (Francesco Mandelli) e Biggio (Fabrizio Biggio) recitavano uno show parallelo fingendo di essere dei semplici spettatori del programma. Facevano parte del cast anche \"il Cugino\", personaggio che veniva utilizzato per i \"contest\" in studio ai quali prendevano parte i concorrenti (che venivano selezionati dal pubblico), e \"la Nonna\", la quale veniva coinvolta in surreali situazioni da Gip.\nNonostante l'originalit\u00e0 delle situazioni comiche proposte ed il successo di pubblico, il programma \u00e8 stato cancellato a partire dalla MTV Regeneration del 2001, ma sono state mandate alcune delle pi\u00f9 belle puntate sul canale satellitare Paramount Comedy. "}
{"id": "675235", "revid": "131962", "url": "https://it.wikipedia.org/wiki?curid=675235", "title": "Ciapa No", "text": ""}
{"id": "675236", "revid": "1366835", "url": "https://it.wikipedia.org/wiki?curid=675236", "title": "Chaperonina", "text": "Le chaperonine sono proteine fondamentali per l'ottenimento del prodotto genico.\nLe chaperonine sono chaperones molecolari di II classe, implicate nel corretto ripiegamento (\"folding\" ) delle proteine. Funzionalmente svolgono un ruolo simile ai \"chaperones\" di I classe, le proteine Hsp, anche se sequenza genica, struttura proteica e meccanismi d'azione sono differenti. Le Hsp (\"Heat Shock Proteins\") sono chiamate cos\u00ec poich\u00e9 rilevate durante studi di denaturazione delle proteine mediante calore. Sono chiamate quindi \"HSP\", seguite da un numero che identifica il peso molecolare espresso in kDa: HSP100, HSP90, HSP70, HSP60, HSP40, sHSP (\"small\", perch\u00e9 di peso inferiore ai 40 kDa) e ubiquitina. Sia le proteine Hsp sia le chaperonine sono normalmente presenti all'interno delle cellule in qualit\u00e0 di \"chaperones\" molecolari, ma vengono prodotte in maggior quantit\u00e0 in seguito a \"shock\" termico, contrastando cos\u00ec l'effetto denaturante del calore (sono tuttavia anche implicate nel corretto \"folding\" di proteine che necessitano di \"aiuto\" per assumere una conformazione cosiddetta \"nativa\", ovvero quella funzionale).\nLe chaperonine sono rappresentate dal complesso proteico GroEL-GroES. Le proteine chaperon sono presenti in tutti gli organismi viventi, sia procarioti che eucarioti. La chaperonina procariotica \u00e8 formata da 14 subunit\u00e0 identiche e prende il nome di GroEL, mentre le chaperonine eucariotiche sono grossi complessi multimerici a forma di barile, costituiti da otto unit\u00e0 di Hsp60 e prendono il nome di TCiP. Il modello Gro-EL pu\u00f2 essere assunto come modello generico di comportamento delle chaperonine: la proteina non correttamente ripiegata viene inserita nella tasca della proteina GroEL, che ha ampia superficie scarsamente polarizzata e aderisce alla parete fino al corretto ripiegamento. Sar\u00e0 compito di una co-chaperonina favorire il processo di rilascio della proteina ora correttamente ripiegata. Un particolare controllo \u00e8 richiesto nella produzione di alcune proteine come actina e tubulina del citoscheletro.\nFisiologia.\nDai geni viene tradotta una molecola di natura proteica. Le proteine, per essere attive, hanno quattro dimensioni:\nI \"chaperones\" sono coinvolti nella terza fase, aiutando infatti la proteina nascente nel formare e mantenere la struttura tridimensionale che le \u00e8 propria.&lt;br&gt;\nLe chaperonine di gruppo 1 necessitano della presenza di una co-chaperonina per il loro funzionamento, mentre le chaperonine di gruppo 2 presentano una protrusione elicoidale che svolge la funzione delle co-chaperonine.&lt;br&gt;\nLe chaperonine sequestrano le catene non ripiegate all'interno di un ambiente protetto e, solo una volta raggiunta la giusta conformazione, le catene ripiegate verranno rilasciate.\nLe HSP possono essere costitutive oppure venire sintetizzate all'occorrenza: in caso di stress si determina la fosforilazione di specifici fattori di crescita, HSF, che polimerizzano formando trimeri. Questi sono capaci di penetrare nel nucleo (grazie ad esempio a legami con le importine) e interagire con specifiche sequenze di DNA (\"HSE \u2013 elements\") inducendo la sintesi di HSP.&lt;br&gt;\nL'eccessiva sintesi di HSP viene evitata attraverso un feedback negativo che le Hsp stesse svolgono sulla fosforilazione dei HSF.\nLe HSP proteggono altre proteine dalla denaturazione circondandole (per esempio in caso di \"shock\" termici). Il cortisolo per esempio viaggia nel sangue circondato dalle HSP. Un'altra funzione delle HSP \u00e8 quella di permettere ad alcuni recettori, come quello per i glucocorticoidi, di non essere degradati.\nPatologia.\nAlterazioni genetiche delle chaperonine possono portare a patologie umane che in genere colpiscono molti organi ed apparati contemporaneamente.&lt;br&gt;\nL'errato ripiegamento delle proteine \u00e8 alla base di molte patologie umane, definite malattie da \"misfolding\", che possiamo dividere in due gruppi:\nMolti tipi di tumore diventano chemio-resistenti perch\u00e9 iper-esprimono alcune HSP, come la Hsp70 e la Hsp90. La prima \u00e8 associata ad una maggiore resistenza allo stress ossidativo, mentre la seconda entra a far parte di complessi multi-proteici stabilizzatori degli enzimi proteina tirosin chinasi, deputati alla trasduzione intracellulare dei messaggi portati dai fattori di crescita.\nLe HSP sono presenti anche in quantit\u00e0 abnormi nel cervello dei pazienti con malattia di Alzheimer e morbo di Parkinson. Tuttavia, la maggior parte dei ricercatori crede che la loro aumentata espressione non sia lesiva di per s\u00e9, ma rappresenti piuttosto una risposta difensiva agli elevati livelli di stress ossidativo che caratterizzano queste patologie."}
{"id": "675238", "revid": "125657152", "url": "https://it.wikipedia.org/wiki?curid=675238", "title": "HMHS Britannic", "text": "Il transatlantico HMHS \"Britannic\" (precedentemente designato RMS \"Gigantic\", prima di essere convertito in nave ospedale), fu il gemello dell' e dell'. Venne costruito a Belfast nel cantiere Harland &amp; Wolff, il pi\u00f9 grande cantiere navale dell'Irlanda del Nord, con acciaio proveniente dalla Scozia.\nI tre transatlantici della erano stati ideati da Joseph Bruce Ismay, amministratore delegato della White Star Line e Lord William James Pirrie, socio dei cantieri navali Harland &amp; Wolff.\nIl \"Britannic\" era il pi\u00f9 grande e sicuro dei tre transatlantici, essendo stato progettato per resistere ad un incidente simile a quello del \"Titanic\", quindi sarebbe rimasto a galla anche con i primi cinque compartimenti stagni allagati.\nLa costruzione inizi\u00f2 il 30 novembre 1911. La nave avrebbe dovuto chiamarsi \"Gigantic\", con una stazza di 70.000 tonnellate, ma un mese prima che iniziasse la costruzione il nome fu cambiato in \"Britannic\" e la stazza fu diminuita.\nCaratteristiche.\nLe dimensioni del \"Britannic\" erano pi\u00f9 o meno simili a quelle delle navi gemelle, ma le sue dimensioni furono modificate mentre si trovava ancora in costruzione dopo il disastro del \"Titanic\". Con una lunghezza di 269 m, una larghezza di 29 m e una stazza di 48.158 t, super\u00f2 le sue sorelle in termini di dimensioni, ma ci\u00f2 non la rese la pi\u00f9 grande nave passeggeri in servizio in quel momento, la tedesca SS \"Vaterland\" deteneva questo titolo con un tonnellaggio pi\u00f9 elevato.\nLa nave era spinta da un sistema misto gi\u00e0 testato sulle sue sorelle: due motori a vapore a tripla espansione alimentavano le eliche ad ala esterna a tre pale mentre una turbina a vapore utilizzava il vapore esausto dai due motori alternativi per alimentare le eliche a quattro pale centrali dando una velocit\u00e0 massima di 23 nodi.\nIl nuovo design post-Titanic.\nA seguito della perdita del \"Titanic\" e delle successive inchieste, furono apportate diverse modifiche al progetto che vennero eseguite prima del varo. Queste modifiche includevano l'aumento della larghezza della nave a 29 m (1 m in pi\u00f9 rispetto alle due navi gemelle) per consentire un doppio scafo lungo i locali motore e caldaia e l'innalzamento di 6 delle 15 paratie stagne fino al ponte B. Inoltre, venne aggiunta una turbina da 18.000 cavalli (13.000 kW) con un rating pi\u00f9 elevato anzich\u00e9 quella da 16.000 cavalli (12.000 kW) delle due precedenti navi, per compensare l'aumento della larghezza dello scafo. I compartimenti stagni centrali furono potenziati, permettendo alla nave di rimanere a galla anche con sei compartimenti stagni allagati (due in pi\u00f9 rispetto alle navi gemelle).\nIl cambiamento esterno pi\u00f9 ovvio fu il montaggio di grosse gru, ciascuna alimentata da un motore elettrico e in grado di lanciare sei lance di salvataggio che erano immagazzinate su cavalletti; la nave era stata originariamente progettata per avere otto serie di gru a cavalletto, ma solo cinque furono installate prima che entrasse in servizio di guerra, con la differenza compensata dalle barche lanciate da gru di tipo Welin azionate manualmente come sul \"Titanic\" e sull\"Olympic\".\nAltre lance di salvataggio potevano essere sistemate alla portata delle gru sul tetto della tuga, e le gru a cavalletto potevano raggiungere le lance di salvataggio dall'altra parte della nave, a condizione che nessuno dei fumaioli ostruisse la strada. Questo design consentiva il lancio di tutte le lance di salvataggio, anche se la nave avesse raggiunto uno sbandamento che normalmente impedirebbe il lancio delle lance sul lato opposto allo sbandamento. Molte di queste gru furono poste a fianco a dei fumaioli, vanificando tale funzione. La nave trasportava 55 lance di salvataggio, in grado di trasportare almeno 75 persone ciascuna. Pertanto, 3600 persone potevano essere trasportate dalle lance di salvataggio, pi\u00f9 del numero massimo di persone che la nave poteva trasportare.\nStoria.\nIdeazione.\nLa chiglia del \"Britannic\" fu posata il 30 novembre 1911 presso il cantiere navale Harland e Wolff di Belfast, sullo scivolo occupato precedentemente dall\"Olympic\", 13 mesi dopo il varo della stessa. L'acquisizione della nave era prevista per l'inizio del 1914. A causa dei miglioramenti introdotti a seguito del disastro del \"Titanic\", il \"Britannic\" non fu varato fino al 26 febbraio 1914. Numerosi discorsi furono tenuti davanti alla stampa e fu organizzata una cena in onore del varo. L'allestimento inizi\u00f2 successivamente. La nave entr\u00f2 nel bacino di carenaggio a settembre e furono installate le eliche.\nNell'agosto 1914, prima che il \"Britannic\" potesse iniziare il servizio transatlantico tra New York e Southampton, inizi\u00f2 la prima guerra mondiale. Immediatamente, tutti i cantieri navali con contratti con il Ministero della marina ebbero la priorit\u00e0 nell'utilizzo delle materie prime disponibili, pertanto tutti i contratti civili, incluso quello del \"Britannic\", furono rallentati. Le autorit\u00e0 navali requisirono un gran numero di navi e le convertirono in incrociatori mercantili armati o per il trasporto di truppe. L'Ammiragliato pag\u00f2 alle compagnie l'uso delle loro navi, ma il rischio di perdere una nave durante le operazioni navali era alto. I grandi transatlantici non furono presi per uso navale, perch\u00e9 era pi\u00f9 facile operare con navi pi\u00f9 piccole. L\"Olympic\" torn\u00f2 a Belfast il 3 novembre 1914, mentre i lavori sul \"Britannic\" proseguirono lentamente.\nRequisizione.\nLa necessit\u00e0 di aumentare la stazza divenne critica man mano che le operazioni navali si estendevano al Mediterraneo orientale. Nel maggio del 1915, il \"Britannic\" complet\u00f2 le prove dei suoi motori e fu preparato per l'entrata di emergenza in servizio con un preavviso di appena quattro settimane. Lo stesso mese vide anche la prima grande perdita di un transatlantico civile quando il della Cunard Line fu silurato vicino alla costa irlandese dal sottomarino \"U-20\".\nIl mese seguente, l'Ammiragliato decise di utilizzare le navi passeggeri recentemente requisite come trasporti di truppe nella campagna di Gallipoli. I primi a navigare furono il e l' della Cunard. Poich\u00e9 gli sbarchi di Gallipoli si rivelarono disastrosi e le vittime aumentarono, divenne evidente la necessit\u00e0 di grandi navi ospedaliere per il trattamento e l'evacuazione dei feriti. L\"Aquitania\" fu trasferita al servizio ospedaliero in agosto (il suo posto come trasporto di truppe sarebbe stato assunto dalla \"Olympic\" a settembre). Quindi, il 13 novembre 1915, il \"Britannic\" fu requisito come nave ospedale dal suo deposito a Belfast.\nRidipinti di bianco con grandi croci rosse e una striscia verde orizzontale, fu ribattezzato HMHS (\"His Majesty's Hospital Ship\") \"Britannic\" e posto sotto il comando del Capitano Charles Alfred Bartlett (1868\u20131945). All'interno furono installati 3.309 posti letto e diverse sale operatorie. Le aree comuni dei ponti superiori furono trasformate in stanze per i feriti. Le cabine del ponte B erano usate per ospitare i dottori. La sala da pranzo di prima classe e la sala di ricevimento di prima classe sul ponte D furono trasformate in sale operatorie. Il ponte inferiore veniva utilizzato per accogliere i feriti lievi. L'attrezzatura medica venne installata il 12 dicembre 1915.\nPrimo servizio.\nUna volta dichiarato idoneo al servizio il 12 dicembre 1915 a Liverpool, il \"Britannic\" fu assegnato un team medico composto da 101 infermieri, 336 sottufficiali e 52 ufficiali e un equipaggio di 675 persone. L'ingegnere capo era Robert Flemming e il chirurgo principale era John C. H. Beaumont. Entrambi erano abituati alle navi della Classe Olympic poich\u00e9 entrambi avevano prestato servizio sull\"Olympic\". Il 23 dicembre lasci\u00f2 Liverpool per unirsi al porto di Mudros sull'isola di Lemno nel Mar Egeo per riportare indietro soldati malati e feriti. Si un\u00ec a diverse navi sulla stessa rotta, tra cui la \"Mauretania\" e l\"Aquitania\" e la sorella \"Olympic\". Alle quattro navi si un\u00ec poco dopo lo \"Statendam\". Si ferm\u00f2 a Napoli prima di continuare verso Mudros per rifornire la sua scorta di carbone. Al ritorno, trascorse quattro settimane come ospedale galleggiante al largo dell'isola di Wight.\nIl terzo viaggio fu dal 20 marzo 1916 al 4 aprile. I Dardanelli erano stati evacuati a gennaio. Alla fine del suo servizio militare il 6 giugno 1916, il \"Britannic\" torn\u00f2 a Belfast per subire le modifiche necessarie per trasformarlo in una nave passeggeri transatlantica. Il governo britannico pag\u00f2 alla White Star Line \u00a3 75.000 per compensare la trasformazione. Questa dur\u00f2 diversi mesi prima di essere interrotta da un richiamo della nave al servizio militare.\nRitorno al servizio ospedaliero.\nL'Ammiragliato richiam\u00f2 il \"Britannic\" a servire come nave ospedale due mesi dopo, il 26 agosto 1916, e la nave torn\u00f2 nel Mar Mediterraneo per un quarto viaggio il 24 settembre di quell'anno. Il 29 settembre, mentre si recava a Napoli, incontr\u00f2 una violenta tempesta da cui usc\u00ec incolume. Part\u00ec il 9 ottobre per Southampton. Quindi, fece un quinto viaggio, che fu contrassegnato da una quarantena dell'equipaggio quando la nave arriv\u00f2 a Mudros a causa di malattie di origine alimentare.\nLa vita a bordo della nave seguiva una routine. Alle 6:00 del mattino, i pazienti venivano svegliati e i locali venivano ripuliti. La colazione veniva servita alle 6:30, quindi il capitano visitava la nave per un'ispezione. Il pranzo veniva servito alle 12:30 e il t\u00e8 alle 16:30. I pazienti effettuavano i trattamenti medici tra i pasti e coloro che desideravano andare a fare una passeggiata potevano farlo. Alle 20:30, i pazienti andavano a letto e il capitano faceva un altro giro di ispezione. Inoltre, c'erano classi mediche disponibili per addestrare le infermiere.\nUltimo viaggio.\nDopo aver completato cinque viaggi di successo nel teatro mediorientale e rientrato nel Regno Unito trasportando malati e feriti, il 12 novembre 1916 il \"Britannic\" part\u00ec da Southampton per Lemno, il suo sesto viaggio nel Mediterraneo. Il \"Britannic\" pass\u00f2 per Gibilterra verso mezzanotte del 15 novembre e arriv\u00f2 a Napoli la mattina del 17 novembre per la sua solita sosta di rifornimento idrico e di carbone, completando la prima fase della sua missione.\nUna tempesta tenne la nave a Napoli fino a domenica pomeriggio, quando il capitano Bartlett decise di approfittare di una breve pausa nel maltempo per continuare. Il maltempo ricominci\u00f2 proprio quando il \"Britannic\" lasci\u00f2 il porto. La mattina dopo, i temporali cessarono e la nave attravers\u00f2 lo Stretto di Messina senza problemi. Capo Matapan fu doppiato nelle prime ore del 21 novembre. Al mattino, il \"Britannic\" stava andando a tutta velocit\u00e0 nel Canale di Ceo, tra Capo Sunio (il punto pi\u00f9 meridionale dell'Attica, la prefettura che include Atene) e l'isola di Ceo.\nA bordo c'erano 1.066 persone: 673 membri dell'equipaggio, 315 Royal Army Medical Corps (RAMC), 77 infermiere e il capitano.\nEsplosione.\nAlle 08:12 del 21 novembre 1916, una forte esplosione scosse la nave. La causa, un siluro di un sottomarino nemico o una mina, non era certa. In seguito sarebbe stato rivelato che delle mine furono disposte nel Canale di Kea il 21 ottobre 1916 dall'SM U-73 sotto il comando di Gustav Sie\u00df. La reazione nella sala da pranzo fu immediata; i medici e le infermiere partirono all'istante per i loro posti, ma non tutti reagirono allo stesso modo, poich\u00e9 a poppa il potere dell'esplosione fu meno sentito e molti pensavano che la nave avesse colpito una barca pi\u00f9 piccola. In quel momento il capitano Bartlett e il direttore generale Hume erano sul ponte e la gravit\u00e0 della situazione fu presto evidente. L'esplosione avvenne sul lato di dritta, tra le caldaie 2 e 3. La forza dell'esplosione danneggi\u00f2 la paratia stagna tra la stiva 1 e il gavone di prua. I primi quattro scomparti a tenuta stagna si riempirono rapidamente di acqua, il tunnel del fuochista che collegava gli alloggiamenti dei pompieri a prua con il locale caldaia sei era gravemente danneggiato, e l'acqua scorreva in quel locale caldaia.\nBartlett ordin\u00f2 la chiusura delle porte stagne, invi\u00f2 un segnale di soccorso e ordin\u00f2 all'equipaggio di preparare le lance di salvataggio. Un segnale SOS fu immediatamente inviato e fu ricevuto da diverse altre navi nell'area, tra cui l'HMS \"Scourge\" e l'HMS \"Heroic\", ma il \"Britannic\" non sent\u00ec alcuna risposta. Bartlett e l'operatore radio della nave non sapevano che la forza della prima esplosione aveva fatto saltare i fili dell'antenna tra gli alberi della nave. Ci\u00f2 significava che, sebbene la nave potesse ancora inviare trasmissioni via radio, non poteva pi\u00f9 riceverle.\nInsieme alla porta a tenuta stagna danneggiata del tunnel dei pompieri, la porta a tenuta stagna tra i locali delle caldaie sei e cinque non riusc\u00ec a chiudersi correttamente. L'acqua scorreva pi\u00f9 a poppa nel locale caldaia cinque. Il \"Britannic\" aveva raggiunto il suo limite di allagamento. Poteva rimanere a galla con i suoi primi sei scomparti a tenuta stagna inondati. C'erano cinque paratie stagne che salivano fino al ponte B. Tali misure erano state prese dopo il disastro del \"Titanic\" (il \"Titanic\" poteva galleggiare con solo i suoi primi quattro scomparti allagati). La successiva paratia, tra i locali caldaia cinque e quattro, non aveva la porta danneggiata e ci\u00f2 avrebbe dovuto garantire la sopravvivenza della nave. C'erano obl\u00f2 aperti lungo i ponti inferiori anteriori, che si inclinavano sott'acqua a pochi minuti dall'esplosione. Le infermiere avevano aperto la maggior parte di quegli obl\u00f2 per ventilare i reparti, contro ordini permanenti. Continuando ad affondare, l'acqua raggiunse questo livello e inizi\u00f2 a entrare a poppa dalla paratia tra i locali caldaia cinque e quattro. Con pi\u00f9 di sei scomparti allagati, il \"Britannic\" non poteva galleggiare.\nEvacuazione.\nSul ponte, il Capitano Bartlett stava gi\u00e0 considerando gli sforzi per salvare la nave, nonostante le sue condizioni sempre pi\u00f9 disastrose. Solo due minuti dopo l'esplosione, i locali delle caldaie cinque e sei dovevano essere evacuati. In circa dieci minuti, il Britannic era all'incirca nelle stesse condizioni in cui Titanic si trovava un'ora dopo la collisione con l'iceberg. Quindici minuti dopo che la nave fu colpita, gli obl\u00f2 aperti sul ponte E erano sott'acqua. Con l'acqua che entrava anche nella sezione di poppa della nave dalla paratia tra i locali delle caldaie quattro e cinque, il \"Britannic\" svilupp\u00f2 rapidamente un'inclinazione seria a dritta a causa del peso dell'acqua che si inondava sul lato di dritta. Con le coste dell'isola greca Ceo a destra, Bartlett diede l'ordine di condurre la nave verso l'isola nel tentativo di arenare la nave. L'effetto dell'inclinazione a dritta della nave e il peso del timone rendevano difficili i tentativi di far navigare la nave sotto la sua stessa potenza, e gli attuatori furono messi fuori combattimento dall'esplosione, che elimin\u00f2 la rotazione dal timone. Il capitano ordin\u00f2 che l'albero di sinistra fosse guidato a una velocit\u00e0 superiore rispetto al lato di dritta, il che aiut\u00f2 la nave a spostarsi verso l'isola.\nAllo stesso tempo, il personale dell'ospedale si prepar\u00f2 per evacuare. Bartlett aveva dato l'ordine di preparare le lance di salvataggio, ma non permise che fossero calate in acqua. Tutti portarono con s\u00e9 i loro beni pi\u00f9 preziosi prima di evacuare. Il cappellano della nave recuper\u00f2 la sua Bibbia. I pochi pazienti e le infermiere a bordo furono riuniti. Il maggiore Harold Priestley raccolse i suoi distaccamenti dal Royal Army Medical Corps sul retro del ponte A e ispezion\u00f2 le cabine per assicurarsi che nessuno fosse lasciato indietro.\nMentre Bartlett continuava la sua disperata manovra, la nave si inclin\u00f2 sempre di pi\u00f9. Gli altri membri dell'equipaggio iniziarono a temere che l'inclinazione diventasse troppo grande, e cos\u00ec decisero di mettere la prima scialuppa di salvataggio in acqua senza aspettare l'ordine di farlo. Bartlett decise quindi di fermare la nave e il suo motore. Prima che potesse farlo, due lance di salvataggio furono messe in acqua sul lato di sinistra. L'elica ancora parzialmente affiorata risucchiava le due lance di salvataggio al suo interno, tagliandole, insieme ai loro passeggeri. Alla fine Bartlett riusc\u00ec a fermare le eliche prima che potessero risucchiare un'altra scialuppa di salvataggio.\nMomenti finali.\nAlle 08:45, l'inclinazione era tale che persino le gru erano ormai inutilizzabili. A questo punto, Bartlett concluse che la velocit\u00e0 con cui il \"Britannic\" stava affondando era rallentata, quindi ferm\u00f2 l'evacuazione e ordin\u00f2 ai motori di riavviarsi nella speranza che potesse ancora essere in grado di arenare la nave. Alle 09:00 Bartlett fu informato che il tasso di inondazione era aumentato a causa del movimento in avanti della nave e che l'inondazione aveva raggiunto il ponte D. Rendendosi conto che ora non c'era speranza di raggiungere la terra in tempo, Bartlett diede l'ordine finale di fermare i motori e emise due lunghi colpi di fischio, il segnale di abbandonare la nave. Quando l'acqua aveva gi\u00e0 raggiunto il ponte, lui e l'assistente comandante Dyke scesero sul ponte ed entrarono nell'acqua, nuotando verso una barca pieghevole da cui continuarono a coordinare le operazioni di salvataggio.\nIl \"Britannic\" si gir\u00f2 sul lato di dritta e i fumaioli collassarono uno ad uno mentre affondava rapidamente. Quando la poppa fu fuori dall'acqua, la prua si era gi\u00e0 schiantata sul fondo del mare, provocando gravi danni strutturali, prima di scivolare completamente sotto le onde alle 09:07. Violet Jessop (una delle sopravvissute al disastro della nave gemella britannica \"Titanic\", e presente anche sulla terza sorella \"Olympic\", quando si scontr\u00f2 con l'HMS \"Hawke\") descrisse gli ultimi secondi:\n\"Abbass\u00f2 un po' la testa, poi un po' pi\u00f9 in basso e ancora pi\u00f9 in basso. Tutti i macchinari del ponte caddero in mare come i giocattoli di un bambino. Poi fece un tuffo spaventoso, la sua poppa si sollev\u00f2 centinaia di piedi in aria fino a quando con un ruggito finale, scomparve nelle profondit\u00e0, il rumore del suo risuonare nell'acqua con violenza non sognata\u2026\"\nErano le 09:07, solo 55 minuti dopo l'esplosione. Il \"Britannic\" fu la pi\u00f9 grande nave persa durante la prima guerra mondiale e, dopo la sua scomparsa, l'Olympic rimase l'unica nave della sua classe.\nSalvataggio delle lance.\nRispetto al \"Titanic\", il salvataggio del \"Britannic\" \u00e8 stato facilitato da tre fattori: la temperatura era pi\u00f9 alta (21 \u00b0C rispetto a -2 \u00b0C del \"Titanic\"), pi\u00f9 lance di salvataggio erano disponibili (furono utilizzate 35 lance rispetto alle 20 del \"Titanic\") e l'aiuto fu pi\u00f9 vicino (arriv\u00f2 meno di due ore dopo la prima chiamata di soccorso rispetto a tre ore e mezza per il \"Titanic\").\nI primi ad arrivare sulla scena furono i pescatori di Ceo sui loro caicchi, che raccolsero molti uomini dall'acqua. Alle 10:00, l'HMS \"Scourge\" avvist\u00f2 le prime lance di salvataggio e 10 minuti dopo si ferm\u00f2 e raccolse 339 sopravvissuti. Il piroscafo a vapore armato HMS \"Heroic\" era arrivato qualche minuto prima e ne aveva raccolti 494. Circa 150 erano arrivati a Korissia, Ceo, dove i medici e le infermiere britannici sopravvissuti stavano cercando di salvare i feriti, usando grembiuli e pezzi di cinture di salvataggio per fare le medicazioni. Una piccola e spoglia banchina del porto fungeva da sala operatoria.\nLo \"Scourge\" e l\"Heroic\" non avevano spazio sul ponte per altri sopravvissuti e partirono per il Pireo segnalando la presenza di quelli rimasti a Korissia. L'HMS \"Foxhound\" arriv\u00f2 alle 11:45 e, dopo aver setacciato l'area, si ancor\u00f2 nel porticciolo alle 13:00 per offrire assistenza medica e prendere a bordo i rimanenti sopravvissuti. Alle 14:00 arriv\u00f2 l'incrociatore leggero HMS \"Foresight\". Il \"Foxhound\" part\u00ec per il Pireo alle 14:15 mentre il \"Foresight\" rimase per organizzare la sepoltura su Ceo del sergente William Sharpe del RAMC, morto per le ferite subite. Altri due uomini morirono sull\"Heroic\" e uno sul rimorchiatore francese \"Goliath\". I tre furono sepolti con onori militari nel Cimitero navale e consolare del Pireo. L'ultimo morto fu G. Honeycott, che mor\u00ec all'ospedale russo al Pireo poco dopo i funerali.\nIn totale, 1.035 persone sono sopravvissute al naufragio. Trenta uomini persero la vita nel disastro ma solo cinque furono sepolti; altri non sono stati recuperati e sono onorati nei memoriali di Salonicco (il Mikra Memorial) e di Londra. Altri 38 uomini sono rimasti feriti (18 membri dell'equipaggio, 20 RAMC). I sopravvissuti furono sistemati nelle navi da guerra ancorate nel porto del Pireo mentre infermieri e ufficiali furono ospitati in hotel separati a Phaleron. Molti cittadini e funzionari greci hanno partecipato ai funerali. I sopravvissuti furono rimandati a casa e pochi arrivarono nel Regno Unito prima di Natale.\nNel novembre 2006, il ricercatore britannico Michail Michailakis scopr\u00ec che una delle 45 tombe non identificate nel New British Cemetery nella citt\u00e0 di Ermopoli sull'isola di Siro conteneva i resti di un soldato raccolto dalla chiesa di Agia Trias a Livadi (l'antico nome di Korissia). Lo storico marittimo Simon Mills ha contattato la Commonwealth War Graves Commission. Ulteriori ricerche hanno stabilito che questo soldato era una vittima britannica e che i suoi resti erano stati registrati nell'ottobre del 1919 come appartenenti a un certo \"caporale Stevens\". Quando i resti furono spostati nel nuovo cimitero di Siro nel giugno del 1921, si scopr\u00ec che non c'erano documenti relativi a questo nome con la perdita della nave e che la tomba fu registrata come non identificata. Mills ha fornito la prova che quest'uomo potrebbe essere il sergente Sharpe e il caso \u00e8 stato preso in considerazione dal personale di servizio e dall'Agenzia dei veterani. \u00c8 stata eretta una nuova lapide per Sharpe e il CWGC ha aggiornato il suo database.\nRelitto.\nIl relitto del \"Britannic\" si trova a a circa di profondit\u00e0. Fu scoperto il 3 dicembre 1975 da Jacques Cousteau, che lo esplor\u00f2. Durante le riprese del documentario \"Alla ricerca del Britannic\" del 1976, Cousteau port\u00f2 con s\u00e9 a bordo della nave \"Calypso\" la signora Sheila Macbeth Mitchell, infermiera volontaria sul \"Britannic\" sopravvissuta all'affondamento. In quell'occasione Cousteau entr\u00f2 per la prima volta nel relitto con i suoi sommozzatori ed espresse l'opinione che la nave fosse stata affondata da un solo siluro, basando la sua ipotesi sui danni visibili alle lamiere."}
{"id": "675239", "revid": "17204", "url": "https://it.wikipedia.org/wiki?curid=675239", "title": "DRIV3R", "text": ""}
{"id": "675282", "revid": "61051", "url": "https://it.wikipedia.org/wiki?curid=675282", "title": "William Buckland", "text": "Biografia.\nDopo la laurea ad Oxford nel 1804, venne ordinato pastore nel 1809. Primo lettore di geologia a Oxford (1813), fa parte del gruppo di scienziati fedeli alla Chiesa anglicana e contrari all\"'Uniformity Act\".\nConsiderato uno tra i pi\u00f9 importanti geologi del suo tempo, fu membro della \"Geological Society of London\" e della \"Royal Society\": si impegn\u00f2 nella diffusione dell'interesse per gli studi paleontologici. Le sue opere si sviluppano intorno alle tesi catastrofiste, in linea con le idee di George Cuvier del \"Discours pr\u00e9liminaire\".\nNel 1824 per la prima volta descrisse scientificamente fossili di dinosauro, dando loro il nome di \"Megalosaurus\". I fossili erano stati scoperti in Inghilterra, risalivano al Giurassico, e il nome \u00e8 dovuto al fatto che lo zoologo George Cuvier, proveniente dalla Francia, comunic\u00f2 al geologo Buckland che si trattava di ossa di un enorme rettile (da cui il nome: \"megalos\" -grande- e \"sauros\" -lucertola). Nel 1827 lo zoologo Gideon Mantell vi assegn\u00f2 il nome scientifico \"Megalosaurus bucklandii\", il cui epiteto specifico \u00e8 ovviamente un omaggio al descrittore del genere.\nRaccolse una ricca collezione geologica che poi lasci\u00f2 all'universit\u00e0 di Oxford.\nMuore nel 1856 e a tutt'oggi \u00e8 sepolto nel cimitero parrocchiale di San Nicola ad Islip, nell'Oxfordshire."}
{"id": "675297", "revid": "834", "url": "https://it.wikipedia.org/wiki?curid=675297", "title": "Chiesa di Firenze", "text": ""}
{"id": "675299", "revid": "729019", "url": "https://it.wikipedia.org/wiki?curid=675299", "title": "Ponte di Varolio", "text": "Il ponte di Varolio (detto anche semplicemente ponte) \u00e8 una parte anatomica dell'encefalo, posizionata nel tronco encefalico cranialmente al bulbo e caudalmente al mesencefalo. Embriologicamente fa parte del metencefalo insieme al cervelletto, che si trova subito dorsalmente al ponte, dal quale \u00e8 separato tramite la cavit\u00e0 del quarto ventricolo.\nAnatomia.\nStruttura esterna.\nIl ponte \u00e8 una struttura di forma bulbare posta superiormente al bulbo, da cui \u00e8 separato dal solco bulbo-pontino, ed inferiormente al mesencefalo, da cui \u00e8 diviso dal solco ponto-mesencefalico. \u00c8 convesso in senso trasversale e poco convesso in senso longitudinale. Il suo peso, variabile in base alla mole del cervelletto, \u00e8 in media pari a 18 g, \u00e8 alto 27 mm e largo 38 mm. Il suo nome deriva dal fatto che i \"peduncoli cerebrali\", continuandosi verso il basso, vengono ricoperti ventralmente da una massa di fibre nervose trasversali provenienti dal cervelletto che attraversano come un ponte la linea mediana.\nLa faccia superiore si trova subito al di sotto della sella turcica dell'osso sfenoide e il ponte \u00e8 collocato in mezzo alle due rocche petrose. La faccia antero-ventrale presenta sulla sua superficie mediana una doccia verticale detta \"solco basilare\" dove in genere riposa l'arteria omonima; ai lati del solco vi sono due rilievi, i tori piramidali, che originano dalla corteccia e che in seguito si portano al ponte. Lateralmente al ponte si diramano i peduncoli cerebellari medi, grossi fasci di fibre mieliniche connessi con la sostanza bianca del cervelletto. Dall'angolo cerebello-pontino fuoriescono i nervi glossofaringeo, vestibolococleare e facciale, dalla parte intermedia del ponte emerge il nervo trigemino e dal solco bulbo-pontino il nervo abducente. La superficie posteriore del ponte \u00e8 in rapporto con il cervelletto.\nStruttura interna.\nPer semplicit\u00e0 descrittiva si esaminer\u00e0 il ponte a partire da due sezioni, una a circa met\u00e0 altezza ed una nella porzione superiore vicina al confine con il mesencefalo.\nPorzione media.\nIn sezione trasversale la forma del ponte appare simile a quella di un romboide piuttosto irregolare. La porzione anteriore del ponte \u00e8 costituita dal fascio corticospinale circondato dai nuclei pontini, che sono pi\u00f9 numerosi qui rispetto alla porzione superiore del bulbo. Posteriormente ai nuclei pontini decorre il lemnisco mediale il cui asse maggiore non \u00e8 pi\u00f9 antero-posteriore ma medio-laterale. Dietro di esso decorre il fascicolo longitudinale mediale e lateralmente si trovano i fasci spinotalamico e spinoreticolare. Postero-lateralmente a questi fasci si trova il nucleo facciale; dal nucleo facciale si diparte un fascio di fibre che si porta dapprima postero-medialmente sino a raggiungere il margine anteriore del quarto ventricolo, poi piega antero-lateralmente circondando il nucleo abducente e fuoriesce antero-lateralmente dal ponte sotto forma di nervo facciale.\nIl nucleo abducente \u00e8 collocato postero-lateralmente al fascicolo longitudinale mediale; le sue fibre si portano anteriormente e medialmente a ciascun fascio corticospinale, uscendo anteriormente al ponte a livello del solco bulbo-pontino. Posteriormente ad esso si apre il quarto ventricolo che qui ha una forma approssimativamente ad \"U\", chiuso posteriormente dal velo midollare superiore che rappresenta il margine posteriore del ponte a questo livello. Postero-lateralmente al nucleo abducente si trovano nell'ordine il nucleo vestibolare mediale, il nucleo vestibolare laterale, il nucleo vestibolare superiore, il pedunciolo cerebellare superiore e, a fianco del velo, i nuclei globoso ed emboliforme, che sono nuclei appartenenti al cervelletto. Lateralmente a queste strutture si trovano, a partire dalla pi\u00f9 anteriore verso la pi\u00f9 posteriore, il nucleo del tratto solitario e il tratto solitario, il peduncolo cerebellare inferiore ed il nucleo dentato, quest'ultimo \u00e8 il pi\u00f9 grande nucleo del cervelletto. Infine, gran parte della porzione laterale del ponte a questo livello \u00e8 occupata dal voluminoso peduncolo cerebellare medio.\nPorzione superiore.\nLa porzione superiore del ponte in sezione \u00e8 di forma assimilabile a quella della porzione media, tendenzialmente pi\u00f9 arrotondata e allungata trasversalmente. La porzione anteriore \u00e8 sempre costituita dal fascio corticospinale circondato dai nuclei pontini. Posteriormente ad essi decorre il lemnisco mediale e tra i due lemnischi mediali vi sono i nuclei del rafe. Dietro ai nuclei del rafe decorre il fascicolo longitudinale mediale, dietro al lemnisco mediale il tratto tegmentale centrale. Lateralmente al lemnisco mediale decorrono i fasci spinotalamico e spinoreticolare.\nLa porzione laterale del ponte a questo livello \u00e8 quasi interamente occupata dal peduncolo cerebellare medio. Postero-lateralmente al lemnisco mediale si trovano i nuclei del nervo trigemino; antero-medialmente il nucleo motore del trigemino e antero-lateralmente il nucleo sensitivo del trigemino. Posteriormente ai due il nucleo mesencefalico del trigemino. Dai nuclei trigeminali si dipartono fibre che decorrono antero-lateralmente e formano il nervo trigemino. Accanto al nucleo mesencefalico del trigemino, un po' pi\u00f9 medialmente e davanti al quarto ventricolo si trova il locus coeruleus, principale fonte di fibre noradrenergiche nel sistema nervoso. Posteriormente ai nuclei del trigemino si trova il peduncolo cerebellare superiore e dietro questo il nucleo parabrachiale laterale, medialmente il nucleo parabrachiale mediale. Il quarto ventricolo a questo livello si restringe ed ha una forma trapezoidale."}
{"id": "675300", "revid": "1442080", "url": "https://it.wikipedia.org/wiki?curid=675300", "title": "Sergio Fortunato", "text": "Carriera.\nClub.\nIl suo esordio risale al 1972 nelle file del Kimberley, all'et\u00e0 di diciassette anni. Nel 1975 avvenne il passaggio al , ove realizz\u00f2 20 reti segnalandosi come cannoniere molto prolifico; qualit\u00e0 confermata anche nel successivo passaggio al nel 1976, totalizzando 76 presenze con 31 reti all'attivo. Nel 1978 venne acquistato dall' ove trascorse le sue stagioni migliori fino al 1980 contendendo per due anni a Maradona il titolo di capocannoniere del torneo, e conquistando il titolo di miglior marcatore del Torneo Metropolitano 1979, a pari merito appunto col \"Pibe de Oro\".\nNell'estate del 1980 avvenne il suo approdo in Italia, acquistato dal per la cifra di 780 milioni di lire. Accompagnato dalla fama di fuoriclasse internazionale per via delle convocazioni in nazionale e dei duelli nella classifica cannonieri con Maradona, Fortunato deluse le aspettative della societ\u00e0 pagando la scelta tattica molto prudente decisa dall'allenatore Renzo Ulivieri, che lo sacrific\u00f2 spesso in compiti di pressing sui difensori avversari e movimento di raccordo sulla fascia sinistra, snaturando di fatto le sue caratteristiche di gioco; ai problemi calcistici, si associarono poi anche difficolt\u00e0 di ambientamento.\nDisput\u00f2 solamente 12 gare nella Serie A 1980-1981 con 2 reti all'attivo che realizz\u00f2 nelle ultime due giornate di campionato, quando la retrocessione della squadra umbra (partita inizialmente con la penalizzazione di -5 per lo scandalo del \"Totonero\") era ormai matematica, e sufficienti solamente a far evitare ai grifoni l'ultimo posto in classifica, abbandonato a spese della .\nConclusasi l'avventura italiana, comp\u00ec altre esperienze in Europa; dapprima nel campionato spagnolo, militando per due anni nelle file del , e poi in Austria, nelle file del Favoritner di Vienna neopromosso in massima serie, prima di rientrare brevemente all'Estudiantes per disputare la Coppa Libertadores 1984 e quindi ritirarsi dall'attivit\u00e0 agonistica.\nNazionale.\nNel biennio di permanenza nell'Estudiantes venne anche convocato in Nazionale da C\u00e9sar Luis Menotti in occasione di una tourn\u00e9e dell\"Albiceleste\" in Europa e soprattutto per la Copa Am\u00e9rica 1979, torneo nel quale disputa 3 incontri nel girone eliminatorio.\nDopo il ritiro.\nDopo il ritiro dal calcio giocato, \u00e8 diventato gestore di un locale per giovani a Mar del Plata, intraprendendo inoltre la carriera di procuratore sportivo."}
{"id": "675301", "revid": "87128", "url": "https://it.wikipedia.org/wiki?curid=675301", "title": "Hit Parade", "text": ""}
{"id": "675306", "revid": "117225591", "url": "https://it.wikipedia.org/wiki?curid=675306", "title": "Roderick Impey Murchison", "text": "Nato da una ricca famiglia, dopo l'incontro con William Buckland si avvicina alla geologia e nel 1825: fu anche tra i fondatori della \"Geological Society of London\", della quale fu pi\u00f9 volte presidente, e dal 1855 fu direttore del servizio geologico scozzese.\nViaggi\u00f2 con Adam Sedgwick e con Charles Lyell in Scozia, in Francia e sulle Alpi. Nel 1831 inizi\u00f2 una serie di studi sulle rocce del Paleozoico nel Galles e nel 1840 - 1841 fu in Russia per ricerche stratigrafiche: a lui si deve l'istituzione del periodo siluriano.\nNel 1846 succede a De La Beche, come direttore del \"Geological Survey\".\nLe Cascate Murchison, in Uganda, sono state battezzate in suo onore, come pure il Murchison Cirque, un circo glaciale nella parte meridionale dei Monti Read, che fanno parte della Catena di Shackleton, nella Terra di Coats in Antartide. \nFu sposato con Charlotte Hugonin dal 1815 alla morte della donna nel 1869. "}
{"id": "675307", "revid": "287204", "url": "https://it.wikipedia.org/wiki?curid=675307", "title": "Jonsi", "text": ""}
{"id": "675308", "revid": "1980365", "url": "https://it.wikipedia.org/wiki?curid=675308", "title": "Andreas Miaoulis", "text": "Biografia.\nMiaoulis nacque nell'isola di Idra (\"Hydra\"): era noto tra gli isolani per il commercio in grano e come capitano mercante. Era stato scelto per guidare le forze navali delle isole quando queste si ribellarono al governo del sultano.\nNel 1822 Miaoulis venne nominato \"navarco\" (in greco \u039d\u03b1\u03cd\u03b1\u03c1\u03c7\u03bf\u03c2, o ammiraglio), di quella che sarebbe diventata la flotta greca. Quello stesso anno, comand\u00f2 la spedizione inviata per vendicare il massacro di Chio (da cui prese ispirazione il pittore Eug\u00e8ne Delacroix per il quadro omonimo). Ebbe un ruolo importante nelle spedizioni di successo all'assedio di Missolungi, nel dicembre 1822 e nel gennaio 1823.\nNel 1824, dopo la conquista turca di Psara, comand\u00f2 le forze greche, impedendo altri avanzamenti della flotta del sultano.\nNel 1825, nel quadro della battaglia di Sfacteria, ove per\u00ec il patriota italiano Santorre di Santa Rosa, malgrado alcuni successi, non riusc\u00ec per\u00f2 ad evitare che le forze egiziane occupassero Navarino.\nEbbe maggiore successo, lo stesso anno, riuscendo a portare rinforzi e vettovagliamenti a Missolungi, che era stata assediata per una seconda volta. Per salvare la citt\u00e0-fortezza, tent\u00f2 di interrompere le comunicazioni marittime delle forze egiziane. L'enorme sproporzione tra gli squadroni e la forza delle navi ebbe la meglio.\nCon il procedere della guerra, il potere navale dei greci diminu\u00ec, a causa della penuria della loro tesoreria e per la crescita della pirateria anarchica nel Mediterraneo orientale.\nMiaoulis continu\u00f2 ad essere a capo delle forze navali greche fino a quando l'ex ufficiale della flotta reale Thomas Cochrane entr\u00f2 in servizio nel 1827: Miaoulis si ritir\u00f2 per lasciare libert\u00e0 al nuovo comandante inglese.\nOttenuta l'indipendenza, Miaoulis fu coinvolto nei conflitti civili, contrapposto al partito russo e a Kapodistrias. Fece parte della delegazione inviata per offrire a re Ottone la corona della Grecia, da cui fu nominato ammiraglio di divisione e dunque viceammiraglio.\nMor\u00ec ad Atene il 24 giugno 1835. La sua salma fu seppellita nel Pireo, vicino alla tomba di Temistocle, il fondatore della flotta di triremi ateniesi e vincitore a Salamina. Il suo cuore riposa in un'urna presso il Ministero della Marina Mercantile.\nNel 1879 la Marina Ellenica chiam\u00f2 un incrociatore \"Navarchos Miaoulis\", in suo onore."}
{"id": "675309", "revid": "33277", "url": "https://it.wikipedia.org/wiki?curid=675309", "title": "Roderick Murchison", "text": ""}
{"id": "675311", "revid": "3115", "url": "https://it.wikipedia.org/wiki?curid=675311", "title": "Dudince", "text": "Dudince (ungherese: \"Gy\u0171gy\", tedesco: \"Dudintz\") \u00e8 una citt\u00e0 della Slovacchia facente parte del distretto di Krupina, nella regione di Bansk\u00e1 Bystrica.\nLe prime testimonianze scritte risalgono al 1284. Dudince \u00e8 conosciuta per le sue sorgenti termali e come centro benessere."}
{"id": "675312", "revid": "149485", "url": "https://it.wikipedia.org/wiki?curid=675312", "title": "Port au Prince", "text": ""}
{"id": "675313", "revid": "65224", "url": "https://it.wikipedia.org/wiki?curid=675313", "title": "Gy\u0171gy", "text": ""}
{"id": "675314", "revid": "287204", "url": "https://it.wikipedia.org/wiki?curid=675314", "title": "Adelbert Dankowski", "text": "Si form\u00f2 musicalmente presso il monastero dei Cistercensi di Obra, diventando verso il 1779 musicista del monastero stesso.\nDal 1787 al 1798 fu compositore e maestro della cappella della cattedrale di Gniezno. Nel 1792 inizi\u00f2 a prestare servizio come violista per il teatro di Lemberg.\nLa musica strumentale di Dankowski appartiene al primo classicismo e risente sicuramente dell'azione di Franz Joseph Haydn; mentre nei suoi lavori vocali (scrisse solamente musica sacra) si denota una forte influenza da parte della scuola musicale napoletana. La sua musica \u00e8 per lo pi\u00f9 omofonica e caratterizzata dalla presenza di elementi tipici delle danze polacche (polonaise)."}
{"id": "675336", "revid": "5901", "url": "https://it.wikipedia.org/wiki?curid=675336", "title": "Jonny B", "text": ""}
{"id": "675342", "revid": "15756", "url": "https://it.wikipedia.org/wiki?curid=675342", "title": "Pietro Valeriani Duraguerra", "text": "Nome.\nIl suo nome pu\u00f2 essere trovato nelle fonti sia nella forma \"Pietro Valeriano\" che in quella \"Pietro Valeriani\", tuttavia \u00e8 la seconda grafia quella da considerarsi pi\u00f9 corretta: \"Valeriani\" era infatti un patronimico, come dimostra la forma alternativa \"di Valeriano\" attribuita in altre fonti ai suoi fratelli. Il secondo elemento del suo nome venne a volte erroneamente considerato come un cognome o, nella forma \"Valeriano\", come parte del nome di battesimo.\nBiografia.\nNato intorno alla met\u00e0 del Duecento, Pietro era figlio Valeriano Duraguerra e, perci\u00f2, membro di una delle maggiori famiglie aristocratiche della Marittima.\nIn giovane et\u00e0, fu mandato a studiare diritto canonico presso l'universit\u00e0 di Bologna, dove consegu\u00ec la laurea entro il 1286, data a partire dalla quale \u00e8 attestato col titolo di \"magister\". Le sue capacit\u00e0 giuridiche favorirono una sua rapida ascesa negli ambienti della Curia: gi\u00e0 nel 1286 \u00e8 attestato come cappellano di papa Onorio IV, che lo nomin\u00f2 canonico della cattedrale di Soissons e gli affid\u00f2 una delicata missione diplomatica in Toscana in favore di Percivalle Fieschi.\nFu tuttavia l'ingresso nella cerchia del cardinale Benedetto Caetani, nel 1291, a fare la fortuna del Duraguerra. Al seguito del Caetani, prese parte ad un'importante legazione pontificia a Lione e divenne presto rettore del Patrimonio di San Pietro in Tuscia. Nel 1295, a seguito dell'elezione a papa del suo protettore, il Valeriani fu nominato vicecancelliere apostolico (carica che continu\u00f2 ad esercitare, seppur in modo discontinuo, fino al 1301); nel marzo dello stesso anno venne eletto arcivescovo di Amalfi da una parte del capitolo diocesano, ma rinunci\u00f2 all'incarico; infine, il 17 dicembre 1295, venne creato cardinale diacono di Santa Maria Nuova.\nNel 1296, Pietro Valeriani fu inviato dal papa come legato in diversi territori dell'Italia centrale e settentrionale con l'obiettivo di risolvere alcune tensioni interne che minacciavano la stabilit\u00e0 di quelle zone. La sua opera mediatrice si rivel\u00f2, tuttavia, per lo pi\u00f9 infruttuosa e addirittura a Bologna, durante un tentativo di mediazione tra le forze comunali e Azzo VIII d'Este, riusc\u00ec ad inimicarsi a tal punto la popolazione bolognese da essere cacciato dall'Emilia senza potervi pi\u00f9 rientrare. Nella tarda estate del 1296 era a Firenze, dove prese parte alla cerimonia di posa della prima pietra della cattedrale di Santa Maria del Fiore. Pietro rientr\u00f2 in Curia agli inizia del 1297, ponendo definitivamente fine alla sua breve esperienza di legato pontificio.\nRipreso il suo ruolo curiale, il Duraguerra si dedic\u00f2 principalmente a vagliare la legittimit\u00e0 canonica di alcuni provvedimenti presi dai predecessori di papa Bonifacio, tra i quali la dispensa papale di Niccol\u00f2 IV che aveva autorizzato il matrimonio consanguineo tra Sancho IV di Castiglia e Maria di Molina nel 1282. La piena validit\u00e0 della loro unione venne riconosciuta solo nel 1301. Durante questo periodo, Pietro Viviani si occup\u00f2 anche di controllare l'idoneit\u00e0 dei nuovi eletti presso alcune sedi episcopali ed abbaziali.\nDurante lo scontro tra Bonifacio VIII e la famiglia Colonna, Pietro rimase sempre fedele al pontefice, difendendone la legittimit\u00e0 contro quelli che lo ritenevano un usurpatore del soglio pontificio.\nMor\u00ec il 17 dicembre 1302, probabilmente a Roma, poco dopo essere stato nominato arciprete di San Giovanni in Laterano. Fu sepolto nella basilica lateranense; il suo monumento funebre fu probabilmente realizzato da Giovanni di Cosma o da un membro della suo scuola.\nNepotismo.\nL'intera attivit\u00e0 di Pietro Viviani Duraguerra all'interno della Curia e del collegio cardinalizio fu caratterizzata da uno smaccato nepotismo (pratica estremamente diffusa negli ambienti curiali dell'epoca) e da un generale favoritismo verso i membri della propria famiglia e i loro sodali, sia in ambito ecclesiastico che civile e amministrativo.\nNel 1296, mentre Pietro si trovava come legato in Romagna, suo fratello Massimo ne divenne rettore, prima di essere espulso dai ribelli insieme al fratello. Poi, dal 1301, lo stesso Massimo fu nominato podest\u00e0 di Priverno, ricevendo al contempo numerosi feudi nei dintorni di Terracina per s\u00e9 e per i propri parenti. Un suo nipote omonimo, pur essendo minorenne e laico, accumul\u00f2 numerose prebende presso varie diocesi francesi e italiane.\nDiversi uomini originari della Marittima vicini alla sua famiglia ottennero posizioni di rilievo all'interno degli uffici della Curia, tra i quali Giordano e Americo da Sermoneta, Giacomo Pagano e Giovanni da Priverno.\nDato il suo stretto legame con Bonifacio VIII, il Valeriani non manc\u00f2 di favorire anche diversi membri della famiglia Caetani. Grazie alla sua mediazione, infatti, la famiglia del pontefice riusc\u00ec ad acquistare molteplici feudi e castelli in tutto il Basso Lazio e ad aumentare di conseguenza il proprio controllo sulla regione.\nGrazie all'influenza di Pietro, le famiglie Duraguerra e Caetani rafforzarono i propri legami e accrebbero enormemente il loro potere, spartendosi di fatto il dominio sull'intero territorio della Campagna e Marittima a discapito di altre famiglie nobili locali come i Conti di Ceccano, che videro molti dei loro beni e possedimenti requisiti in favore delle due casate."}
{"id": "675345", "revid": "1793900", "url": "https://it.wikipedia.org/wiki?curid=675345", "title": "Medzev", "text": "Medzev (in ungherese \"Mecenz\u00e9f\", in tedesco \"Metzenseifen\") \u00e8 una citt\u00e0 della Slovacchia facente parte del distretto di Ko\u0161ice-okolie, nella regione di Ko\u0161ice.\nLe prime testimonianze della citt\u00e0 risalgono al 1359.\nHa dato i natali all'ex calciatore Jaroslav Poll\u00e1k."}
{"id": "675349", "revid": "729019", "url": "https://it.wikipedia.org/wiki?curid=675349", "title": "Albula", "text": ""}
{"id": "675351", "revid": "1718925", "url": "https://it.wikipedia.org/wiki?curid=675351", "title": "Alberto Arnoldi", "text": "Di origine lombarda, \u00e8 noto soprattutto per il suo lavoro a Firenze, dove port\u00f2 avanti la decorazione del Campanile di Giotto con la serie dei \"sacramenti\". Era infatti capomastro dell'Opera di Santa Maria del Fiore intorno al 1361 e prese probabilmente parte anche al progetto della Loggia del Bigallo (1352-1358).\nIl suo stile \u00e8 meno legato al gotico e pi\u00f9 arcaizzante, con una strutturazione geometrica dell'immagine, tanto che si \u00e8 parlato di \"neo-romanico\": il recupero dell'arco a tutto sesto fu delle ispirazioni per il futuro stile rinascimentale.\nSua \u00e8 anche una grande \"Madonna\" (unica scultura di grandi dimensioni conosciuta dell'autore) conservata nella Loggia del Bigallo, cos\u00ec come le altre sculture nelle nicchie. Alcune sue opere si trovano anche al Museo nazionale del Bargello."}
{"id": "675352", "revid": "26415", "url": "https://it.wikipedia.org/wiki?curid=675352", "title": "Ordine mercedario", "text": ""}
{"id": "675355", "revid": "108728906", "url": "https://it.wikipedia.org/wiki?curid=675355", "title": "Canale di San Giorgio", "text": "Il canale di San Giorgio (\"Saint George's Channel\" in inglese; \"Muir na Breataine\" in irlandese; \"Sianel San Si\u00f4r\" in gallese) \u00e8 un braccio di mare compreso tra l'Irlanda e la Gran Bretagna che collega il mare d'Irlanda a nord con il mare Celtico e l'oceano Atlantico a sud-ovest.\nIl braccio di mare si stende per circa 160 km tra la costa dell'Irlanda sud-orientale ed il Galles.\nHa una ampiezza massima di 145 km. Il canale raggiunge la minima ampiezza di circa 76 km nel tratto di mare compreso tra il promontorio di \"Carnesore Point\" in Irlanda ed il promontorio di St David's Head in Galles.\nIl nome del canale deriva da una leggenda del IV secolo, secondo la quale San Giorgio, nel suo viaggio attraverso l'impero romano, raggiunse la Britannia attraversando il braccio di mare che oggi porta il suo nome."}
{"id": "675366", "revid": "22475", "url": "https://it.wikipedia.org/wiki?curid=675366", "title": "Bisasam", "text": ""}
{"id": "675367", "revid": "486946", "url": "https://it.wikipedia.org/wiki?curid=675367", "title": "Bisaknosp", "text": ""}
{"id": "675368", "revid": "22475", "url": "https://it.wikipedia.org/wiki?curid=675368", "title": "Bisaflor", "text": ""}
{"id": "675369", "revid": "486946", "url": "https://it.wikipedia.org/wiki?curid=675369", "title": "Glutexo", "text": ""}
{"id": "675370", "revid": "22475", "url": "https://it.wikipedia.org/wiki?curid=675370", "title": "Glurak", "text": ""}
{"id": "675371", "revid": "22475", "url": "https://it.wikipedia.org/wiki?curid=675371", "title": "Schiggy", "text": ""}
{"id": "675372", "revid": "486946", "url": "https://it.wikipedia.org/wiki?curid=675372", "title": "Schillok", "text": ""}
{"id": "675373", "revid": "22475", "url": "https://it.wikipedia.org/wiki?curid=675373", "title": "Turtok", "text": ""}
{"id": "675378", "revid": "1573940", "url": "https://it.wikipedia.org/wiki?curid=675378", "title": "Vecchia Parrocchiale di Gries", "text": "La vecchia chiesa parrocchiale di Gries (in tedesco Alte Pfarrkirche Gries) nell'omonimo quartiere di Bolzano \u00e8 una chiesa in stile gotico dedicata alla Vergine.\nLocalizzazione.\nLa chiesa \u00e8 situata nello storico quartiere di Gries a breve distanza dall'omonima piazza. Si erge leggermente sulle pendici di un monte in modo da permettere al campanile di essere visibile a distanza nella campagna. Alla chiesa \u00e8 annesso un piccolo cimitero storico. Il terreno su cui si erge la chiesa costituisce il pi\u00f9 antico nucleo di Gries, che in tempi pi\u00f9 antichi veniva chiamato \"Kellare\" o \"Keller\" (\"cantina\"), poich\u00e9 vi era situata una cantina dei vini del capitolo del Duomo di Frisinga che ivi possedeva una tenuta padronale, il \"Meierhof\" (ex maso Lofferer, abbattuto nel 1908 per la costruzione dell'attuale scuola elementare di Gries).\nStoria.\nLa chiesa, documentata sin dal 1141, fu costruita in stile romanico e venne successivamente rinnovata in stile gotico. Alcune parti interne della chiesa conservano caratteristiche romaniche.\nNel 2008 sono stati scoperti importanti rendiconti, unici nel loro genere per l'area tirolese e trentina, del primo Quattrocento (1422-1440).\nCaratteristiche.\nLa vecchia parrocchiale di Gries conserva pregiati tesori artistici, il pi\u00f9 importante dei quali \u00e8 l'altare ligneo a trittico intagliato realizzato dal celebre scultore pusterese Michael Pacher. All'interno \u00e8 conservato anche un pregevole crocifisso romanico risalente al Duecento. ."}
{"id": "675405", "revid": "108107", "url": "https://it.wikipedia.org/wiki?curid=675405", "title": "Hern\u00e1n Jorge Crespo", "text": ""}
{"id": "675406", "revid": "287204", "url": "https://it.wikipedia.org/wiki?curid=675406", "title": "Riccardo II", "text": ""}
{"id": "675407", "revid": "1573940", "url": "https://it.wikipedia.org/wiki?curid=675407", "title": "Chiesa dell'Ordine Teutonico", "text": "La chiesa dell'Ordine Teutonico ovvero chiesa di San Giorgio in Weggenstein a Bolzano (in tedesco St. Georg in Weggenstein o Deutschhaus) \u00e8 una chiesa in stile gotico dedicata a san Giorgio, patrono assieme a santa Elisabetta d'Ungheria dell'Ordine.\nStoria.\nL'Ordine nacque al tempo delle crociate ed era formato da monaci e cavalieri provenienti dall'area linguistica tedesca (da cui il nome \"teutonico\"). Bolzano, punto principale del Baliato dell'Ordine Teutonico all'Adige e nei Monti, era un'importante base per l'Ordine, dovuta alla posizione viaria fra nord e sud dell'Europa, anche perch\u00e9 il suo compito principale era quello di vigilare su questa strategica arteria. Nella zona di Bolzano costruirono nel 1202 (pochi anni dopo la fondazione dell'ordine cavalleresco in Terra Santa) la chiesa ed un ospizio, situati entrambi nei pressi dell'Isarco, sotto il Virgolo. Dopo varie alluvioni i cavalieri trasferirono la loro sede nell'attuale via Weggenstein (presso il castello Weggenstein, gi\u00e0 propriet\u00e0 dei nobili Vintler di Bolzano e attestato nel 1369 con \"Wittego de Wekkenstain\").\nIl castello divenne sede regionale del ordine dei cavalieri teutonici. Il ramo sacerdotale, che esiste tuttora, invece si stabil\u00ec al suo nascere a Lana. La chiesa risale al 1392 ed \u00e8 stata costruita nel pi\u00f9 ampio rispetto della tradizione gotica tedesca. L'area accanto alla chiesa venne acquistata dalla commenda di Weggenstein nel XV secolo. Durante la rivolta contadina a capo di Michael Gaismair nel 1525 parte del complesso venne danneggiato. La ricostruzione barocca fu opera del \"Landkomtur\" barone Johann Heinrich von Kagenegg (1710-1745).\nLa \"Deutschhaus\" \u00e8 stata gravemente danneggiata durante la seconda guerra mondiale; la sua caratteristica torre tardogotica, eretta nel 1500 da Heinrich von Kn\u00f6ringen, fu distrutta da un bombardamento ed \u00e8 stata ricostruita nel 1991-1992 su progetto dell'architetto Hanns von Klebelsberg di Bolzano.\nInterni.\nAll'interno della chiesa si trovano i simboli dell'Ordine, i cosiddetti \"Aufschw\u00f6rschilder\", un altare in marmo policromo, oggetti artistici di valore e una pala d'altare realizzata da Martin Knoller, decoratore della Wipptal che ha realizzato anche la barocca chiesa di Sant'Agostino nel complesso dell'abbazia di Muri-Gries."}
{"id": "675416", "revid": "125309475", "url": "https://it.wikipedia.org/wiki?curid=675416", "title": "Derek Jacobi", "text": "Conosciuto al grande pubblico per i suoi ruoli nelle serie TV \"Cadfael - I misteri dell'abbazia\" e \"Vicious\" e per i film \"Enrico V\", \"Hamlet\", \"Il gladiatore\" e \"Il discorso del re\", Jacobi \u00e8 uno dei pi\u00f9 acclamati attori teatrali della sua generazione e per le sue interpretazioni del repertorio classico e moderno a Londra e Broadway ha vinto il Tony Award e due Laurence Olivier Award. Nel 1994 \u00e8 stato nominato baronetto per la sua lunga carriera sul palcoscenico.\nBiografia.\nInfanzia e formazione.\nFiglio unico di un tabaccaio e di una segretaria, Derek Jacobi dimostr\u00f2 un interesse per la recitazione sin dall'infanzia, cominciando a recitare in compagnie amatoriale gi\u00e0 all'et\u00e0 di sei anni. Crescendo, Jacobi ha continuato a recitare a livello scolastico con i \"Players of Leyton\" del suo liceo, la Leyton County High School, ottenendo anche dei primi successi: nel 1957 la compagnia teatrale della scuola ha portato l\"Amleto\" al Festival di Edimburgo con Jacobi nella parte principale.\nA 18 anni fu ammesso al St. John's College della Cambridge University per studiare storia con una borsa di studio. Qui entr\u00f2 nel \"Club Drammatico Amatoriale\", dove recitava accanto ai giovani Ian McKellen e Trevor Nunn. Durante gli studi, Jacobi ricopr\u00ec molte parti di alto profilo con la compagnia universitaria, tra cui, nuovamente, quella di \"Amleto\". L'allestimento della tragedia shakespeariana William Shakespeare fu portato in tour in Svizzera, dove il giovane Jacobi conobbe Richard Burton. Nel 1960 ottiene la laurea in storia dall'Universit\u00e0 di Cambridge.\nAnni sessanta e settanta.\nNotato ancora all'Universit\u00e0 per la sua interpretazione nell\"Edoardo II\" di Marlowe, Jacobi fu invitato ad unirsi al Birmingham Repertory Theatre subito dopo la laurea. Dopo due stagioni con la compagnia, Jacobi fu notato da Laurence Olivier, che lo invit\u00f2 ad unirsi alla compagnia originale del National Theatre, nonostante la giovane et\u00e0 e il non essere ancora un attore affermato. Con la compagnia di Olivier, nel 1963 Jacobi interpret\u00f2 Laerte accanto a Peter O'Toole (Amleto) e Cassio accanto alla Desdemona di Maggie Smith nell\"Otello\", un ruolo che riprese anche nell'adattamento cinematografico del 1965. Nello stesso anno recit\u00f2 nella prima della commedia di Peter Shaffer \"Black Comedy\" a Chichester e poi Londra, mentre successivamente interpret\u00f2 Andrei nelle \"Tre sorelle\" con lo stesso Olivier e Joan Plowright (1970).\nDopo otto anni con la compagnia, Jacobi lasci\u00f2 il National Theatre per intraprendere la carriera freelance, che lo port\u00f2 prima a recitare con la BBC e poi con la Pospect Theatre Company, per cui interpret\u00f2 i ruoli principali in \"Ivanov\", \"Pericle, principe di Tiro\" e \"Un mese in campagna\" con Dorothy Tutin (1976). Nel 1976 divenne noto al grande pubblico quando fu scelto per interpretare Claudio nella miniserie della BBC \"Io Claudio imperatore\"; il ruolo gli valse il British Academy Television Award per il miglior attore. Nel 1978 recit\u00f2 accanto a John Gielgud nell'adattamento televisivo della BBC di \"Riccardo II\". Il successo ottenuto con la serie TV fu consolidato tre anni pi\u00f9 tardi quando Jacobi interpret\u00f2 Amleto in una tourn\u00e9e del Regno Unito, Grecia, Svezia, Australia, Cina e Giappone.\nAnni ottanta e novanta.\nNel 1980 Derek Jacobi torn\u00f2 ad interpretare Amleto per la BBC e fece il suo debutto a Broadway ne \"Il suicidio\" di Nikolaj \u0116rdman. Tornato in Inghilterra, Jacobi si un\u00ec alla Royal Shakespeare Company (RSC), con cui recit\u00f2 i ruoli di Benedetto in \"Molto rumore per nulla\", Prospero nella \"Tempesta\" e gli eponimi protagonisti di \"Peer Gynt\" e \"Cyrano de Bergerac\". Jacobi interpret\u00f2 i ruoli sia nel Regno Unito che a Broadway, dove vinse il Tony Award al miglior attore protagonista in un'opera teatrale per la sua interpretazione nel \"Molto rumore per nulla\". Due anni prima aveva vinto il prestigioso Laurence Olivier Award al miglior attore per il suo Cyrano. Nel 1986 fece il suo debutto nel West End con il dramma \"Breaking the Code\", in cui interpretava il protagonista Alan Turing; il ruolo fu scritto appositamente per Jacobi, che torn\u00f2 ad interpretare Turing anche a Broadway.\nNel 1988 torn\u00f2 sulle scene del West End per interpretare i ruoli eponimi del \"Riccardo II\" e \"Riccardo III\", allestite in repertorio. Al successo sulle scene si accompagn\u00f2 anchen un'intensa attivit\u00e0 televisiva, che lo vide recitare nel ruolo di Hitler ne \"I diari del Terzo Reich\" e Arthur in \"Little Dorrit\". Nel 1982 fece il suo debutto al doppiaggio prestando la voce al topo Nicodemus in \"Brisby e il segreto di NIMH.\" Nel 1988 fece il suo debutto alla regia teatrale dirigendo Kenneth Branagh in una tourn\u00e9e internazionale dell\"Amleto\" per la Renaissance Theatre Company che tocc\u00f2 anche il Castello di Kronborg in Danimarca. L'anno successivo fu invece Branagh a dirigere Jacobi, nel suo adattamento cinematografico dell\"Enrico V\".\nNegli anni novanta, Jacobi ritorn\u00f2 a recitare con la Royal Shakespeare Company per interpretare il protagonista in \"Macbeth\", in un'apprezzata interpretazione che riprese a Stratford, Londra e Bath. L'attivit\u00e0 teatrale lo riport\u00f2 anche nel West End, dove interpret\u00f2 il dramma di Jean Anouilh \"Becket e il suo re.\" Nel 1995 fu nominato direttore artistico del festival theatre di Chichester, un ruolo che mantenne per tre stagioni consecutive. Fu a Chichester che Jacobi interpret\u00f2 per la prima volta il ruolo eponimo di \"Zio Vanja\", un ruolo che torn\u00f2 a ricoprire a Broadway nel 2000. Gli anni novanta lo videro anche consolidare il suo sodalizio artistico con Kenneth Branagh, che diresse Jacobi nei film \"L'altro delitto\" e \"Hamlet\", mentre nel 1996 fu diretto da Al Pacino in \"Riccardo III - Un uomo, un re\". Per la sua interpretazione ne \"L'altro delitto\" fu candidato al BAFTA al miglior attore non protagonista. In televisione intanto recit\u00f2 in tredici episodi di \"Cadfael - I misteri dell'abbazia\" e torn\u00f2 ad interpretare Turing nell'adattamento televisivo di \"Breaking the Code\". Come doppiatore prest\u00f2 la voce alla serie d'animazione \"Il mondo di Peter Coniglio e dei suoi amici\".\nAnni duemila e duemiladieci.\nDopo il ritorno a Broadway con \"Zio Vanja\", Jacobi fece il suo debutto in una serie televisiva statunitense con \"Frasier\" e per la sua performance vinse il Premio Emmy. Nello stesso anno torn\u00f2 sul grande schermo per interpretare il senatore Gracco ne \"Il gladiatore\". L'anno successivo fu la volta di un altro film di grande successo, \"Gosford Park\". Nel 2002 \u00e8 tornato sulle scene in \"The Hollow Crown\" (una sintesi dei drammi storici shakespeariani) che \u00e8 andata in tour per l'Australia con Donald Sinden, Ian Richardson e Diana Rigg. Nei primi anni duemila ha prestato la voce anche a diversi audiolibri, registrando letture integrali dell\"Iliade\", \"Il viaggio del veliero\", \"Io, Claudio\" e \"Il cacciatore di draghi\". \nNel 2008, l'attore ha interpretato un'incarnazione del Maestro, uno dei villain ricorrenti della serie \"Doctor Who\", nel decimo episodio della terza stagione del revival, \"Utopia\"; alla fine dell'episodio, il personaggio si rigenera in una nuova incarnazione, interpretata da John Simm. A partire dal 2017, l'attore ha ripreso il ruolo per una serie di audiodramma Big Finish, inclusa una che lo vede come protagonista.\nDopo aver recitato al cinema di \"Nanny McPhee - Tata Matilda\", \"La bussola d'oro\" ed \"Endgame\", nel 2009 \u00e8 tornato sulle scene del West End ne \"La dodicesima notte\". La commedia shakespeariana and\u00f2 in scena al Wyndham's Theatre del West End, in una produzione della Donmar Warehouse diretta da Michael Grandage. Per la sua interpretazione nel ruolo di Malvolio, Jacobi vinse il suo secondo Laurence Olivier Award al miglior attore.\nNel 2010 torn\u00f2 ad interpretare Claudio in un adattamento radiofonico del romanzo di Robert Graves. Nello stesso anno fu nuovamente diretto da Michael Grandage in un allestimento del \"Re Lear\" e il \"New Yorker\" defin\u00ec la sua interpretazione una delle migliori della sua carriera. Sempre nel 2010 recit\u00f2 anche nel film \"Il discorso del re\", seguito nel 2011 da \"Marilyn\". Nel 2011 torn\u00f2 anche sulle scene newyorchesi sempre con il \"Lear\", in scena per una stagione limitata alla Brooklyn Academy of Music. Successivamente, Jacobi recit\u00f2 nella serie TV Titanic - Nascita di una leggenda, mentre dal 2013 al 2015 ottenne un grande successo con la serie televisiva \"Vicious\", in cui recitava accanto a Ian McKellen e Frances de la Tour. Gli anni 2010 videro anche un'intensa collaborazione artistica con Kenneth Branagh, che diresse Jacobi nei film \"Cenerentola\" e \"Assassinio sull'Orient Express\", oltre che in un ritorno sulle scene nel West End nel 2016 per interpretare Mercuzio in \"Romeo e Giulietta\" con Richard Madden e Lily James. Nel 2018 ha interpretato il vescovo Myriel nella serie della BBC \"I miserabili\", seguito da un ritorno al cinema con Tomb Raider. Nel 2019 ha interpretato il linguista Joseph Wright nel film \"Tolkien\" e il morente Edoardo VIII in \"The Crown\".\nVita privata.\nJacobi \u00e8 stato nominato Commendatore dell'Ordine dell'Impero Britannico nel 1985, e Baronetto (Sir) nel 1994. In Danimarca \u00e8 stato insignito del grado di Commendatore dell'Ordine di Dannebrog dalla regina danese.\nMolto riservato sulla propria vita privata, nel 2005 ha confermato le voci sulla sua omosessualit\u00e0 pur avendo avuto due presunte relazioni con Judi Dench e Julie Christie in giovent\u00f9 , mentre a marzo del 2006 lui e il suo compagno, l'attore Richard Clifford, dopo 27 anni insieme hanno celebrato la loro unione civile a Londra con il \"Civil Partnership\".\nNel 2014 \u00e8 stato ricoverato d'urgenza in ospedale a seguito di una brutta caduta durante una vacanza alle Maldive, incidente che ha reso necessario un intervento e una lunga riabilitazione.\nDoppiatori italiani.\nNelle versioni in italiano dei suoi film, Derek Jacobi \u00e8 stato doppiato da:\nDa doppiatore \u00e8 sostituito da:"}
{"id": "675422", "revid": "1305772", "url": "https://it.wikipedia.org/wiki?curid=675422", "title": "Anselmo di Lucca", "text": "Nipote di Alessandro II (al secolo Anselmo I da Baggio, gi\u00e0 vescovo di Lucca e papa dal 1061 al 1073), venne creato cardinale dallo zio.\nBiografia.\nEbbe come insegnante Lanfranco da Pavia e fu educato presso la scuola cluniacense di Berengario di Tours. Entr\u00f2 quindi nell'ordine di San Benedetto.\nFu nominato cardinale nel 1062, ma non ne \u00e8 noto il titolo.\nEletto vescovo di Lucca nel 1073 (all'epoca della lotta per le investiture), inizialmente rifiut\u00f2 la nomina per non ricevere dall'imperatore Enrico IV le \"regalie\" connesse al suo ufficio, ma accett\u00f2 l'elezione il 29 settembre 1074: per il suo forte sostegno al movimento riformatore della Chiesa, nel 1081 venne esiliato dall'imperatore e si ritir\u00f2 come monaco nell'abbazia di San Benedetto in Polirone, sotto la protezione dalla contessa Matilde di Canossa della quale divenne consigliere spirituale. In seguito fu reintegrato nel suo ufficio da papa Gregorio VII.\nI papi Vittore III e Urbano II lo scelsero come legato pontificio in Lombardia: Anselmo fiss\u00f2 la sua residenza a Mantova (sempre sotto la protezione di Matilde) e si dedic\u00f2 al radicamento dei principi della riforma gregoriana e si impegn\u00f2 a contrastare l'antipapa Clemente III.\nA partire dal 1081, cur\u00f2 la redazione della \"Collectio canonum\", una raccolta in tredici libri di fonti del diritto canonico (attinte soprattutto dalle \"Regulae Ecclesiasticae\" di Burcardo di Worms); ha lasciato anche una \"difesa\" di Gregorio VII.\nMor\u00ec a Mantova il 18 marzo 1086: la grancontessa Matilde, a furor di popolo, ordin\u00f2 che venisse sepolto sotto l'altare maggiore della cattedrale cittadina.\nIl suo corpo, esumato alcuni secoli dopo, fu trovato integro, e tale rimane ancora oggi. Ogni anno nella ricorrenza della morte, viene tolta la copertura esterna dell'altare ed il corpo del santo \u00e8 reso visibile: \u00e8 venerato come patrono della citt\u00e0 lombarda."}
{"id": "675427", "revid": "161374", "url": "https://it.wikipedia.org/wiki?curid=675427", "title": "Sant'Anselmo II di Lucca", "text": ""}
{"id": "675428", "revid": "767487", "url": "https://it.wikipedia.org/wiki?curid=675428", "title": "Johann Friedrich Agricola", "text": "Us\u00f2 talvolta anche lo pseudonimo di Flavio Anicio Olibrio.\nBiografia.\nStudente di legge a Lipsia, inizi\u00f2 a seguire le prime lezioni di musica con Johann Sebastian Bach dal 1738 al 1741. In quell'anno si rec\u00f2 a Berlino, dove studi\u00f2 composizione con Johann Joachim Quantz.\nBen presto venne riconosciuto come uno dei pi\u00f9 talentuosi organisti del tempo. Il successo del suo intermezzo, \"Il filosofo convinto in amore\", portato in scena a Potsdam nel 1750, gli apr\u00ec la strada per la nomina a compositore di corte di Berlino da parte del re di Prussia Federico il Grande. Nel 1759, a seguito della morte di Karl Heinrich Graun, venne nominato direttore dell'orchestra reale (oggi Staatskapelle Berlin) e dell'Opera della Reale Corte (oggi Staatsoper Unter den Linden).\nSpos\u00f2 il celebre soprano Benedetta Emilia Molteni.\nOpere.\nAgricola scrisse opere italiane, Lieder, preludi corali, musica sacra, in particolare oratori e cantate. La sua fama oggi \u00e8 per\u00f2 pi\u00f9 legata ai suoi scritti teorici e critici sulla musica. Nel 1754 scrisse un'orazione funebre per Bach assieme a Carl Philipp Emanuel Bach. Il trattato \"Anleitung zur Singekunst\" (1757) \u00e8 una traduzione con commento dell'opera \"Opinioni de' cantori antichi e moderni\" (1723) dell'italiano Pier Francesco Tosi."}
{"id": "675431", "revid": "228587", "url": "https://it.wikipedia.org/wiki?curid=675431", "title": "Bahlui", "text": "Il Bahlui \u00e8 un fiume della Romania che scorre nel distretto di Ia\u0219i.\nIl nome.\nIl suo nome di origine cumana significa \"Ruscello stagnoso\", poich\u00e9 aveva (ancora oggi) una portata molto variabile.\nPercorso.\nLa sorgente del Bahlui si trova ad un'altitudine di 500 m s.l.m. presso il villaggio di \"Tudora\" (Boto\u0219ani).Il fiume scorre nella bassa pianura e passa per la citt\u00e0 H\u00e2rl\u0103u. Entra poi a Ia\u0219i, ove divide la citt\u00e0 in due. Dopo 104\u00a0km di corso il fiume sfocia nel Jijia, vicino alla citt\u00e0 di Chipere\u0219ti.\nAffluenti.\nDurante il suo percorso riceve diversi fiumi; i suoi affluenti principali sono:\nInquinamento.\nNon vi \u00e8 stato per quasi 40 anni nessun lavoro di bonifica e di pulizia del fiume; in pi\u00f9, le imprese industriali della zona hanno immesso nell'acqua numerosi inquinanti (principalmente azoto), e dunque il Bahlui divenne molto inquinato. Inoltre, i cittadini del Comune gettano rifiuti nel letto del fiume, in particolare nelle zone periferiche.Nel 2004, secondo le analisi effettuate dal Dipartimento \"Bacino del Prut\", il fiume presenta un inquinamento di quarto grado sui cinque massimi, e l'acqua pu\u00f2 essere utilizzata solo in agricoltura e in pesca. Attualmente, ci sono impianti di depurazione nelle citt\u00e0 di H\u00e2rl\u0103u e Ia\u0219i, che riducono l'apporto di sostanze inquinanti, rendendo migliore la qualit\u00e0 delle acque del fiume.\nRisanamento.\nNegli anni '80 del XX secolo, gli specialisti del Ministero dell'ambiente hanno elaborato un progetto: \"Bahlui fiume navigabile\", ma \u00e8 stato abbandonato dall'amministrazione del paese. Il progetto, ha portato una rettificazione del corso del fiume, tra citt\u00e0 di Le\u021bcani e di Ia\u0219i. Inoltre si \u00e8 costruito un canale artificiale (il Bahlui - Prut), che ha portato a un ulteriore sviluppo dell'agricoltura nella zona."}
{"id": "675432", "revid": "767487", "url": "https://it.wikipedia.org/wiki?curid=675432", "title": "Distribuzione logistica", "text": "}{s\\left(1+e^{-\\frac{x-\\mu}{s}}\\right)^2}&lt;/math&gt;\n | cdf = formula_1\n | media = formula_2\n | mediana = formula_2\n | moda = formula_2\n | varianza = formula_5\n | skewness = formula_6\n | curtosi = formula_7\n | entropia = formula_8\n | momgenfun = formula_9\n | funzcar = formula_10\nIn teoria delle probabilit\u00e0 la distribuzione logistica \u00e8 una distribuzione di probabilit\u00e0 continua definita sui numeri reali e legata all'equazione logistica descritta dal matematico belga Pierre Fran\u00e7ois Verhulst.\nViene utilizzata in molti degli ambiti che descrivono modelli di crescita tramite l'equazione logistica.\nDefinizione.\nLa distribuzione logistica \u00e8 una distribuzione di probabilit\u00e0 la cui funzione di ripartizione risolve l'equazione logistica\ncon formula_12\nLa distribuzione logistica di parametri formula_13 ha funzione di ripartizione\ne funzione di densit\u00e0 di probabilit\u00e0\nLe due funzioni possono anche essere espresse in termini di funzioni iperboliche come\ndove formula_18 \u00e8 il \"coseno iperbolico\" e formula_19 la \"tangente iperbolica\".\nCaratteristiche.\nLa distribuzione logistica di parametri formula_13 ha densit\u00e0 di probabilit\u00e0 simmetrica rispetto a formula_21, dove assume il valore massimo. In particolare ha speranza matematica, mediana e moda pari a formula_21, mentre il suo indice di asimmetria \u00e8 formula_23\nI quantili formula_24 di ordine formula_25 possono essere determinati tramite l'inversa della funzione di ripartizione,\nLa funzione formula_27 \u00e8 detta funzione logit.\nI momenti centrali della distribuzione sono\ndove formula_29 \u00e8 il formula_30-esimo numero di Bernoulli.\nIn particolare la distribuzione ha varianza formula_5 e coefficiente di curtosi formula_32\nAltre distribuzioni.\nLa distribuzione log-logistica (o loglogistica) \u00e8 la distribuzione di probabilit\u00e0 di una variabile aleatoria formula_33 il cui logaritmo formula_34 segua la distribuzione logistica."}
{"id": "675433", "revid": "729019", "url": "https://it.wikipedia.org/wiki?curid=675433", "title": "15 cm sIG 33", "text": "Il 15\u00a0cm sIG-33, abbreviazione della dicitura completa 15\u00a0cm schweres Infanteriegesch\u00fctz 1933, \u00e8 stato un cannone d'accompagnamento per la fanteria, progettato in Germania e adottato dall'esercito tedesco nei primi anni trenta. Distribuito a livello di battaglione dal 1936, conobbe un ampio utilizzo nel corso della seconda guerra mondiale, anche come armamento principale di semoventi e cannoni d'assalto.\nInizi.\nNegli anni venti il piccolo stato maggiore dell'esercito tedesco, ridotto a 100.000 uomini in base alle clausole del trattato di Versailles, analizz\u00f2 i rapporti stilati nella prima guerra mondiale dai comandanti dei reparti: giunse alla conclusione che ogni battaglione di fanteria necessitava di supporto di fuoco proprio per evitare le lente procedure di richiesta di supporto, tipicamente la divisione.\nLo sviluppo di un pezzo d'accompagnamento ebbe inizio nel 1927 da parte della Rheinmetall (il trattato di Versailles proibiva esplicitamente alla Krupp di costruire artiglierie). Dopo collaudi e prove l'obice fu accettato dall'esercito nel 1933.\nLa produzione fu in un primo tempo portata avanti solo dalla Rheinmetall, cui si unirono in seguito la AEG-Fabrik e la B\u00f6hmische Waffenfabrik (quest'ultima in seguito all'occupazione tedesca della Cecoslovacchia). In totale furono prodotti 4.600 esemplari circa.\nTecnica.\nIl sIG 33 era un obice servito da una squadra di sei uomini, lungo nel complesso 4,42 metri e capace di un alzo massimo di +73\u00b0; quando era in batteria pesava 1.750 chili e poteva brandeggiare sull'affusto di appena 11,5\u00b0. In ordine di marcia era spesso trainato da cavalli, meno frequentemente da autocarri, camion e semicingolati. In previsione del traino meccanico le ruote metalliche stampate con battistrada in metalli, tipiche dei primi lotti consegnati, furono sostituite da ruote con penumatici. .\nLa bocca da fuoco era lunga 11 calibri (L/11 o 1,65 metri) . L'arma sparava una granata HE (\"High Explosive\") ad alto potenziale da 38 chili, : la velocit\u00e0 iniziale della munizione standard era pari a 240\u00a0m/s e la gittata massima era di 4.700 metri circa. Erano disponibili anche una granata nebbiogena e due tipi di granata a carica cava; la prima (\"Stielgranate 42\"), con una gittata massima appena superiore a 1.000 metri, era stata pensata per distruggere postazioni fortificate o ripulire un tratto di terreno da mine e filo spinato. La seconda (\"Granate 39 Holladung1/A\") era da utilizzare in funzione controcarro ed era capace di perforare corazzature spesse fino a 160\u00a0mm.\nServizio.\nIl sIG 33 cominci\u00f2 a essere distribuito ai battaglioni di fanteria a partire dal 1936. Arma affidabile, necessitava per\u00f2 di una numerosa squadra di cavalli per essere trainato; inoltre disporlo in ordine di marcia richiedeva un certo periodo di tempo.\nRisentiva inoltre della sua scarsa gittata e durante il conflitto venne via via rimpiazzato sul campo dai mortai, come il 12 cm Granatwerfer 42, che offrivano prestazioni similari ad un peso ed un ingombro sensibilmente minori.\nsIG 33 semoventi.\nLa campagna di Polonia del settembre-ottobre 1939 evidenzi\u00f2 chiaramente che i reparti armati di sIG 33 erano spesso stati lasciati indietro dalla fanteria motorizzata e dalle punte corazzate, non riuscendo ad appoggiarne in tempo l'azione: si ritenne perci\u00f2 necessario rendere pi\u00f9 mobili tali armi.\nIl primo cannone d'assalto armato con l'obice sIG 33 fu studiato a partire dallo scafo del Panzer I Ausf. B, una quarantina d'esemplari del quale fu convertita frettolosamente tra 1939 e 1940. In seguito, per realizzare un veicolo pi\u00f9 mobile, corazzato e migliore di quello che era in sostanza un adattamento assai improvvisato, venne utilizzato lo scafo del Panzer II, ma il risultato lasci\u00f2 alquanto a desiderare e perci\u00f2 fu consegnato in appena dodici esemplari. Nel corso del 1942 un semovente armato del sIG 33 fu sviluppato sul telaio del Panzer III Ausf. E: fabbricato in ventiquattro esemplari, era una versione assai meglio corazzata delle due precedenti ma il peso era eccessivo per la meccanica (lasciata invariata) e i cingoli, poco larghi e dunque incapaci di ben distribuire sul terreno la mole del veicolo. Ulteriore evoluzione fu il Grille, ottenuto montando l'obice sIG 33 sullo scafo modificato di un Panzer 38(t); questo cannone d'assalto fu prodotto in circa 370 esemplari, diversificati in due varianti a seconda che il pezzo fosse disposto in una casamatta anteriore o posteriore.\nL'esercito tedesco estrapol\u00f2 un altro semovente armato del sIG 33 sullo scafo delle ultime versioni del carro armato medio Panzer IV, detto Sturmpanzer IV ma noto tra gli Alleati come \"Brummb\u00e4r\". Esso montava una versione aggiornata del sIG 33 (\"Sturmhaubitze 43\", abbreviata in StuH 43) in una massiccia casamatta. Tale veicolo fu prodotto in circa 400 unit\u00e0, suddivise in quattro versioni."}
{"id": "675434", "revid": "466539", "url": "https://it.wikipedia.org/wiki?curid=675434", "title": "Il Selvaggio (rivista)", "text": "Il Selvaggio fu una rivista ideata da Angiolo Bencini, un ex ufficiale e vinaio, \"ras\" di Poggibonsi, in provincia di Siena. Organo di riferimento, insieme a \"L'Italiano\" di Leo Longanesi, del movimento Strapaese, la rivista fu pubblicata dal luglio 1924 al 1943.\nLa Storia.\nBencini contatta il giornalista ed appassionato di disegno ed esperto xilografo ed incisore Mino Maccari, che apprezza molto l'iniziativa ed a cui affida l'incarico di redattore della rivista, diventandone in seguito anche direttore.\nIl 13 luglio 1924 \"Il Selvaggio\" inizia le sue pubblicazioni a Colle Val d'Elsa, in provincia di Siena, presso la Tipografia Bardini. Due anni dopo la marcia su Roma e dopo un mese dall'assassinio di Giacomo Matteotti, sotto la testata del primo numero, riporta la qualifica di \"Battagliero fascista\".\nDal 1924 al 1925 \"Il Selvaggio\" presenta contenuti chiaramente ortodossi e allineati col regime, come si pu\u00f2 leggere sul numero del 12 ottobre 1924 nell'editoriale \"Botte ai liberali\", o sul numero del 18 maggio 1925 \"Selvaggia provincia svegliati!\".\nNel 1926 la direzione viene assunta da Maccari, che cambia molte cose. Il giornale, dopo numerosi contrasti, si affranca dalla politica. \u00c8 lo stesso Maccari ad annunciare, nell'articolo di fondo intitolato \"Addio al passato\", il nuovo indirizzo del \"Selvaggio\", che non intende pi\u00f9 essere l'esempio di un fascismo \"agonistico\" ma una rivista che deve dedicarsi all'arte e alla letteratura.\nDal marzo 1926 al dicembre 1930 il periodico \u00e8 pubblicato a Firenze. Dopo una parentesi torinese tra il 30 gennaio ed il 30 dicembre 1931, avviene il trasferimento definitivo a Roma. Il giornale viene pubblicato nella capitale dal 31 marzo 1932. Dal 1933 la sede \u00e8 riunita con quella del periodico \"L'Italiano\", diretto da Leo Longanesi, che diventa il direttore \"de facto\" del \"Selvaggio\".\nDa tutte e tre i periodi riuscir\u00e0 a trarre un intelligente vigore per le sue battaglie che difendono, tra tolleranza e censura, l'autonomia dell'arte ed il diritto dell'attivit\u00e0 culturale di \"ridere\" della politica, fatto quest'ultimo che coster\u00e0 alla rivista numerosi casi di sequestro.\n\"Il Selvaggio\" tralascia i protagonisti dell'arte di stato come Cipriano Efisio Oppo, Filippo Tommaso Marinetti ed Ugo Ojetti, puntando su artisti meno noti o graditi al regime, e addirittura sconosciuti. Hanno cos\u00ec spazio sui fogli de \"Il Selvaggio\" artisti come Giorgio Morandi, Luigi Spazzapan, Renato Guttuso, Quinto Martini, Orfeo Tamburi e tra i narratori, Arrigo Benedetti, Aldo Buzzi, Mario Tobino, Romano Bilenchi, Luigi Bartolini, Elsa Morante e Guglielmo Petroni. La rivista non risparmia inoltre attacchi ai firmatari della \"Protesta Croce\" e ai redattori di \"Solaria\", e d\u00e0 anche spazio all'antisemitismo di Ardengo Soffici."}
{"id": "675435", "revid": "1516566", "url": "https://it.wikipedia.org/wiki?curid=675435", "title": "Lunello", "text": "In araldica il termine lunello indica una figura formata da quattro crescenti disposti in quadrato, che si toccano con le punte, con le convessit\u00e0 rivolte verso l'esterno."}
{"id": "675438", "revid": "1543377", "url": "https://it.wikipedia.org/wiki?curid=675438", "title": "The Traveller (Allan Taylor)", "text": "The Traveller \u00e8 un album del cantautore inglese Allan Taylor pubblicato nel 1978.\n\u00c8 da molti considerato il miglior lavoro del chitarrista e compositore di Brighton, che mescola abilmente sonorit\u00e0 tipicamente inglesi ad altre pi\u00f9 marcatamente pop. A volte prevalgono velature malinconiche, a volte ballate di piacevole fattura, spaziando da stilemi folk al pop pi\u00f9 raffinato.\nIl disco fu premiato con il \"Gran Premio discografico di Montreux\", nel 1980, come miglior album folk dell'anno."}
{"id": "675439", "revid": "56620", "url": "https://it.wikipedia.org/wiki?curid=675439", "title": "Anselmo da Baggio", "text": ""}
{"id": "675440", "revid": "599013", "url": "https://it.wikipedia.org/wiki?curid=675440", "title": "The Traveller", "text": ""}
{"id": "675442", "revid": "287204", "url": "https://it.wikipedia.org/wiki?curid=675442", "title": "Karma (album)", "text": ""}
{"id": "675444", "revid": "436907", "url": "https://it.wikipedia.org/wiki?curid=675444", "title": "Karma (disambigua)", "text": "Karma \u00e8 un termine sanscrito (\u0915\u0930\u094d\u092e, traducibile grossolanamente come \"agire\", \"azione\") che indica presso le filosofie orientali l'azione volitiva vista in relazione al principio di \"causa ed effetto\" cui \u00e8 soggetto tutto ci\u00f2 che \u00e8 capace di azioni volitive, vincolando gli esseri senzienti al Sa\u1e43s\u0101ra (il ciclo di morti e rinascite).\n&lt;br&gt;Pu\u00f2 inoltre riferirsi a:"}
{"id": "675462", "revid": "767487", "url": "https://it.wikipedia.org/wiki?curid=675462", "title": "Nimbo (araldica)", "text": "In araldica il termine nimbo indica l'aureola, sottile filetto circolare generalmente d'oro, posta intorno alla testa di santi o aquile imperiali. Spesso \u00e8 indicato anche come \"nimbo di gloria\"."}
{"id": "675464", "revid": "1762954", "url": "https://it.wikipedia.org/wiki?curid=675464", "title": "Pierre Fran\u00e7ois Verhulst", "text": "Lavor\u00f2 all'universit\u00e0 di Gand; nel 1838 pubblic\u00f2 il modello demografico logistico:\ndove formula_2 rappresenta il numero di individui al tempo \"t\",\n\"r\" il tasso di crescita intrinseco e \"K\" il numero di individui \nnello stato di equilibrio."}
{"id": "675470", "revid": "287204", "url": "https://it.wikipedia.org/wiki?curid=675470", "title": "Qalqilya", "text": "Qalq\u012blya (arabo \u0642\u0644\u0642\u064a\u0644\u064a\u0629; ebraico \u05e7\u05dc\u05e7\u05d9\u05dc\u05d9\u05d4) \u00e8 una cittadina palestinese della Cisgiordania. Qalqilya \u00e8 una citt\u00e0 agricola che conta circa 38.000 abitanti (stima del 2006). Giace a un'altezza che oscilla tra i 45\u00a0m e i 125\u00a0m s.l.m. e il suo clima \u00e8 mediterraneo (le precipitazioni annuali medie sono di 550\u00a0mm di pioggia). Qalqilya \u00e8 assai vicina al mare (12\u00a0km), addossata alla \"linea verde\" imposta dall'amministrazione israeliana per tracciare il suo contestato Muro di separazione e di fatto ne \u00e8 del tutto circondata. Si situa sull'asse stradale Tel Aviv-Nablus.\nStoria.\nQalqilya \u00e8 situata in un'area occupata dall'uomo fin dalla preistoria. La citt\u00e0 \u00e8 attestata come esistente fin dall'epoca romana sotto il nome di Kalkalya. Un'etimologia proposta farebbe derivare il nome dall'arabo \"qal\u02bfa\" (fortezza) + \"\u02bf\u0101lya\" (alta).\nUn consiglio locale fu creato a Qalqilya nel 1909, alla fine della dominazione ottomana e il 1945 vide la creazione d'un Consiglio municipale.\nNel 1948, dopo la disfatta araba e l'esodo palestinese che ne consegu\u00ec, la citt\u00e0 vide affluire migliaia di rifugiati che s'insediarono in un quartiere della cittadina (gli abitanti sono qui chiamati \"quelli di Kufra Saba e di Arab Abu Kishek\"). Qalqilya non vide mai sorgere un campo-profughi dal momento che costoro furono integrati nella citt\u00e0 in cambio d'un sostegno elargito dall'UNRWA. Appena lo Stato d'Israele fu creato, la municipalit\u00e0 di Qalqilya si vide amputate tutte le terre che si trovavano dall'altra parte della linea d'armistizio del 1949.\nFra il 1949 e il 1967, la citt\u00e0 pass\u00f2 sotto sovranit\u00e0 giordana. Gli agricoltori della citt\u00e0 tentarono regolarmente di passare dall'altra parte della frontiera per lavorare le terre annesse. Per fermare queste infiltrazioni potenzialmente pericolose, l'esercito israeliano attacc\u00f2 Qalqilya a pi\u00f9 riprese distruggendo o danneggiando numerosi pozzi artesiani che pompavano l'acqua necessaria all'agricoltura e ai contadini.\nDopo la Guerra dei sei giorni, la citt\u00e0 viene occupata da Israele, come il resto della Cisgiordania.\nAttualit\u00e0.\nDopo gli Accordi di Oslo, la citt\u00e0 \u00e8 passata sotto la giurisdizione dell'Autorit\u00e0 Nazionale Palestinese (ANP) (zona A).\nTuttavia, soprattutto dopo l'inizio della Seconda intifada, le forze armate israeliane entrano regolarmente a Qalqilya, spesso per procedere ad arresti di militanti che lo Stato ebraico accusa di terrorismo e che i palestinesi reputano invece essere patrioti combattenti.\nNel 2003, Israele ha cominciato la costruzione del Muro di separazione coll'intenzione di impedire l'ingresso di miliziani ostili. La costruzione del Muro \u00e8 oggi completata e circonda quasi interamente Qalqilya. Il tracciato del muro non segue la linea armistiziale del 1967 e penetra in territorio palestinese per circondare le cittadine israeliane di Alfe Menashe e di Zufin, separando oggi il distretto di Qalqilya da 50.000 \"dunum\" (1 \"dunum\" = 1.000\u00a0m\u00b2) di terre coltivate, ci\u00f2\u00e8 circa il 50% del totale delle terre del distretto.\nEconomia.\nFino al 1995, circa l'80% della popolazione attiva di Qalqilya lavorava nel settore agricolo e per imprese israeliane (fra l'altro nel settore edilizio). L'altro 20% della popolazione attiva viveva di commercio con Israele e con i Territori palestinesi.\nDal 2003, le attivit\u00e0 commerciali \u00e8 collassato, a causa essenzialmente della costruzione del muro che ha reso assai difficile l'accesso a Qalqilya. Le condizioni per entrare nei territori agricoli situati dall'altra parte del Muro sono diventate eccessivamente ardue, per non dire impossibili, per i contadini di Qalqilya. Infine, nessuna persona a Qalqilya trova pi\u00f9 occupazione in Israele.\nDopo le elezioni legislative di gennaio 2006, l'Unione europea ha bloccato il suo finanziamento all'Autorit\u00e0 Nazionale Palestinese. Numerosi funzionari non sono pi\u00f9 pagati da allora."}
{"id": "675471", "revid": "287204", "url": "https://it.wikipedia.org/wiki?curid=675471", "title": "Iciarchia", "text": ""}
{"id": "675476", "revid": "1516566", "url": "https://it.wikipedia.org/wiki?curid=675476", "title": "Ombra (araldica)", "text": "In araldica il termine ombra \u00e8 utilizzato per indicare una figura dello stesso colore del campo, di cui quindi \u00e8 disegnato il solo contorno."}
{"id": "675477", "revid": "838137", "url": "https://it.wikipedia.org/wiki?curid=675477", "title": "Condizioni periodiche di Born-von Karman", "text": "Una funzione rispetta le condizioni periodiche di Born-von Karman su un reticolo periodico \"n\"-dimensionale quando rispetta la seguente equazione:\nDove formula_2 per formula_3 sono i vettori della base del reticolo e formula_4 sono numeri interi arbitrari.\nLa condizione significa, formalmente, che la funzione deve essere periodica sulla cella o su un multiplo intero della stessa. Le condizioni di Born-von Karman sono le condizioni periodiche \"naturali\" per sistemi periodici quantistici, quali la struttura elettronica dei cristalli. Il motivo \u00e8 che le funzioni d'onda quantistiche possono contenere un fattore di fase arbitrario, che non ha significato fisico, e che pu\u00f2 avere una periodicit\u00e0 maggiore della cella.\nLe condizioni di Born-von Karman si applicano, ad esempio, alle funzioni di Bloch."}
{"id": "675478", "revid": "11792", "url": "https://it.wikipedia.org/wiki?curid=675478", "title": "Funzione di Bloch", "text": ""}
{"id": "675480", "revid": "89808", "url": "https://it.wikipedia.org/wiki?curid=675480", "title": "Re del Pop", "text": ""}
{"id": "675484", "revid": "89808", "url": "https://it.wikipedia.org/wiki?curid=675484", "title": "Prince of Pop", "text": ""}
{"id": "675490", "revid": "985522", "url": "https://it.wikipedia.org/wiki?curid=675490", "title": "Pentalfa", "text": "Pentalfa \u00e8 un diverso termine con cui si indica il pentagramma geometrico, fu originalmente teorizzato dal filosofo Pitagora di Samo come simbolo dai profondi significati mistici, filosofici e matematici nonch\u00e9 esoterici.\nDal 1800 il simbolismo venne assimilato al satanismo, in particolare grazie all\u2019autore Eliphas L\u00e9vi, che nella sua iconografica lo assimil\u00f2 al presunto \"Baphomet\" (una sfinge alchemica).\nNell\u2019ambito invece delle tradizioni esoteriche \u00e8 un simbolo sacro in molte tradizioni massoniche regolari, ispirate alle scuole pitagoriche, impegnate da sempre nel riscoprire il sapere perso di Pitagora e della scuola, con l\u2019unico scopo di poterlo riconsegnare all\u2019umanit\u00e0.\nOrigine e significato.\nIl vocabolo \"pentalfa\" fu coniato da Pitagora, per il quale il simbolo era composto da cinque lettere alfa (\u0391) intersecate fra loro.\nCon la lettera \u0391 il filosofo indicava il principio universale, di cui il pentalfa era simbolo assoluto. \nPitagora cap\u00ec ben presto che nel pentalfa si celava qualcosa di perfetto, ovvero la sezione aurea. Il rettangolo, avente i lati che rispettano la proporzione aurea, \u00e8 detto rettangolo aureo ed esso si pu\u00f2 originare tantissime volte nel pentalfa (infinita generazione del numero 5). Il pentagramma era dunque il simbolo dei pitagorici, ed era tracciato con una circonlocuzione che significava un triplice triangolo intrecciato.\nTale simbolo divenne ben presto l'emblema della sua scuola di pensiero e di tutte quelle che le succedettero, per giungere alle moderne logge massoniche. Nella cabala \u00e8 considerato l'equivalente della stella di David.\nIl pentalfa in araldica.\nIl pentalfa \u00e8 spesso utilizzato anche in araldica. Talvolta \u00e8 rappresentato senza l'intreccio dei filetti."}
{"id": "675497", "revid": "599013", "url": "https://it.wikipedia.org/wiki?curid=675497", "title": "Juan Manuel Fabi", "text": "Alto 1,91 m, pesa 79 kg, giocava come playmaker.\nCarriera.\nFabi \u00e8 cresciuto nel suo paese di nascita e la sua prima squadra \u00e8 stato il Club FerroCarril Oeste, con cui ha giocato fino al 2001. Nella stagione 2001-02 ha giocato prima con il R\u00edo Negro, poi con il Club Estudiantes de Bah\u00eda Blanca, con cui \u00e8 rimasto fino al 2003.\n\u00c8 poi giunto in Italia, ingaggiato dal Castellano Massafra. L\u00ec \u00e8 stato notato dall'Orlandina Basket, che lo ha ingaggiato nel 2004-05. Con la squadra siciliana ha conquistato la promozione in Serie A e due salvezze consecutive."}
{"id": "675498", "revid": "599013", "url": "https://it.wikipedia.org/wiki?curid=675498", "title": "Keith Carter", "text": "Carriera.\nHa giocato nel ruolo di guardia nel Teramo Basket, nell'Orlandina Basket di cui \u00e8 stato anche capitano, nella Pallacanestro Varese, nel Basket Napoli e nel Basket Veroli."}
{"id": "675499", "revid": "599013", "url": "https://it.wikipedia.org/wiki?curid=675499", "title": "Marque Perry", "text": ""}
{"id": "675500", "revid": "599013", "url": "https://it.wikipedia.org/wiki?curid=675500", "title": "Juan Manuel Moltedo", "text": "Ricopriva il ruolo di guardia / ala piccola. Ha un'altezza di 200\u00a0cm e pesa di 95\u00a0kg."}
{"id": "675501", "revid": "767487", "url": "https://it.wikipedia.org/wiki?curid=675501", "title": "Phillip Ramelli", "text": "Alto 209\u00a0cm, pesa 107\u00a0kg. Giocava come pivot.\nCarriera.\nCresce nella Samford University, con cui gioca fino al 2004. Chiamato dalla Climamio Bologna, non scende in campo in Serie A, ma riesce a giocare una gara in Eurolega.\nCeduto a dicembre al Banco di Sardegna Sassari, gioca in Legadue 15 gare. Ritorna in A nel 2005-06, con la maglia della neopromossa Upea Capo d'Orlando. Con la squadra siciliana ha avuto un rendimento discontinuo ma complessivamente positivo. Nel 2006-07 passa alla Zarotti Imola, in Legadue."}
{"id": "675502", "revid": "729019", "url": "https://it.wikipedia.org/wiki?curid=675502", "title": "Du\u0161an Jeli\u0107", "text": ""}
{"id": "675503", "revid": "599013", "url": "https://it.wikipedia.org/wiki?curid=675503", "title": "Brad Traina", "text": "Alto 198 cm per 95 kg di peso, giocava nel ruolo di ala piccola."}
{"id": "675504", "revid": "842", "url": "https://it.wikipedia.org/wiki?curid=675504", "title": "IBM RT-PC", "text": ""}
{"id": "675505", "revid": "767487", "url": "https://it.wikipedia.org/wiki?curid=675505", "title": "Mike Bernard", "text": "Carriera.\nCresce cestisticamente tra le file dei Manchester Giants, fin quando nel 1998 vola negli Stati Uniti frequentando prima il Coffeyville Community College e poi la University of South Florida.\nNel 2002 viene ingaggiato dal Panionios, squadra militante nel massimo campionato greco e nella ULEB Cup in campo europeo, restandovi fino al febbraio del 2003, mese in cui si trasferisce in Legadue alla Pallacanestro Messina: con il club siciliano disputa le ultime 8 partite della regular season e 13 partite dei playoff, culminati con la sconfitta per 3-2 nella serie finale contro Teramo.\nSuccessivamente si lega alla Pallacanestro Cant\u00f9, facendo cos\u00ec il suo debutto in serie A. La stagione inizia con la conquista della Supercoppa italiana, ottenuta grazie alla vittoria contro la Benetton Treviso, match in cui Bernard segn\u00f2 12 punti. Con i canturini gioca 37 partite fra campionato e playoff, registrando medie pari a 7,3 punti e 3,4 rimbalzi nei 20,9 minuti a disposizione.\nApproda poi in Bundesliga, vestendo la maglia dei tedeschi dell'Oldenburg per tutta la stagione 2004-05. Terminata questa esperienza \u00e8 di scena a Capo d'Orlando, compagine neopromossa in serie A con cui rimane legato per la prima parte di stagione. A dicembre infatti cambia casacca, rimanendo nella massima serie ma passando a Teramo, che si accorder\u00e0 in seguito col giocatore per un rinnovo contrattuale.\nDurante l'estate 2007 sigla un accordo con il Nymburk, formazione della Repubblica Ceca impegnata anche nelle coppe europee con la partecipazione in ULEB Cup. A novembre tuttavia Bernard fa nuovamente ritorno in Italia, arrivando questa volta a Napoli, ancora in serie A.\nLa sua annata 2008-09 incomincia in quel di Cipro con l'ingaggio da parte dell'APOEL Nicosia, per proseguire nel campionato ProB francese da gennaio in poi, con il passaggio al Brest: tuttavia durante questa parentesi soffre di un principio di ernia del disco che lo costringe a terminare anticipatamente la stagione. Dal luglio 2009 \u00e8 un giocatore dei Crabs Rimini, squadra di Legadue con cui vive l'ennesima esperienza italiana.\nNel gennaio 2011 debutta con gli slovacchi del Levice, con cui gioca una stagione e mezzo. Nell'estate 2012 torna ai Manchester Giants, dove aveva iniziato la carriera. Tre anni pi\u00f9 tardi passa ai Lancashire Spinners."}
{"id": "675508", "revid": "1347902", "url": "https://it.wikipedia.org/wiki?curid=675508", "title": "Oblast' di Leningrado", "text": "L'oblast' di Leningrado (, \"Leningradskaja Oblast'\") \u00e8 un'oblast' della Russia, ed \u00e8 situata nella parte nordoccidentale della Russia europea, nel distretto Nordoccidentale.\nIl territorio dell'oblast' circonda completamente la citt\u00e0 federale di San Pietroburgo, che costituisce un'entit\u00e0 amministrativa autonoma di pari livello.\nStoria.\nL\"'oblast'\", storicamente conosciuta come Ingria (fino al 1927), fu rinominata \"di Leningrado\", in concomitanza con la ridenominazione di Pietroburgo in Leningrado, in onore del rivoluzionario Vladimir Lenin, e ancor oggi mantiene questo nome nonostante la citt\u00e0 di Leningrado nel 1991 abbia acquistato il vecchio nome di San Pietroburgo.\nL\"'oblast\"' racchiude entro i suoi confini anche la parte della Carelia che fu ceduta nel 1940 dalla Finlandia in seguito alla Guerra d'inverno e la citt\u00e0 di Ivangorod, staccata dalla citt\u00e0 estone di Narva, nel dopoguerra, dai sovietici.\nGeografia fisica.\nLa oblast' di Leningrado si estende su una sezione della Russia nordoccidentale della quale occupa l'intera fascia costiera baltica; il territorio confina con la Finlandia e con l'Estonia. Il suo territorio \u00e8 prevalentemente pianeggiante. Nelle zone pianeggianti, a causa dell'abbondanza di acqua e alle difficolt\u00e0 di drenaggio, si estendono vaste paludi. Molto importanti nel panorama geografico della oblast' sono i laghi, che si estendono per una percentuale rilevante del territorio; \u00e8 compreso parzialmente nei confini della oblast' il maggior lago d'Europa, il Ladoga, che occupa circa chilometri quadrati entro i confini regionali.\nDal punto di vista idrografico la oblast' di Leningrado tributa al mar Baltico. Il maggior corso d'acqua \u00e8 la Luga, lungo circa 350 chilometri, che scorre nella parte sud del territorio; un altro fiume importante \u00e8 la Neva, il fiume di San Pietroburgo, che seppure di modesta lunghezza () costituisce il tratto terminale di un bacino idrografico di pi\u00f9 di che include i laghi Ladoga e Onega.\nLa oblast' ha un clima tendenzialmente continentale, in cui per\u00f2 si fanno spesso sentire gli influssi atlantici che, anche in pieno inverno, possono portare masse di aria mite e umida che provoca improvvisi rialzi termici e occasionali disgeli; le temperature medie di gennaio, il mese invernale pi\u00f9 freddo, sono di circa , mentre le medie termiche estive sono intorno ai . Il territorio appartiene interamente al dominio della taiga, la foresta boreale composta prevalentemente da conifere (pini e abeti) e betulle.\nGeografia antropica.\nSuddivisioni amministrative.\n\"Rajon\".\nLa \"oblast'\" di Leningrado comprende 17 \"rajon\" (fra parentesi il capoluogo; sono indicati con un asterisco i capoluoghi non dipendenti dal \"rajon\" ma posti sotto la diretta giurisdizione della \"oblast\"'. Il numero a fianco indica il riferimento nella mappa):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 31 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nLa citt\u00e0 di San Pietroburgo, secondo centro urbano per importanza della Federazione russa e capoluogo della \"oblast'\" di Leningrado, non \u00e8 tuttavia compresa all'interno dei confini della \"oblast'\" ma forma un'unit\u00e0 amministrativa a s\u00e9 stante.\nInsediamenti di tipo urbano.\nI centri urbani con \"status\" di insediamento di tipo urbano sono invece 32 (al 1\u00ba gennaio 2010):"}
{"id": "675509", "revid": "6923", "url": "https://it.wikipedia.org/wiki?curid=675509", "title": "Tex (unit\u00e0 di misura)", "text": "Il tex \u00e8 una unit\u00e0 di misura per la densit\u00e0 lineare e corrisponde a un grammo al chilometro (per esempio di filo o di filato):\nformula_1\nViene utilizzato in campo tessile per la titolazione delle fibre tessili. Pi\u00f9 comunemente si utilizza il decitex, abbreviato in dtex, che corrisponde a 1 grammo su 10 chilometri.\n\u00c8 possibile calcolare il diametro in metri di un filo applicando la seguente formula:\nDove formula_3 rappresenta la densit\u00e0 in formula_4 del materiale."}
{"id": "675512", "revid": "124092023", "url": "https://it.wikipedia.org/wiki?curid=675512", "title": "Cassa di Risparmio di Bolzano", "text": "La Cassa di Risparmio di Bolzano (gi\u00e0 \"Cassa di Risparmio della Provincia di Bolzano\", ted. S\u00fcdtiroler Sparkasse, gi\u00e0 \"Bozner Sparkasse\" e poi \"S\u00fcdtiroler Landessparkasse\", anche in italiano riferita spesso come Sparkasse) \u00e8 il pi\u00f9 grande istituto di credito dell'Alto Adige, fondato come Cassa di Risparmio della sola citt\u00e0 di Bolzano nel 1854. Ha sede a Bolzano nell'omonima via. Ha un capitale sociale di 469,33 milioni di euro.\nStoria.\nLa Cassa di Risparmio di Bolzano nacque nel 1854 nella Waaghaus, quale \"Sparkasse der Stadt Bozen\", ed \u00e8 stata la prima dell'attuale Alto Adige, che all'epoca formava insieme all'attuale Tirolo Settentrionale, orientale ed il Trentino la regione storica del Tirolo. L'attuale conformazione deriva dalla fusione forzata durante il fascismo tra il 1927 e il 1935 fra la Cassa di Risparmio di Bolzano e quelle minori di Brunico, Bressanone, Merano, Silandro, Vipiteno e Ortisei. Nel 1938/39 l'edificio centrale della banca, eretto in via Cassa di Risparmio nel 1907 su progetto neobarocco degli architetti Ludwig di Monaco di Baviera, fu risistemato in stile razionalista per evidenti motivi politici.\nLa banca \u00e8 stata un ente di diritto pubblico fino al 1992, quando \u00e8 diventata una societ\u00e0 per azioni. Oltre ad aderire all'Associazione Bancaria Italiana (ABI), la Sparkasse \u00e8 socia straordinaria dell'Associazione delle Casse di Risparmio di Austria e Germania.\nNel 2020 Sparkasse continua la diminuzione dei rischi espressa dall\u2019indicatore dell\u2019Npl ratio netto che raggiunge il livello del 1,8% rispetto al 2,3% del 2019.\nAzionisti.\nIn occasione del cambio di stato giuridico nel 1992, secondo la Legge Amato, nacque la Fondazione Cassa di Risparmio di Bolzano, che inizialmente era proprietaria del pacchetto azionario. Successivamente la societ\u00e0 si \u00e8 aperta il mercato. Fino al 2004 parte del pacchetto era posseduto dalla Bayerische Landesbank. Oggi la Fondazione \u00e8 socio di maggioranza della banca.\nQuote azionarie della Sparkasse:\nDiffusione.\nLa banca ha sportelli sparsi in tutto l'Alto Adige. Da oltre dieci anni \u00e8 presente con sportelli anche in Trentino, Veneto (Province di Verona, Belluno, Vicenza, Padova, Treviso e Venezia), Friuli (Udine), ma anche nel Nord Ovest, in Lombardia (Milano, Crema, Desenzano) dove si presenta come \"Sparkasse - Cassa di Risparmio\" senza la specificazione \"S\u00fcdtiroler / di Bolzano\".\nGruppo.\nIl Gruppo Cassa di Risparmio di Bolzano controlla la \"Sparim S.p.A.\" che opera nel settore immobiliare."}
{"id": "675514", "revid": "256896", "url": "https://it.wikipedia.org/wiki?curid=675514", "title": "ACNUR", "text": ""}
{"id": "675515", "revid": "36426", "url": "https://it.wikipedia.org/wiki?curid=675515", "title": "Battaglia di Colle Val d'Elsa", "text": ""}
{"id": "675516", "revid": "4462", "url": "https://it.wikipedia.org/wiki?curid=675516", "title": "S\u00fcdtiroler Sparkasse", "text": ""}
{"id": "675522", "revid": "287204", "url": "https://it.wikipedia.org/wiki?curid=675522", "title": "Giovanni d'Ambrogio", "text": "Probabilmente esiste un omonimo che ha svolto la stessa professione. Le due figure, un tempo identificate come la stessa persona, oggi sono in genere distinte dagli storici dell'arte, anche se la distinzione non \u00e8 accettata univocamente.\nAbbiamo cos\u00ec:"}
{"id": "675539", "revid": "767487", "url": "https://it.wikipedia.org/wiki?curid=675539", "title": "Vanilla Fudge", "text": "Vanilla Fudge \u00e8 un gruppo musicale psychedelic hard rock fondato nel 1966 a New York. Ne furono fondatori: Tim Bogert (basso), Carmine Appice (batteria), Mark Stein (tastiere) e Vince Martell (chitarra).\nStoria.\nGrandi ammiratori dei Beatles, eseguirono in modo del tutto personale \"cover\" di \"Ticket to Ride\" ed \"Eleanor Rigby\" ma il grande successo arriv\u00f2 con una versione dura e psichedelica di \"You Keep Me Hangin' On\", brano portato al successo dalle Supremes.\nUn'altra \"cover\" che li ha consegnati alla storia della musica moderna \u00e8 quella di \"Some Velvet Morning\", un brano \"morbido\" originariamente composto da Lee Hazlewood, ed eseguito dall'autore in duetto con Nancy Sinatra. I \"Vanilla\" ne danno un'interpretazione personalissima, decisamente psichedelica e portata alla ricerca di sonorit\u00e0 estremamente stridenti con l'originale e che ne fanno un sorta di \"manifesto\" della psichedelia. Di quel periodo \u00e8 anche una personalissima interpretazione di \"Bang Bang (My Baby Shot Me Down)\", scritta da Sonny Bono per la moglie Cher che nel 1966 ne fece un successo mondiale, mentre in Italia fu resa celebre dall'Equipe 84.\nIn tempi pi\u00f9 recenti, nell'album \"On Through The In Door\" hanno reinterpretato alcuni celebri brani dei Led Zeppelin. Degne di nota anche reinterpretazioni in chiave moderna di celebri brani di musica classica.\nStile musicale.\nI Vanilla Fudge hanno spaziato fra diversi stili musicali. In partenza il gruppo, quando ancora si chiamava Electric Pigeons, eseguiva brani di matrice blues; in seguito solo Pigeons che, influenzati dai Vagrants (che sarebbero diventati presto i Mountain), si convertirono a sonorit\u00e0 pi\u00f9 dure. Nel 1966 si ribattezzarono Vanilla Fudge muovendo i primi passi in una miscela di rock sinfonico e rock psichedelico e producendo un\u2019originale \"cover\" del successo delle Supremes \"You Keep Me Hangin' On\", eseguita a tempo rallentato, con un organo dai suoni elegiaci e una chitarra orientaleggiante. La conversione al rock fu anche conseguenza dei loro concerti come gruppi di spalla dei New Yardbirds, che sarebbero presto diventati i Led Zeppelin, della Steve Miller Band e dei Cream nel loro tour d\u2019addio.\nPartendo dalle armonie vocali del primo disomogeneo lavoro in cui affiorava il rock psichedelico, nel successivo album, \"Renaissance\", i Vanilla Fudge abbandonarono le sponde commerciali per creare sonorit\u00e0 in cui si incrociavano rock psichedelico e rock progressivo per transitare, in \"Rock &amp; Roll\", a \"The Windmills of Your Mind\" che sarebbe stato di ispirazione a Ritchie Blackmore, e che sarebbe stato considerato dalla critica un incontro fra Young Rascals e Tucker dei Velvet Underground; e per giungere alla vetta di popolarit\u00e0 portando al successo \"Some Velvet Morning\", tratta dal repertorio del duo canoro Lee Hazlewood-Nancy Sinatra ma la cui reinterpretazione si discosta decisamente dalla originale leggerezza per assumere un sound roccioso con lineamenti che ricalcavano la psichedelia."}
{"id": "675549", "revid": "253269", "url": "https://it.wikipedia.org/wiki?curid=675549", "title": "Lew Ayres", "text": "Biografia.\nNato in Minnesota, Ayres si trasfer\u00ec nel 1926 a San Diego (California). Intenzionato a diventare attore, si fece scritturare per alcune brevi apparizioni in diversi film. Nel frattempo suonava diversi strumenti nei locali notturni. Dopo essere stato scoperto da un \"talent manager\" in un night club californiano, Ayres ebbe la grande occasione di recitare al fianco della mitica Greta Garbo nella pellicola \"Il bacio\" (1929). L'anno successivo ottenne il ruolo di protagonista nel celebre \"All'ovest niente di nuovo\" (1930) di Lewis Milestone, film che lo consacr\u00f2 definitivamente come una star.\nNel 1938 recit\u00f2 nella pellicola \"Il giovane dottor Kildare\", diventando un idolo del genere sentimentale e partecipando a una lunga serie di film dedicati a questo personaggio e prodotti negli anni successivi.\nRispecchiando i suoi ruoli antimilitaristi e dediti a salvare vite altrui, Ayres fu un convinto pacifista e cerc\u00f2 di arruolarsi nella Croce Rossa durante il secondo conflitto mondiale. Non avendo ricevuto il permesso dalle autorit\u00e0 militari, si dichiar\u00f2 obiettore di coscienza e venne assegnato al Civilian Public Service (CPS). In seguito le autorit\u00e0 militari, preoccupate del discredito che il loro atteggiamento nei confronti di una stella cos\u00ec celebre potesse intaccare l'immagine dell'esercito americano, permisero ad Ayres di servire come paramedico in Nuova Guinea e nella zona di guerra del Pacifico.\nNel 1948 l'attore torn\u00f2 al cinema e venne candidato all'Oscar come miglior attore protagonista per la sua interpretazione in \"Johnny Belinda\" (1948), ma la sua carriera dopo la guerra aveva ormai imboccato la parabola discendente.\nNel 1976 Ayres produsse il film documentario \"Altars of the World\", che gli permise di portare sullo schermo le sue credenze religiose legate alla spiritualit\u00e0 orientale, suscitando un enorme interesse da parte del pubblico. Recit\u00f2 inoltre il ruolo di un politico pacifista nella pellicola \"Battaglie nella galassia\" (1978).\nNell'ultimo periodo della sua carriera partecip\u00f2 a diverse serie televisive, tra le quali \"Mary Tyler Moore Show\" (1977), nella parte del padre del personaggio interpretato da Gavin MacLeod.\nAyres fu sposato tre volte, dal 1931 al 1933 con l'attrice Lola Lane, dal 1934 al 1940 con l'attrice Ginger Rogers e dal 1964 con Diana Hall, fino alla sua morte ad 88 anni."}
{"id": "675552", "revid": "124342747", "url": "https://it.wikipedia.org/wiki?curid=675552", "title": "Enrico Bertolino", "text": "Carriera.\nDopo una laurea in Economia alla Bocconi e una successiva esperienza manageriale nel campo delle risorse umane, esordisce nel 1996 in televisione su Italia 7 con lo spettacolo \"Seven Show\", dopo anni di gavetta cabarettistica, che vede anche la sua vittoria nel festival \"BravoGrazie\". Dopo l'apparizione in uno spot pubblicitario diretto da Ricky Tognazzi, nel 1997 esordisce su Italia 1 con \"\" e, poco dopo, \"Ciro, il figlio di Target\". Di queste trasmissioni diventer\u00e0 anche autore e conduttore, fino al 1999, anno in cui passa alla RAI.\nSu Rai 2 (autunno 1999) \u00e8 impegnato prima con \"Festa di classe\" e poi con \"Convenscion\", altro programma satirico in onda fino al 2002 e trasformatosi prima in \"Superconvenscion\" e dopo in \"Convenscion a colori\", e \"Ciao 2000\" e dal 2001 al 2003 \u00e8 ospite fisso in due edizioni de \"Le Iene Show\". A inizio 2003 conduce su Italia 1 \"Ciro presenta Visitors\". Successivamente (stagione 2003/2004) presenta \"Bulldozer\" (programma di comici esordienti) con Federica Panicucci sulla seconda rete Rai. Nel 2004 vince il Delfino d'oro alla carriera (Festival nazionale adriatica cabaret).\nNell'autunno del 2004 \u00e8 nel cast di \"Super Ciro\" in onda su Italia 1 mentre a inizio 2005 \u00e8 di nuovo al timone di \"Bulldozer\" sempre al fianco della Panicucci a cui si aggiunge A\u00edda Y\u00e9spica e dove con Max Tortora avvia gli sketch che poi saranno ampliati nel 2007 nella sit-com \"Piloti\", in onda su Rai 2. Dal 2004 al 2006 \u00e8 stato assessore alla cultura al comune di Ravello. Tifoso dell', in quegli anni partecipa frequentemente come ospite a \"Controcampo\", condotto da Sandro Piccinini ed Elisabetta Canalis.\nDal 2006 al 2010 ha condotto \"Glob - L'osceno del villaggio\" su Rai 3 in seconda serata e ha preso parte alla sit-com \"Il supermercato\" in onda su Canale 5 il sabato pomeriggio. \u00c8 impegnato anche in una campagna pubblicitaria di una compagnia assicurativa, che privilegia il canale on-line. Fa parte dei comici di \"Zelig\". Relativamente alla sua carriera, ha scritto due libri, partecipato ad alcuni film e commedie teatrali. Nella primavera 2012 torna nella seconda serata di Rai 3 con il programma \"Glob Spread\". A settembre 2012 Bertolino torna, questa volta affiancato da Miriam Leone, nella seconda serata di Rai 2 con \"Wikitaly - Censimento Italia\".\nDal punto di vista sociale nel 2004 ha fondato l'Associazione Onlus \"Vida a Pititinga\" di cui attualmente \u00e8 socio benemerito che si occupa di progetti per la prima assistenza, l'educazione e la formazione dei giovani e dei bisognosi in genere del villaggio di Pititinga in Brasile.\nVita privata.\n\u00c8 sposato con Edna Galvao, con la quale ha avuto una figlia.\nParla fluentemente portoghese."}
{"id": "675554", "revid": "122736246", "url": "https://it.wikipedia.org/wiki?curid=675554", "title": "Abbazia di San Benedetto in Polirone", "text": "L'abbazia di San Benedetto in Polirone \u00e8 un'antica abbazia situata nel territorio del comune di San Benedetto Po (Mantova); la chiesa abbaziale ha la dignit\u00e0 di basilica minore.\nStoria e descrizione.\nL'abbazia fu fondata nel 1007 dal conte di Mantova Tedaldo di Canossa (nonno paterno di Matilde), che la dedic\u00f2 a s\u00e9 stesso e alla defunta moglie Willa, attraverso una donazione ai monaci benedettini di met\u00e0 dei terreni che si trovavano tra i fiumi Po e Lirone, sito importante per garantire il controllo della navigazione fluviale. Del precedente insediamento romano abbiamo poche tracce.\nSi trattava di un significativo centro spirituale, formato inizialmente da un piccolo nucleo di 7 monaci. Verso la met\u00e0 dell'XI secolo Bonifacio di Canossa, signore del territorio, riedific\u00f2 la chiesa, di cui rimangono pochi resti, e costru\u00ec l'oratorio di Santa Maria, tuttora esistente.\nNel 1077, in occasione dell'incontro tra l'imperatore Enrico IV e il papa Gregorio VII a Canossa, Matilde, succeduta al padre Bonifacio, don\u00f2 il monastero al papa, che a sua volta lo affid\u00f2 all'abate dell'abbazia di Cluny, Ugo di Cluny. Il monastero ader\u00ec pertanto alla riforma di Cluny e alle \"Consuetudines\" del monastero francese, che regolavano la vita, la liturgia ed anche l'architettura: la chiesa infatti fu ricostruita verso il 1130 secondo la tipologia cluniacense, con deambulatorio, cappelle radiali e transetto absidato. Il monastero di Polirone, molto potente, divent\u00f2 in quel periodo un importante centro culturale, dotato di un celebre scriptorium, dove si trascrivevano i manoscritti sia per uso liturgico sia per studio.\nAl tempo della lotta per le investiture, fu uno dei principali centri propulsori della diffusione della riforma gregoriana nell'Italia settentrionale. Tra il 1115 e il 1632 ospit\u00f2 la tomba di Matilde di Canossa, il cui corpo fu poi traslato nella basilica di San Pietro a Roma. Visse poi almeno due secoli, XIII e XIV, di continua decadenza spirituale ed economica, aggravata dalle lotte contadine (dei contadini non pagati o sottopagati) contro il monastero, mentre molte famiglie mantovane cominciarono ad impadronirsi dei beni monastici.\nNel 1419 i Gonzaga, con Guido Gonzaga, divennero abati commendatari, cio\u00e8 amministratori del monastero: essi si preoccuparono anche dell'aspetto spirituale della comunit\u00e0 monastica aggregandola nel 1420 alla Congregazione di Santa Giustina di Padova, divenuta poi Congregazione cassinese. La Congregazione, oltre ad una rinnovata spiritualit\u00e0, promosse lo studio delle \"umanae litterae\". Polirone ospit\u00f2 anche autorevoli protagonisti della \"devotio moderna\", un movimento legato a Padova e a Venezia che anticipava alcuni temi dell'evangelismo protestante; a Polirone fu ospite anche Martin Lutero durante il suo viaggio a Roma nel 1510. La chiesa fu ricostruita in forme tardogotiche, intuibili al di sotto delle ristrutturazioni di Giulio Romano che, infine, trasform\u00f2 quasi completamente il complesso nella veste attuale.\nNel 1425, la congregazione benedettina \"De Unitate seu de Observant\u00eca\" incaric\u00f2 Giacomino da Asti, canonico di san Benedetto in Polirone, e don Marziale, canonico di Santa Giustina, della revisione del \"Missale Vetus ad usu Templariorum\" (Messale Antico ad uso dei Templari) e del breviario, poi convalidati dai capitoli generali del 1428 e del 1451. Questi fatti rappresentarono una delle pi\u00f9 importanti opere di riforma liturgica antecedenti il Concilio di Trento del 1545.\nTra Quattro e Cinquecento lo scriptorio del monastero rifior\u00ec e ospit\u00f2 filosofi e umanisti. Molto importante per la costruzione e ricostruzione del monastero fu la presenza dell'abate Gregorio Cortese, umanista e giurista: fu lui che incaric\u00f2 Giulio Romano della ristrutturazione del complesso nel 1540 e chiam\u00f2 a lavorarvi i migliori artisti attivi fra Mantova e Verona, tra i quali il Correggio, il pittore veronese Girolamo Bonsignori e lo scultore Antonio Begarelli. A Paolo Veronese furono commissionate ben tre pale destinate alle prime tre cappelle di destra. L'artista le realizz\u00f2 in soli tre mesi, tra la fine del 1561 e il marzo 1562. \"La consacrazione di san Nicola\" \u00e8 ora alla National Gallery di Londra mentre \"La Madonna con Bambino e san Girolamo \u00e8\" andata distrutta nel 1836 nell'incendio delle Yates Galleries di Londra. Il terzo dipinto \"La Madonna con Bambino, sant'Antonio abate e san Paolo eremita\" , dopo essere transitato da una collezione privata francese prima del 1850, si trova attualmente al Chrysler Museum of Art di Norfolk (Usa).\nLa storia dell'abbazia nel '600 e '700 \u00e8 storia d'inondazioni, di guerre e di saccheggi. Il monastero era impoverito a tal punto che l'abate nel 1633 vendette al papa Urbano VIII il corpo della contessa Matilde, sepolta nella chiesetta di Santa Maria, in cambio di una considerevole somma di denaro. Matilde ora riposa in San Pietro in un ricco sepolcro del Bernini. Fu soppressa durante l'epoca napoleonica (1797). Per fortuna i libri e i manoscritti furono portati alla biblioteca comunale di Mantova e in buona parte salvati.\nOggi si conservano tre chiostri, il refettorio grande, l'infermeria nuova e la basilica. Del periodo medievale rimane la chiesetta di Santa Maria, con un mosaico pavimentale datato 1151, un candelabro della fine dell'XI secolo e una \"capsella\" (dal latino \"capsa\", \"cassetta per libri o per frutta\") di avorio (XII - XIII secolo). Nel museo dell'abbazia, allestito nell'antico refettorio, si ammirano due rilievi con i mesi di novembre e dicembre, attribuiti a Wiligelmo. Del Cinquecento, oltre all'architettura di Giulio Romano, sono interessanti la porta lignea d'ingresso del 1547, il coro ligneo di Vincenzo Rovetta (1550), le statue di terracotta del Begarelli, nel refettorio l'affresco sulla parete di fondo attribuito al Correggio e una copia della tela con l'Ultima Cena di Girolamo Bonsignori. Si visita infine il grande scalone del 1674, decorato con stucchi. Dal 2006 al 2012, il complesso architettonico di san Polirone \u00e8 stato oggetto di un restauro conservativo e funzionale. Nel 2020, sono stati effettuati gli stanziamenti per il restauro conservativo del campanile, incluso il ripristino dello stato antecedente il sisma.\nOrgano a canne.\nNella basilica \u00e8 posto in cantoria in controfacciata l'organo a canne costruito da Giuseppe Bonatti di Desenzano attorno al 1726 circa. Nel periodo ottocentesco Giuseppe Grigolli, organaro veronese provvede a sostituire alcuni registri e la consolle meccanica originale di Bonatti con una pneumatica \"all'avanguardia\" dell'epoca. Negli anni '40 del Novecento la ditta Tamburini di Crema provvede a fornire una nuova consolle, alla trazione elettrica e ad un restauro accurato dello strumento, la catalogazione delle canne antiche e la sostituzione dei registri di Grigolli Viola da gamba 8' e Concerto viole 3 file rispettivamente con un Flautino 2' e un Ripienino 3 file. Viene poi aggiunto un fagotto 16' al pedale che si prolunga in fagotto 8' e clarone 4'. Il fagotto 8' si estende anche sul Grand'organo. Nel 2008 un ulteriore restauro e pulizia dell'organo con relativo restauro della cantoria e infine una pulizia generale e intonazione dopo la riapertura della basilica nell'estate 2014 a causa del terremoto."}
{"id": "675555", "revid": "1543377", "url": "https://it.wikipedia.org/wiki?curid=675555", "title": "Neuroni specchio", "text": "I neuroni specchio sono una classe di neuroni motori che si attiva involontariamente sia quando un individuo esegue un'azione finalizzata, sia quando lo stesso individuo osserva la medesima azione finalizzata compiuta da un altro soggetto. Sono stati osservati direttamente negli esseri umani, nei primati, e negli uccelli. Il nome attribuitogli deriva dal fatto che tali neuroni \"rispecchiano\" la stessa azione, eseguita da s\u00e8 stessi o da altri individui.\nScoperti tra gli anni ottanta e novanta del XX secolo da un gruppo di ricercatori dell'Universit\u00e0 di Parma, i neuroni specchio hanno destato grande interesse nella comunit\u00e0 scientifica, e il cosiddetto \"sistema specchio\" \u00e8 stato chiamato in causa per spiegare funzioni cognitive complesse come l'acquisizione del linguaggio, la teoria della mente o l'empatia. Ad oggi, tuttavia, non sono stati proposti modelli neurali o computazionali ampiamente accettati per descrivere come l'attivit\u00e0 dei neuroni specchio supporti le funzioni cognitive, e il tema continua a suscitare intense discussioni tra gli scienziati.\nIntroduzione.\nNella scimmia i neuroni specchio sono stati localizzati nella circonvoluzione frontale inferiore e nel lobo parietale inferiore. Questi neuroni sono attivi quando le scimmie compiono certe azioni, ma si attivano anche quando esse vedono compiere da altri le stesse azioni. Utilizzando la risonanza magnetica funzionale (fMRI), la stimolazione magnetica transcranica (TMS) e l'elettroencefalografia (EEG), si \u00e8 dimostrato che nel cervello umano esiste un sistema analogo, cio\u00e8 una sincronia fra azione e osservazione. Attraverso studi di risonanza magnetica si \u00e8 visto che i neuroni attivati dall'esecutore durante l'azione sono attivati anche nell'osservatore della medesima azione. Ulteriori indagini sugli esseri umani non solo hanno confermato le attivit\u00e0 neuronali sulla base di studi di neuroimmagine, ma hanno anche portato a concludere che tali neuroni sono attivati anche nei portatori di amputazioni o plegie degli arti, nel caso di movimenti degli arti, nonch\u00e9 in soggetti ipovedenti o ciechi: per esempio basta il rumore dell'acqua versata da una brocca in un bicchiere per l'attivazione, nell'individuo cieco, dei medesimi neuroni attivati in chi esegue l'azione del versare l'acqua nel bicchiere.\nQuesta classe di neuroni \u00e8 stata individuata nei primati, in alcuni uccelli e nell'uomo. Nell'uomo, oltre ad essere localizzati in aree motorie e premotorie, si trovano anche nell'area di Broca e nella corteccia parietale inferiore. Alcuni neuroscienziati considerano la scoperta dei neuroni specchio una delle pi\u00f9 importanti degli ultimi anni nell'ambito delle neuroscienze. Per esempio Ramachandran ha scritto un saggio sulla loro importanza potenziale nello studio dell'imitazione e del linguaggio.\nI dubbi sollevati sulla presenza e le propriet\u00e0 dei neuroni specchio nell'uomo, soprattutto da parte di alcuni studiosi che l'hanno definita \"la scoperta pi\u00f9 sopravvalutata dalla psicologia\", sono stati definitivamente dipanati grazie agli studi effettuati da un'equipe di ricercatori della UCLA alla fine degli anni Duemila. Infatti, prima di allora, era stato possibile studiare i neuroni specchio nell'uomo unicamente per mezzo di tecniche di neuroimmagine ed elettrofisiologiche (EEG), mentre Marco Iacoboni e colleghi della UCLA sono riusciti a verificare e analizzare le loro propriet\u00e0 e funzioni tramite aghi di profondit\u00e0 inseriti nel cervello umano come era stato fatto con le scimmie.\nLa funzione del sistema specchio \u00e8 soggetto di molte ipotesi teoriche. Questi neuroni possono essere importanti per la comprensione delle azioni di altre persone e quindi nell'apprendimento attraverso imitazione. Alcuni ritengono che il sistema specchio possa simulare le azioni osservate e perci\u00f2 contribuire a una teoria della conoscenza o, come qualcuno la chiama, teoria della mente. Altri pongono i neuroni specchio in relazione con le caratteristiche del linguaggio. \u00c8 stato anche proposto il collegamento tra il sistema specchio con le patologie della conoscenza e della comunicazione, in particolare l'autismo. Ma, nonostante un decennio di ricerche su questo legame con l'autismo, vi \u00e8 poca evidenza che lo supporti.\nLa scoperta.\nTra gli anni '80 e '90 del secolo scorso un gruppo di ricercatori dell'Universit\u00e0 di Parma (coordinato da Giacomo Rizzolatti e composto da Luciano Fadiga, Leonardo Fogassi, Vittorio Gallese e Giuseppe Di Pellegrino) inizi\u00f2 a dedicarsi allo studio della corteccia premotoria. Avevano collocato degli elettrodi nella corteccia frontale inferiore di un macaco per studiare i neuroni specializzati nel controllo dei movimenti della mano, come il raccogliere o il maneggiare oggetti.\nDurante ogni esperimento era registrato il comportamento dei singoli neuroni nel cervello della scimmia mentre le si permetteva di accedere a frammenti di cibo, in modo da misurare la risposta neuronale a specifici movimenti.\nCome molte altre scoperte storiche, anche quella dei neuroni specchio fu dovuta al caso: mentre uno sperimentatore prendeva una banana in un cesto di frutta preparato per esperimenti, alcuni neuroni della scimmia che osservava la scena reagirono. Come poteva essere accaduto, se la scimmia non si era mossa? Fino ad allora si pensava che quei neuroni si attivassero solo per funzioni motorie. In un primo momento gli sperimentatori credettero erroneamente che si trattasse di un difetto nelle misure o un guasto nella strumentazione, ma le reazioni si ripeterono non appena fu reiterata l'azione che aveva innescato l'attivit\u00e0 neuronale.\nDa allora questo lavoro \u00e8 stato pubblicato, con l'aggiornamento sulla scoperta di neuroni specchio localizzati in entrambe le regioni parietali frontali inferiori del cervello e confermato.\nNel 1995, Luciano Fadiga, Leonardo Fogassi, Giovanni Pavesi e Giacomo Rizzolatti dimostrarono l'esistenza nell'uomo di un sistema simile a quello trovato nella scimmia. Utilizzando la stimolazione magnetica transcranica trovarono infatti che nell'uomo l\u2019attivit\u00e0 della corteccia motoria \u00e8 facilitata dall'osservazione di azioni e movimenti altrui. Pi\u00f9 recentemente, altre prove ottenute tramite fMRI, TMS, EEG e test comportamentali hanno confermato che nel cervello umano esistono sistemi simili e molto sviluppati. Sono state identificate con precisione le regioni che rispondono all'azione/osservazione. Data l'analogia genetica fra primati (compreso l'uomo), non \u00e8 affatto sorprendente che in essi queste regioni cerebrali siano strettamente analoghe. In realt\u00e0 vi sono importanti evidenze di comuni origini evolutive per ipotizzare che tali somiglianze siano riconducibili, in termini biologici, ad una vera e propria \"omologia\". Tuttavia da una ricerca svedese emerge che i software delle fRMI sovrastimano la rappresentazione di attivit\u00e0 cerebrale; pertanto l'eventuale conferma che nel cervello umano esistano sistemi simili andrebbe presa con cautela.\nNeuroni specchio nelle scimmie.\nIl primo animale in cui i neuroni specchio furono individuati e studiati \u00e8 il macaco. In questa scimmia i neuroni specchio vennero localizzati nella circonvoluzione frontale inferiore (chiamata regione F5) e nel lobo parietale inferiore.\nGli esperimenti hanno provato che i neuroni specchio fanno da mediatori per la comprensione del comportamento altrui. Ad esempio, un neurone specchio che si attiva quando la scimmia strappa un pezzo di carta si attiva anche quando la stessa scimmia vede un'altra (o un altro primate) fare lo stesso gesto o anche se sente soltanto il rumore della carta strappata, senza informazione visuale. Queste propriet\u00e0 hanno indotto i ricercatori a pensare che i neuroni specchio codifichino concetti astratti per azioni del tipo suddetto (\"strappare carta\") sia quando l'azione \u00e8 compiuta direttamente, \"sia quando giunge l'informazione che l'azione \u00e8 compiuta da altri\".\nLa funzione dei neuroni specchio nei macachi non \u00e8 ben compresa, dato che gli individui adulti non sembrano in grado di imparare per imitazione. Esperimenti recenti mostrano che cuccioli di macaco possono imitare i movimenti facciali degli umani solo quando sono neonati e solo durante una finestra temporale limitata (imprinting). Non si sa ancora se i neuroni specchio siano collegati a tipi di comportamento \"fine\" come questo. Si sa per certo per\u00f2 che nelle scimmie adulte i neuroni specchio permettono loro di capire ci\u00f2 che un'altra scimmia sta facendo, di riconoscerne l'azione specifica.\nIl tentativo di estendere l'ipotesi che l'imitazione dei neonati di macaco sia presente fin dalla nascita anche negli uomini in quanto sarebbe presente questo sistema specchio anche negli uomini \u00e8 dimostrato dagli studi pionieristici di Meltzoff e Moore, e da numerosi scienziati. Tuttavia uno studio recente ha criticato queste conclusioni, nel maggio 2016, da Janine Oostenbroek e collaboratori, rilevando che in uno studio fatto su 106 neonati, in 4 tempi diversi: 1, 3, 6, 9, settimane di vita, l'imitazione di alcune espressioni del volto umano da parte dei neonati risulta essere casuale, sebbene l'imitazione della lingua sembra essere effettivamente presente, come una reanalisi dello stesso lavoro da parte di Meltzoff e collaboratori ha dimostrato successivamente.\nIl \"sistema specchio\" nell'uomo.\nL'osservazione \"diretta\" dei neuroni specchio \u00e8 pi\u00f9 articolata nell'uomo che non nelle scimmie. Mentre in queste si possono osservare i singoli neuroni, nell'uomo si possono osservare le attivazioni solo attraverso variazioni nel flusso sanguigno dovute ad esse. I primi esperimenti con esseri umani, condotti con immagini di azioni (afferrare, ecc.) prodotte graficamente al computer, diedero risultati deludenti. La ripetizione degli stessi esperimenti con azioni eseguite e osservate fra persone in carne e ossa diede invece risultati pi\u00f9 concreti. Affinando le tecniche di indagine e di brain imaging (fMRI) \u00e8 stata eseguita una localizzazione precisa dei neuroni specchio umani. Le aree contemporaneamente attive durante l'osservazione degli atti altrui sono risultate: \nEsperimenti condotti da Giovanni Buccino e altri nel 2001 dimostrano che nell'uomo l'attivazione dell'area di Broca e di altre aree in presenza di azioni complesse (afferrare per mangiare, dare un calcio a un pallone, prendere oggetti per ordinarli) \u00e8 senz'altro collegata al linguaggio in un sistema di \"risonanza\" pi\u00f9 complesso di quello della scimmia. La differenza sostanziale \u00e8 che il sistema umano dei neuroni specchio codifica atti motori transitivi e intransitivi. Nell'uomo, infatti, non \u00e8 necessaria una effettiva interazione con gli oggetti: i suoi neuroni-specchio si attivano anche quando l'azione \u00e8 semplicemente mimata. Anche se il loro ruolo primario rimane quello di \"comprendere le azioni altrui\", il contesto umano \u00e8 pi\u00f9 complesso.\nRecenti evidenze elettrofisiologiche dirette (registrazioni delle scariche neuronali tramite microelettrodi) hanno mostrato la presenza del sistema specchio nell'uomo in sede parietale e frontale. Nello stesso studio \u00e8 stata anche trovata la presenza di neuroni specchio in aree non motorie quali l'ippocampo e la corteccia temporale.\nInterpretazioni.\nIl grande fisico, matematico ed epistemologo Henri Poincar\u00e9 nel 1913 sosteneva che le coordinate spaziali intorno al nostro corpo e quindi il nostro rapporto con gli oggetti e le persone che ci circondano coinvolgevano le parti fondamentali del nostro sistema nervoso, per cui il coordinamento con il nostro \"esterno\" non sarebbe una conquista dell'individuo ma della specie.\nDa quando i neuroni specchio sono stati scoperti, un grande e giustificato clamore s'\u00e8 levato sulla loro importanza (cfr. i citati Ramachandran e Rizzolatti). In particolare vi sono state molte ricerche sulla loro evoluzione e sui loro rapporti con l\"'evoluzione del linguaggio\", proprio perch\u00e9 nell'uomo i neuroni specchio sono stati localizzati vicino all'area di Broca. Ci\u00f2 ha portato alla convinzione (per alcuni la prova) che il linguaggio umano si sia evoluto tramite l'informazione trasmessa con le prestazioni gestuali e che infine il sistema specchio sia stato capace di comprendere e codificare/decodificare. Ormai \u00e8 certo che tale sistema ha il potenziale necessario per fornire un meccanismo di comprensione delle azioni e per l'apprendimento attraverso l'imitazione e la simulazione del comportamento altrui. In questo senso \u00e8 opportuno ribadire che il riconoscimento non avviene solo a livello motorio ma con il riconoscimento vero e proprio dell'azione, intesa come evento biofisico.\nCome per molte teorie sull'evoluzione del linguaggio, anche in questo caso vi \u00e8 una discussione aperta per carenza di dimostrazioni evidenti. Le ricerche collegano i neuroni specchio anche alla comprensione dei comportamenti che manifestano un'intenzione non ancora manifestata ma tesa a risultati futuri (previsione di un comportamento immediatamente a venire). Fogassi e altri hanno registrato l'attivit\u00e0 di 41 neuroni specchio nel lobo parietale inferiore (IPL) di due macachi rhesus (l'IPL \u00e8 riconosciuto come parte della corteccia dedicata all'associazione e all'integrazione delle informazioni sensorie). Le scimmie guardarono uno sperimentatore sia afferrare una mela e portarla alla bocca, sia prendere un oggetto e introdurlo in una tazza; 15 neuroni specchio si attivarono vigorosamente nell'osservare l'azione \"afferrare per mangiare\", mentre non si registr\u00f2 nessuna attivit\u00e0 neuronale nell'osservare l'azione \"prendi e introduci\".\nPer quattro altri neuroni specchio l'inverso si dimostr\u00f2 \"vero\": si attivarono in risposta all'azione dello sperimentatore che inseriva la mela nella tazza senza mangiarla. In questo caso l'attivit\u00e0 dei neuroni specchio era determinata solo dal tipo d'azione e non dall'aspetto motorio del maneggiare oggetti in un modello comportamentale. Significativamente, i neuroni \"scaricarono\" prima che la scimmia osservasse il modello umano mentre iniziava la seconda parte dell'atto motorio: portare l'oggetto alla bocca o inserirlo nella tazza. Perci\u00f2 i neuroni IPL \"codificano lo stesso atto (afferrare) in modo diverso a seconda dello scopo finale dell'azione nella quale l'atto \u00e8 contestuale\". In altri termini essi possono fornire una base neurale per predire, in un altro individuo, le azioni susseguenti ad un comportamento dato e l'intenzione che ne sta all'origine.\nL'osservazione sulla scimmia e sull'uomo comporta anche evidenti studi sulla possibile evoluzione dei rispettivi sistemi specchio. Nell'uomo, ad esempio, \u00e8 presente un \"sistema di espressione delle emozioni\" pi\u00f9 complesso che nelle altre specie, per cui la ricerca si allarga anche al campo della conoscenza dei meccanismi sociali, con la prova che il concetto di \"individuo\" \u00e8 assai relativo.\nProspettive di ricerca.\nIl meccanismo della comprensione di azioni compiute dagli altri \u00e8 stato estremamente utile per ampliare il campo di indagine. Gli stessi scopritori dei neuroni specchio hanno dichiarato che proprio la comprensione delle loro caratteristiche di attivazione diretta e pre-riflessiva determina intorno agli individui l'esistenza di uno spazio d'azione condiviso da altri individui, per cui si originano forme di interazione sempre pi\u00f9 elaborate. In campo evolutivo evidentemente la formazione di questa capacit\u00e0 di interazione \u00e8 avvenuta contemporaneamente all'interno dell'organismo biologico come al suo esterno, e questo ci aiuterebbe a capire dove indirizzare le ricerche future, dato che proprio le interazioni si basano su sistemi di neuroni specchio sempre pi\u00f9 complessi, articolati e differenziati man mano che li si studia.\nLa capacit\u00e0 di parti del cervello umano di attivarsi alla percezione delle emozioni altrui, espresse con moti del volto, gesti e suoni; la capacit\u00e0 di codificare istantaneamente questa percezione in termini \"viscero-motori\", rende ogni individuo in grado di agire in base a un meccanismo neurale per ottenere quella che gli scopritori chiamano \"partecipazione empatica\". Dunque un comportamento bio-sociale, ad un livello che precede la comunicazione linguistica, il quale caratterizza e soprattutto orienta le relazioni inter-individuali, che sono poi alla base dell'intero comportamento sociale.\nPer la verit\u00e0 sembra che questo sia l'indirizzo preminente della \"scuola\" italiana degli scopritori, mentre la ricerca anglosassone - a parte alcuni esempi in nota - si d\u00e0 prospettive pi\u00f9 variegate e, in genere, tecniche.\nComunque sia, gli ultimi esperimenti hanno confermato che di fronte al comportamento dei soggetti, i neuroni specchio hanno manifestato la loro presenza in aree del cervello pi\u00f9 ampie di quelle intraviste all'inizio. Di volta in volta hanno presentato un'architettura e un'organizzazione cellulare diverse, semplice o sofisticata a seconda dei fenomeni emotivi che provocavano la reazione neurale. Perci\u00f2, se lo studio precedente del sistema motorio aveva portato la ricerca ad appiattirsi sull'analisi neurofisiologica dei movimenti pi\u00f9 che dei comportamenti, individuando \"semplicemente\" i circuiti neurali preposti al nostro \"rapporto con le cose\", la scoperta dei neuroni specchio e lo studio della loro natura profonda ci permette di fare un salto nella conoscenza del cervello, di gettare le basi per indagare i processi neurali responsabili dei \"rapporti fra le persone\". In pratica si sta scoprendo il complesso meccanismo biologico alla base del nostro comportamento sociale.\n\u00c8 stato anche approfondito lo studio di come, in ambito cinematografico, sia possibile che in presenza di alcune scene che coinvolgono in maniera globale i neuroni specchio, questi si attivino come se fossimo noi stessi a vivere quelle scene.\nL'intensit\u00e0 della scarica dei neuroni specchio \u00e8 \"significativamente diversa\" durante l'esecuzione dell'atto rispetto all'osservazione dell'atto. Perci\u00f2 i neuroni specchio sono in grado di distinguere fra agente ed osservatore."}
{"id": "675556", "revid": "78273", "url": "https://it.wikipedia.org/wiki?curid=675556", "title": "San Benedetto di Polirone", "text": ""}
{"id": "675557", "revid": "78273", "url": "https://it.wikipedia.org/wiki?curid=675557", "title": "Polirone", "text": ""}
{"id": "675576", "revid": "287204", "url": "https://it.wikipedia.org/wiki?curid=675576", "title": "Scalimetro", "text": "Lo scalimetro \u00e8 uno strumento da disegno, costituito da un righello, portante su ciascun bordo una differente scala grafica per la lettura diretta delle lunghezze su disegni e carte topografiche."}
{"id": "675596", "revid": "767487", "url": "https://it.wikipedia.org/wiki?curid=675596", "title": "Biblioteca civica di Cosenza", "text": "La biblioteca civica di Cosenza ha sede nel centro storico della citt\u00e0 bruzia, a 266 metri s.l.m., in piazza XV Marzo, ed \u00e8 strettamente legata alla storica Accademia Cosentina che la istitu\u00ec nel 1871. Rappresenta un vero tempio culturale cittadino che nel corso della sua lunga e tortuosa storia, ha segnato i momenti pi\u00f9 esaltanti di Cosenza.\nStoria.\nLa Biblioteca Civica di Cosenza trae origine dalla pubblica Biblioteca Scientifico Letteraria Cosentina, istituita e inaugurata dal sindaco Luigi Focaracci e dall' Accademia Cosentina giorno 11 giugno 1871, con il concorso finanziario del Comune e della Provincia di Cosenza, nata e pensata con la finalit\u00e0 di \u201cfacilitare e promuovere l\u2019istituzione culturale\u201d, raccogliendo in un unico sito culturale i libri e le opere antiche degli illustri personaggi cosentini e calabresi, per promuovere e valorizzare la memoria e l\u2019identit\u00e0 culturale della comunit\u00e0 locale. Nel 1873, a causa di una grave mancanza di fondi, La Biblioteca venne chiusa in attesa di tempi migliori, pur continuando a reperire testi grazie alle generose offerte delle famiglie pi\u00f9 ricche della citt\u00e0.\nL'anno del riscatto fu il 1895 nel quale, grazie alla rinnovata insistenza dell'Accademia Cosentina (nella persona del professore Luigi Fera, segretario dell'Accademia e consigliere comunale) si ottenne il regolare supporto finanziario del Comune e della Provincia di Cosenza sia per la biblioteca che per il Museo civico. Tre anni dopo la struttura venne riaperte al pubblico e rimessa in piena funzione. L'inaugurazione avvenne il 4 marzo 1898, con il nome di \"Biblioteca civica\" e con i discorsi del presidente Nicola Misasi e del segretario Luigi Fera.\nArricchita ed ampliata grazie a Filippo Amantea Mannelli a partire dal 1915, fu eretta ad ente morale dotato di un proprio statuto con Decreto Luogotenenziale del 21 gennaio 1917. Riammodernata in seguito, durante il governo cittadino di Tommaso Arnoni (1924 - 1933), a met\u00e0 degli anni trenta fu trasferita in nuovo edificio appositamente realizzato dall'amministrazione comunale; lo stesso edificio ospit\u00f2 il Museo e l'Accademia. Come previsto dallo statuto la biblioteca civica oggi rimane parte integrante dell'Accademia Cosentina sorta nel 1500 per volont\u00e0 di Aulo Giano Parrasio unitamente ad illustri letterati e filosofi, tra i quali spiccano Bernardino Telesio, i fratelli Martirano e Sertorio Quattromani. Il Cda dell'ente bibliotecario, inoltre, \u00e8 formato da rappresentanti delle istituzioni comunali, provinciali e della stessa Accademia con la quale condivide lo stesso presidente.\nContigui al monastero delle clarisse, destinato anche ad incontri e manifestazioni culturali, trovano spazio a pi\u00f9 ripiani, l\u2019ufficio di direzione, i servizi bibliografici ed amministrativi, unitamente ad una Sala Conferenze, dedicata a Francesco Saverio Salfi, adibita alla presentazione di libri e all\u2019allestimento di mostre bibliografiche.\nPatrimonio librario.\nLa Biblioteca Civica di Cosenza \u00e8 una delle pi\u00f9 fornite biblioteche dell'Italia Meridionale con 53 edizioni di incunaboli (primi libri a stampa dopo l'invenzione di Guttemberg), corali miniati del Cinquecento e numerosissimi manoscritti, di notevole valore che comprendono documenti pergamenici dal XIII al XVIII secolo che si riferiscono al periodo che va dal Rinascimento all\u2019Illuminismo, testi filosofici dal Cinquecento al Settecento, epistolari e carteggi, autografi e testi inediti di storia e letteratura calabrese, testi manoscritti, autografi, carteggi privati; particolarmente ricco il fondo delle \u201cRaccolte Calabre\u201d e delle numerose donazioni di privati. \nTra i testi incunabolistici va menzionato un San Tommaso risalente alla prima tipografia veneziana, oltre ad un migliaio di edizioni del Cinquecento, in larga parte a stampa estera, cos\u00ec come \u00e8 presente all\u2019interno della biblioteca anche una raccolta imponente della produzione tipografica e straniera del Seicento.\nLa collezione pi\u00f9 pregiata \u00e8 quella che fa riferimento a Francesco Saverio Salfi, acquistata dal Ministero dei Beni Culturali alla morte dei suoi avi e consegnata gratuitamente alla Civica di Cosenza con lo scopo di ricordare e contemplare nel tempo la memoria dell'illustre letterato cosentino. Nella Sala Salfi \u00e8 infatti allestita una mostra permanente in cui sono esposte 30 stampe incise che fanno parte di un fondo di 100, risalenti al Settecento e all'Ottocento, intagliate da incisori locali, italiani e stranieri. \nIl deposito librario \u00e8 stato pensato in forma di castellatura metallica a quattro piani, dove ha trovato spazio la dotazione libraria della Biblioteca, che contiene moltissimi libri rari di pregio unitamente ad una fornitissima emeroteca di giornali e riviste, che ammontano a circa 250.000 esemplari.\nFanno parte dell\u2019antico fondo librario della Civica di Cosenza anche una sezione di manoscritti costituiti in prevalenza da fondi monastici a cui si sono aggiunti nel tempo altri pezzi provenienti da donazioni privati.\nFra questi esiste un fondo diplomatico costituito da 54 pergamene, un insieme di bolle, atti privati, testamenti, costituzioni di date, censi ed altre, per lo pi\u00f9 compresi tra gli anni 1291\u00a0\u2013 1741, che costituiscono per lo studioso un unicum nel suo genere.\nAnche il fondo Muzzillo, lasciato in eredit\u00e0 alla Civica dalla famiglia, comprende oltre 5.000 volumi di letteratura, archeologia e storia dell\u2019arte, con diverse edizioni di classici antichi e moderni oltre a diverse pubblicazioni periodiche e una ricca dotazione di opuscoli anche di origine calabrese.\nIl fondo De Chiara ereditato dal 1929 \u00e8 composto da 2.500 esemplari tra i quali testi di letteratura italiana, di storia, di arte e di critica letteraria.\nMolto ricche sono le dotazioni librarie dei fondi Guarasci e Muti, insieme a quelli di Rendano e Campagna, con molti libri e lettere autografe di pregio.\nPrima della seconda guerra mondiale esisteva anche il fondo Zumbini con una dotazione di circa tremila libri fra volumi e opuscoli, andato in gran parte distrutto a causa delle incursioni aeree sulla citt\u00e0, che hanno raso al suolo il luogo che custodiva il fondo.\nLa Biblioteca custodisce anche un grande patrimonio giornalistico con 2.000 testate, fra riviste storiche e giornali, che trattano numerosi e vasti campi di applicazioni propedeutici come la storia, la letteratura, la filosofia, l\u2019arte, le scienze dell\u2019educazione, il teatro, il cinema, il diritto, l\u2019economia e le scienze di informazione. Le edizioni sono uniche ed introvabili in altre emeroteche del mondo e rivestono compiti di informazione, aggiornamento e approfondimento nei maggiori campi dello scibile umano.\nLa dotazione libraria moderna di cultura generale viene costantemente aggiornata, con una larga presenza di libri imperniati sulle scienze umane e su quelle sociali."}
{"id": "675601", "revid": "287204", "url": "https://it.wikipedia.org/wiki?curid=675601", "title": "Spain", "text": ""}
{"id": "675602", "revid": "92723", "url": "https://it.wikipedia.org/wiki?curid=675602", "title": "South Africa", "text": ""}
{"id": "675606", "revid": "125476114", "url": "https://it.wikipedia.org/wiki?curid=675606", "title": "Storia della linguistica", "text": "La storia della linguistica \u00e8 la storia della disciplina nota come linguistica, la disciplina che studia il linguaggio, nelle sue numerose diramazioni.\nIl Settecento.\nLa linguistica trova nel XVIII secolo le stesse basi poste in et\u00e0 umanistica e rinascimentale, con gli studi sul carattere \"civile\" del linguaggio e le problematiche letterarie. \nIn questa epoca trova espressione il razionalismo di Cartesio con l'illuminismo, gli interessi pi\u00f9 pratici che cercavano una rivalutazione dell'uso spontaneo del linguaggio, si unirono ad altri pi\u00f9 filosofici, valutando anche la dimensione storicistica.\nNell'Inghilterra si distinse John Locke e la corrente a cui apparteneva: l'empirismo. Altri illustri esponenti di altri movimenti che esprimevano le loro idee storicistiche e la loro estetica sul linguaggio furono Giambattista Vico in Italia e Charles de Brosses in Francia.\nAltri ancora furono Johann Gottfried Herder, William Jones e i fratelli August Wilhelm von Schlegel e Karl Wilhelm Friedrich von Schlegel, loro merito fu quello di dare un rilievo mai avuto sino a quel tempo alla lingua sanscrita.\nL'Ottocento.\nNei primi decenni del XIX secolo si colloca la nascita della Linguistica Moderna, dopo la scoperta di alcune lingue che presentavano delle somiglianze notevoli nonostante fossero molto distanti geograficamente, temporalmente e culturalmente. Per spiegare ci\u00f2 si pens\u00f2 che in passato esistesse una lingua madre da cui tutte queste lingue derivarono. Le lingue prese in esame erano il sanscrito, il greco, il latino, e altre ancora, appartenenti alla famiglia indoeuropea; in seguito, si scopr\u00ec che la stessa situazione si presentava per altre lingue del mondo e si individuarono altre famiglie linguistiche: sino-tibetana, austronesiana, afroasiatica, niger-congo, dravidica. Attraverso lo studio delle singole lingue di una stessa famiglia nel tempo, si scopr\u00ec il carattere \u2018naturale\u2019 del linguaggio che comporta due aspetti: il primo \u00e8 che il mutamento linguistico \u00e8 un fenomeno universale, ogni lingua cambia nel tempo sia a livello sintattico che fonologico che lessicale; il secondo aspetto \u00e8 che le lingue mutano in modo regolare, tanto che fu possibile descrivere il mutamento linguistico, specialmente quello fonologico, in termini di \u2018leggi\u2019, ossia generalizzazioni esplicite, un po\u2019 come si fa per il mondo fisico. Pertanto, la riflessione linguistica entr\u00f2 nell\u2019ambito \u201cscientifico\u201d, e perci\u00f2 divenne soggetto al criterio di verificabilit\u00e0 empirica. Questa corrente linguistica, denominata \u2018Grammatica comparata\u2019, fu dominante per tutto il XIX secolo e per gran parte della prima met\u00e0 del XX. Tra gli esponenti pi\u00f9 significativi di questo periodo emergono Rasmus Rask e Franz Bopp.\nIn quegli anni si distinguono anche Wilhelm von Humboldt e August Schleicher, il secondo dedito all'inquadramento della descrizione storico-grammaticale in una visione della lingua come organismo naturale. Prendendo spunto dai suoi studi nacque la scuola tedesca, i neogrammatici (tra cui Osthoff, Brugmann e Leskien). Essi affermano l'importanza delle leggi fonetiche, espressione del mutamento linguistico, grazie anche al principio sistematico dell'analogia come spiegazione per i casi che costituirebbero eccezione alle leggi. Una delle opere principali di questo periodo \u00e8 \"Prinzipien der Sprachgeschichte\" (1880) di Hermann Paul.\nMolti furono attratti da questi pensieri e ne svilupparono di nuovi, fra cui:\nIl Novecento.\nLa linguistica, la disciplina che studia Il linguaggio trova nel XX secolo nuovo vigore grazie alla linguistica idealistica e alla geografia linguistica.\nL'affermazione dello strutturalismo.\nNegli anni \u201930 del Novecento, Ferdinand de Saussure dimostr\u00f2 che bisognava studiare le lingue anche dal punto di vista \u2018sincronico\u2019 e cio\u00e8 come sistemi esistenti in un dato momento, dando importanza allo studio delle lingue non soltanto come riflesso storico. Egli influenz\u00f2 notevolmente la grammatica del tempo, denominata \u2018strutturalista\u2019, dimostrando che la grammatica tradizionale, modellata sul latino, non era in grado di spiegare le categorie morfo-sintattiche che presentavano lingue esotiche e gli elementi con gli ordini di frase inediti. Perci\u00f2 i linguisti iniziarono a sperare di ottenere l\u2019elaborazione di metodi descrittivi per trasformare i dati in grammatiche. Questa corrente di studi non produsse risultati significativi nello studio della sintassi ad eccezione della \u2018Grammatica valenziale\u2019 di Lucien Tesni\u00e8re. La novit\u00e0 \u00e8 che il verbo sia il centro della frase, in quanto ogni verbo seleziona un numero di partecipanti a ciascuno dei quali assegna un ruolo diverso nell\u2019azione che esprime. Da qui la distinzione tra elementi necessari per dare a una frase \u2018un senso compiuto\u2019 e cio\u00e8 gli attori selezionati dal verbo, e gli elementi accessori, indipendenti dal verbo e facoltativi, che hanno la funzione di modificare un altro elemento della frase. Va aggiunto, per\u00f2, che Tesni\u00e8re concepiva la sua grammatica come olistica, ritenendo che si potesse fare a meno di tutte le altre categorie sintattiche, come le funzioni grammaticali di soggetto o oggetto.\nLa linguistica generativa.\nNel 1957, il linguista americano Noam Chomsky pubblic\u00f2 un libretto intitolato \u2018Le strutture della sintassi\u2019 (Syntactic Structures) che rivoluzion\u00f2 il settore della sintassi, che fu denominato poi sintassi generativa. Egli dimostr\u00f2 che una grammatica per essere adeguata deve rispecchiare la propriet\u00e0 fondamentale della sintassi delle lingue naturali, la creativit\u00e0, ovvero la capacit\u00e0 di produrre un numero infinito di frasi da un numero finito di parole. Questo significa che la grammatica deve disporre di regole con le seguenti caratteristiche: ricorsivit\u00e0 e contestualit\u00e0. La sintassi generativa si pu\u00f2 suddividere in tre fasi: "}
{"id": "675607", "revid": "481666", "url": "https://it.wikipedia.org/wiki?curid=675607", "title": "David Miller", "text": ""}
{"id": "675609", "revid": "287204", "url": "https://it.wikipedia.org/wiki?curid=675609", "title": "Distretto di Iasi", "text": ""}
{"id": "675613", "revid": "1305772", "url": "https://it.wikipedia.org/wiki?curid=675613", "title": "Pembroke", "text": ""}
{"id": "675614", "revid": "933835", "url": "https://it.wikipedia.org/wiki?curid=675614", "title": "Ordini Gerosolimitani", "text": ""}
{"id": "675615", "revid": "307923", "url": "https://it.wikipedia.org/wiki?curid=675615", "title": "Ordine di Santo Stefano", "text": " \nCon la locuzione Ordine di Santo Stefano si pu\u00f2 fare riferimento a due diversi ordini, l'uno militare, l'altro civile:"}
{"id": "675616", "revid": "256896", "url": "https://it.wikipedia.org/wiki?curid=675616", "title": "Cavalieri di Santo Stefano", "text": ""}
{"id": "675617", "revid": "256896", "url": "https://it.wikipedia.org/wiki?curid=675617", "title": "Ordine marinaresco di Santo Stefano", "text": ""}
{"id": "675618", "revid": "256896", "url": "https://it.wikipedia.org/wiki?curid=675618", "title": "Ordine Militare dei Cavalieri di Santo Stefano", "text": ""}
{"id": "675619", "revid": "256896", "url": "https://it.wikipedia.org/wiki?curid=675619", "title": "Ordine toscano di Santo Stefano", "text": ""}
{"id": "675623", "revid": "256896", "url": "https://it.wikipedia.org/wiki?curid=675623", "title": "Cavaliere di Santo Stefano", "text": ""}
{"id": "675627", "revid": "599013", "url": "https://it.wikipedia.org/wiki?curid=675627", "title": "Marek Ham\u0161\u00edk", "text": "Ha legato la sua carriera con i club principalmente al Napoli, in cui ha militato per dodici stagioni, di cui sei da capitano, vincendo due Coppe Italia (2011-2012 e 2013-2014) e una Supercoppa italiana (2014). \u00c8 il primatista di presenze con la maglia dei \"partenopei\".\n\u00c8 il calciatore con pi\u00f9 presenze e pi\u00f9 gol segnati nella nazionale slovacca, con la quale ha partecipato a un campionato del mondo (2010) e a due campionati d'Europa (2016 e 2020).\nNel 2008 \u00e8 stato nominato migliore calciatore giovane dall'Associazione Italiana Calciatori, mentre nel 2011, 2016 e 2017 \u00e8 stato inserito, sempre dall'AIC, nella squadra dell'anno. Nel 2009, 2010, 2013, 2014, 2015, 2016, 2017 e 2018 \u00e8 stato premiato come calciatore slovacco dell'anno. \u00c8 stato inoltre inserito nel 2015 nella squadra della stagione della UEFA Europa League.\nBiografia.\n\u00c8 il primogenito di Richard e Renata Ham\u0161\u00edk. La sorella Michaela \u00e8 sposata con Walter Gargano, suo ex compagno di squadra nel Napoli. \n\u00c8 sposato dal 4 luglio 2014 con Martina Franov\u00e1; la coppia ha tre figli: Christian (nato il 15 gennaio 2010), Lucas (nato il 5 gennaio 2012) e Melissa (nata il 20 dicembre 2016). \u00c8 soprannominato \"Marekiaro\", un gioco di parole tra il suo nome e il nome della localit\u00e0 Marechiaro nel quartiere Posillipo.\nCaratteristiche tecniche.\nCentrocampista centrale o trequartista, \u00e8 un giocatore dotato di forte personalit\u00e0. Corretto, tecnico ed elegante nei movimenti, vanta ottime capacit\u00e0 realizzative, tanto da aver raggiunto la soglia delle 100 reti in Serie A. \u00c8 stato talvolta paragonato a Pavel Nedv\u011bd e Steven Gerrard.\nDurante la sua ultima stagione in forza al Napoli \u00e8 stato impiegato dall\u2019allora tecnico azzurro Carlo Ancelotti prevalentemente come regista, fruttando discreti risultati.\nCarriera.\nClub.\nSlovan Bratislava.\nA 4 anni entra a far parte della scuola calcio dello Jupie Podlavice. Nell'autunno del 1998, in una partita di campionato contro i pari et\u00e0 del Dolna Strehova, mette a segno 16 reti, record imbattuto in Slovacchia. Nelle competizioni regionali e interregionali della stagione 1998-1999 gioca 38 partite realizzando 11 gol. Nel 2001 supera un provino con il club ceco dello , ma il trasferimento non si concretizza a causa di problemi burocratici.\nIl 6 agosto 2002 viene quindi ingaggiato dallo nonostante le richieste economiche dello Jupie, pari a 125.000 corone slovacche, non fossero sostenibili dal club della capitale, da tempo in difficolt\u00e0 economiche; per ovviare al problema, i genitori di Ham\u0161\u00edk pagano il trasferimento di tasca propria. Dopo aver fatto la trafila delle giovanili, vincendo i campionati \"allievi\" e \"juniores\", esordisce in prima squadra il 24 luglio 2004, tre giorni prima di compiere 17 anni, nella partita di seconda divisione slovacca contro lo . Due settimane dopo realizza la sua prima rete, ai danni del .\nBrescia.\nLe sue doti vengono subito notate all'estero ed \u00e8 il la squadra pi\u00f9 rapida ad aggiudicarsi il suo cartellino. L'acquisto del giovane centrocampista slovacco viene formalizzato nell'agosto del 2004 per la cifra di 60.000 euro. Aggregato alla squadra Primavera della formazione lombarda, viene integrato in prima squadra a soli 17 anni, esordendo in Serie A nel 2004-2005, nella partita a Verona contro il del 20 marzo 2005 (3-1 per i clivensi); dopo Milo\u0161 Glonek () e Vratislav Gre\u0161ko ( e ) \u00e8 il terzo calciatore slovacco a giocare nella massima serie italiana.\nIl Brescia retrocede in Serie B e nella stagione 2005-2006, fra i cadetti, gli offre la possibilit\u00e0 di mettersi maggiormente in mostra, facendogli totalizzare ventiquattro presenze. Realizza il suo primo gol \"italiano\" nella gara di Coppa Italia contro il dell'11 gennaio 2006. Abile nel tirare i calci di rigore, durante la preparazione estiva ne realizza 56 consecutivi in una sessione d'allenamento ai due portieri (Emiliano Viviano e Federico Agliardi) chiamati ad alternarsi tra i pali.\nNell'annata successiva firma la sua prima rete in campionato su calcio di rigore, trasformato negli istanti finali dell'incontro casalingo contro il del 19 settembre 2006 (2-1 per i lombardi). In questo torneo, dove ad ottenere la promozione furono Juventus, Napoli (dove si accaser\u00e0 nella sessione estiva di mercato a venire) e Genoa, realizza complessivamente 10 reti in 40 partite, con 7 rigori.\nNapoli.\n2007-2010.\nIl 28 giugno 2007 il neopromosso Napoli, ritornato in massima serie dopo 6 anni, acquista il giovane centrocampista slovacco per \u20ac 5,5 milioni. Ham\u0161\u00edk sceglie la maglia numero 17. Il giovane centrocampista slovacco, gi\u00e0 stimato in Italia per quanto aveva fatto vedere a Brescia, arriva a Napoli tra le polemiche dei tifosi, che vedono in lui e in Ezequiel Lavezzi due giocatori non all'altezza delle aspettative della squadra. Schierato nel ruolo di interno sinistro nel 3-5-2 di Edoardo Reja, esordisce il 15 agosto 2007, a 20 anni, nella partita contro il , valido per il primo turno di Coppa Italia, in cui realizza anche il suo primo gol con la maglia partenopea. Il 16 settembre 2007, in occasione di Napoli-, mette a segno la sua prima rete in Serie A, siglando la rete del definitivo 2-0 per i partenopei. Il 20 gennaio 2008 in Napoli- firma la prima doppietta in carriera, decisiva nel 2-2 finale al San Paolo. A fine stagione diventa capocannoniere stagionale del club azzurro con nove reti, senza calciare rigori.\nIl 26 luglio 2008 segna la sua prima rete europea, contro i greci del , nell'Intertoto: con la soppressione del torneo a partire dal 2009, rester\u00e0 l'ultima realizzata in Intertoto da una squadra italiana. Il 19 gennaio 2009 riceve l'Oscar del calcio AIC come \"miglior giovane\" vincendo la concorrenza di Sebastian Giovinco e Mario Balotelli, primo straniero in assoluto. Grazie alle sue prestazioni, viene inserito nella lista dei 50 giovani pi\u00f9 promettenti al mondo stilata dal britannico Times, risultando al 12\u00ba posto.\nIl nuovo allenatore azzurro Walter Mazzarri, ingaggiato in luogo di Roberto Donadoni, avanza il suo raggio d'azione: da interno sinistro del 3-5-2, lo schiera al fianco di Ezequiel Lavezzi alle spalle della prima punta nel suo 3-4-2-1. Il 31 ottobre 2009 firma un'altra doppietta in casa della nella vittoria del Napoli per 3-2, risultando decisivo in un successo che mancava da 21 anni. L'UEFA lo inserisce tra i candidati per la squadra dell'anno UEFA 2009 per il ruolo di centrocampista destro. Il 29 febbraio 2010, per la prima volta in carriera, viene eletto calciatore slovacco dell'anno del 2009. Il 13 marzo 2010, nella gara contro la , indossa per la prima volta la fascia di capitano: a 22 anni e 229 giorni diventa cos\u00ec il pi\u00f9 giovane capitano della storia azzurra, superando il precedente primato di Antonio Juliano. Al termine della stagione 2009-2010, firmando complessivamente 12 gol in 37 partite, risulta essere il capocannoniere della squadra partenopea per il terzo anno consecutivo; l'ultimo calciatore a laurearsi capocannoniere azzurro per almeno tre stagioni di seguito era stato Diego Armando Maradona, massimo cannoniere partenopeo per quattro stagioni consecutive (1984-1988).\n2010-2013.\nIl 28 marzo 2011 viene nominato per la seconda volta consecutiva calciatore slovacco dell'anno. Confermando una certa continuit\u00e0 in fase realizzativa, in campionato realizza 11 reti (13 stagionali comprese le coppe, record personale), vice-capocannoniere azzurro dopo Cavani e protagonista decisivo nella qualificazione diretta in UEFA Champions League.\nEsordisce nella massima competizione europea nel settembre del 2011, nella partita in trasferta contro il (1-1). Trova la prima rete in Champions League nella successiva partita interna contro il , aprendo le marcature dell'incontro finito 2-0 per i partenopei. Il 7 dicembre, in Champions, realizza il secondo gol partenopeo in Villarreal-Napoli, contribuendo al raggiungimento degli ottavi di finale. Il 23 gennaio 2012 viene inserito nella miglior formazione del 2011 del Gran Gal\u00e0 del calcio AIC. Il 20 maggio 2012 sigla il gol del definitivo 2-0 nella finale di Coppa Italia contro la Juventus, vincendo in tal modo il primo trofeo in carriera e riportando la coppa a Napoli dopo 25 anni di attesa. S'impone come miglior uomo-assist di un torneo che vede i partenopei chiudere al quinto posto in classifica. Inoltre, in questa stagione entra tra i dieci giocatori pi\u00f9 presenti e tra i dieci migliori marcatori nella storia del Napoli.\nL'11 agosto disputa la sua prima finale di Supercoppa italiana, persa 4-2 a Pechino contro la Juventus.\n2013-2016.\nCon il nuovo allenatore Rafael Ben\u00edtez ricopre il ruolo di trequartista alle spalle della punta centrale nel 4-2-3-1 del tecnico spagnolo. Il 23 novembre 2013, nella gara contro il , rimedia un infortunio al piede che lo tiene lontano dal campo di gioco per circa un mese e mezzo.\nIl 31 gennaio 2014, alla sua settima stagione al Napoli, diventa il nuovo capitano della squadra a seguito della cessione di Paolo Cannavaro al . Il 4 marzo vince per la terza volta in carriera il premio come calciatore slovacco dell'anno. Il 26 aprile seguente, subentrando nel corso della gara esterna contro l'Inter, tocca quota 300 presenze in maglia azzurra, diventando il quinto giocatore nella storia partenopea a raggiungere tale traguardo. Il 3 maggio 2014 vince la seconda Coppa Italia con un 3-1 ai danni della Fiorentina allo Stadio Olimpico di Roma. Nella finale fornisce anche l'assist al primo gol del compagno di squadra Lorenzo Insigne.\nIl 22 dicembre conquista la Supercoppa italiana 2014, vinta battendo ai rigori la Juventus. Il 16 aprile realizza una doppietta in Europa League contro il , quarto di finale di andata vinto 1-4 dai partenopei.\nCon il nuovo allenatore Maurizio Sarri, ritorna a giocare nella posizione di interno sinistro nel centrocampo a tre, suo ruolo preferito. Dopo mesi di astinenza, il 20 dicembre ritorna al gol su calcio di rigore, fissando il momentaneo 0-1 in Atalanta-Napoli (1-3 nel finale) e battezzando ufficialmente la goal-line technology nel campionato italiano. Il 25 aprile 2016, in occasione della partita Roma-Napoli, raggiunge le 400 presenze con la maglia dei partenopei.\n2016-2019.\nAll'inizio della sua decima stagione con la maglia del Napoli, con un gol alla terza giornata contro il Palermo (partita finita 3-0 per il Napoli) supera Maradona arrivando a quota 82 gol in campionato con i partenopei e collocandosi al secondo posto di questa speciale classifica alle spalle del primatista Antonio Vojak. Tre giornate dopo, contro il , segna il gol del decisivo 2-0 arrivando alla marcatura numero 100 con la maglia azzurra tra campionato e coppe. In Champions League segna il suo primo gol aprendo le marcature nella partita al San Paolo contro il Benfica (4-2).\nIl 4 febbraio 2017, in occasione della partita Bologna-Napoli (terminata 7-1 per gli azzurri), Ham\u0161\u00edk mette a segno la prima tripletta della sua carriera, e inoltre scavalca Attila Sallustro nella classifica dei marcatori della storia del Napoli, piazzandosi secondo solo a Maradona. Realizza 12 gol in campionato (miglior \"performance\" della carriera insieme a quella registrata nella stagione 2009-2010) e 15 in tutte le competizioni (nuovo record personale).\nIl 23 dicembre 2017, nella partita disputata in casa contro la , realizza il suo 116\u00ba gol con la maglia azzurra, che gli consente di diventare il miglior marcatore della storia del Napoli tra tutte le competizioni, superando l'ex primatista Diego Armando Maradona. Il 6 maggio 2018, in occasione della partita casalinga contro il , segna da subentrato il gol del momentaneo 2-1 (gara conclusasi 2-2) che gli permette di toccare la quota dei 100 gol in Serie A. Il successivo 6 novembre, nella partita di Champions League contro il , supera Giuseppe Bruscolotti al primo posto per numero di presenze totali con la maglia del Napoli, raggiungendo le 512 presenze fra tutte le competizioni. Il 2 febbraio 2019 gioca la propria ultima partita con la maglia azzurra, con i partenopei che si impongono per 3-0 sulla . Chiude la propria esperienza a Napoli con un bilancio di 520 partite e 121 reti, divenendo il giocatore con pi\u00f9 presenze con la maglia del club partenopeo e il miglior marcatore di sempre con la casacca azzurra; record, quest'ultimo, superato successivamente da Dries Mertens il 13 giugno 2020 durante la semifinale di ritorno di Coppa Italia contro l'Inter.\nDalian Pro.\nIl 14 febbraio 2019, dopo 12 anni trascorsi con la maglia del Napoli, si trasferisce a titolo definitivo al . Fa il suo debutto con la nuova maglia in campionato il 3 marzo seguente, alla prima giornata di Super League, nella gara pareggiata per 1-1 sul campo dello Henan Jianye. Il 25 maggio segna il gol vittoria contro lo . Nonostante lo stop a causa del COVID-19, conclude la sua prima stagione cinese con 3 reti in 31 partite giocate. Il 3 marzo 2021 risolve il contratto con la societ\u00e0 cinese.\nIFK G\u00f6teborg.\nComplice la volont\u00e0 di prepararsi per l'Europeo in programma in estate, l'8 marzo 2021 Ham\u0161\u00edk firma un contratto con gli svedesi dell' valido fino al successivo 30 agosto. Salta per infortunio la prima giornata, poi esordisce ufficialmente il successivo 19 aprile, subentrando nella vittoria interna per 2-0 contro l'. Gioca anche le successive cinque partite di campionato, realizzando una rete da fuori area contro il Sirius, quindi rimane seduto in panchina all'ottava giornata nella trasferta contro il Djurg\u00e5rden per via di un problema fisico.\nTrabzonspor.\nL'8 giugno 2021 sfrutta una clausola con cui lascia la Svezia prima della scadenza contrattuale, separandosi dal club. Ventuno giorni dopo diventa un nuovo giocatore del Trabzonspor a seguito della firma di un accordo biennale da 3 milioni di euro a stagione.\nNazionale.\nHam\u0161\u00edk esordisce nella selezione Under-17 della Slovacchia il 7 ottobre 2003 nella partita contro i pari et\u00e0 delle , giocata a Pre\u0161ov e valida per le qualificazioni al Campionato europeo di calcio Under-17 del 2003. Colleziona 6 presenze e 3 reti, quindi nei due anni successivi debutta sia nell'Under-19 che nell'Under-21.\nA soli diciannove anni, il 7 febbraio 2007, esordisce nella Nazionale maggiore slovacca in un'amichevole disputata contro la a Jerez de la Frontera e pareggiata per 3-3. Nel gruppo dei convocati fissi a partire dall'estate del 2007, mette a segno il suo primo gol il 13 ottobre 2007 aprendo le marcature nella partita contro , valido per le qualificazioni all'Europeo 2008. Il 19 novembre 2008 realizza la sua prima doppietta nell'amichevole contro il .\nIl 14 ottobre 2009 indossa la fascia di capitano nell'incontro esterno contro la Polonia (0-1 il risultato finale), che regala alla Slovacchia la prima qualificazione della sua storia alla fase finale di un Mondiale. Nel dicembre successivo viene ufficialmente designato capitano della Nazionale dal CT Vladim\u00edr Weiss.\nTra i 23 convocati per il in Sudafrica, debutta nella massima competizione internazionale il 15 giugno 2010 nella prima partita della fase a gironi contro la (1-1). Gioca anche le altre due partite del Gruppo F, tra cui la decisiva vittoria contro l' (3-2) - in cui serve l'assist per il momentaneo 2-0 - e, quindi, l'ottavo di finale contro l' (1-2), ultimo atto della prima esperienza della nazionale mitteleuropea in Coppa del Mondo.\nNel biennio successivo disputa tutte le dieci partite di qualificazione agli Europei 2012, cui la Slovacchia non si qualifica. Il 15 agosto 2012 va in rete nell'amichevole con la , ritrovando il gol in Nazionale dopo quasi tre anni.\nIl 14 ottobre 2014 risulta decisiva la sua doppietta a Barysa\u016d, contro la , nel match di qualificazione agli Europei 2016 vinto (1-3) dagli slovacchi. Si ripete il 14 giugno 2015 siglando una rete contro la . Il 12 ottobre seguente realizza un'altra doppietta contro nella vittoria esterna per 4-2, risultato che sancisce la prima storica qualificazione della Slovacchia ad un Campionato europeo. Nelle gare di qualificazione realizza complessivamente cinque reti in dieci partite.\nViene convocato per gli Europei 2016 in Francia, realizzando un goal nella seconda partita della fase a gironi contro la ; nella stessa partita ha fornito un assist contribuendo al successo per 2-1 degli slovacchi.\nIl 5 ottobre 2017 raggiunge quota 100 presenze in nazionale maggiore in occasione della sconfitta per 1-0 contro la . L'11 giugno 2019 grazie alla doppietta decisiva nella vittoria per 5-1 in trasferta contro l', valevole per le qualificazioni al diventa anche il miglior marcatore nella storia della Slovacchia, raggiungendo e poi superando R\u00f3bert Vittek.\nStatistiche.\nTra club, nazionale maggiore e nazionali giovanili, Ham\u0161\u00edk ha totalizzato globalmente 783 presenze segnando 169 reti, alla media di 0,22 gol a partita.\nPresenze e reti nei club.\n\"Statistiche aggiornate al 25 dicembre 2021.\""}
{"id": "675628", "revid": "100623", "url": "https://it.wikipedia.org/wiki?curid=675628", "title": "Tigre dell'Amur", "text": ""}
{"id": "675629", "revid": "35804", "url": "https://it.wikipedia.org/wiki?curid=675629", "title": "Sindrome di Parkinson", "text": ""}
{"id": "675631", "revid": "287204", "url": "https://it.wikipedia.org/wiki?curid=675631", "title": "Marek Hamsik", "text": ""}
{"id": "675633", "revid": "34862", "url": "https://it.wikipedia.org/wiki?curid=675633", "title": "Marek Hamsyk", "text": ""}
{"id": "675635", "revid": "339392", "url": "https://it.wikipedia.org/wiki?curid=675635", "title": "Linn\u00e9", "text": ""}
{"id": "675639", "revid": "7336", "url": "https://it.wikipedia.org/wiki?curid=675639", "title": "Olio grasso", "text": ""}
{"id": "675641", "revid": "83531", "url": "https://it.wikipedia.org/wiki?curid=675641", "title": "San Giovanni (metropolitana di Roma)", "text": "San Giovanni \u00e8 una fermata della metropolitana di Roma comune alle linee A e C.\nLa fermata della linea A fu inaugurata nel 1980 insieme al primo tronco della tratta tra Ottaviano e Cinecitt\u00e0; quella della linea C fu inaugurata il 12 maggio 2018 e ne \u00e8 il capolinea provvisorio nell\u2018attesa dell'attivazione della tratta tra San Giovanni e Fori Imperiali.\nEntrambe le fermate sono nel sottosuolo di piazzale Appio, in corrispondenza di porta San Giovanni.\nStoria.\nLa stazione di San Giovanni fu costruita come parte della prima tratta (da Anagnina a Ottaviano) della linea A della metropolitana, entrata in servizio il 16 febbraio 1980.\nDal 7 luglio 2007 furono chiusi gli ingressi in Largo Brindisi e via Taranto per consentire la demolizione del sottopassaggio preesistente e la costruzione dell'atrio della nuova stazione della linea C. I lavori per la realizzazione di quest'ultima hanno subito notevoli ritardi dovuti principalmente alla prescrizione della Soprintendenza di adottare un andamento altimetrico diverso rispetto a quello individuato in sede di progetto definitivo, per evitare la distruzione dello strato archeologico presente a monte e a valle della nuova stazione. Questo ha comportato la realizzazione di una stazione pi\u00f9 profonda di quella prevista, per far s\u00ec che il tracciato della metro C incrociasse quello della linea A al di sotto di quest'ultima anzich\u00e9 sopra (come previsto inizialmente). Ci\u00f2 richiese l'uso di tecniche complesse come il congelamento del terreno mediante azoto liquido.\nDal 31 gennaio 2011 fino al dicembre dello stesso anno (quattro mesi prima del previsto) il servizio sull'intera linea A terminava alle ore 21 per rendere possibili i lavori del sottoattraversamento della stazione esistente.\nIn seguito al rinvenimento del pi\u00f9 grande bacino idrico di et\u00e0 imperiale e di reperti archeologici di particolare importanza\u00a0\u2013 fra i quali vanghe, tubazioni per l'irrigazione dei campi e noccioli di pesche (all'epoca una novit\u00e0 introdotta recentemente nel Mediterraneo) \u2013 il direttore della Soprintendenza, Francesco Prosperetti, richiese una variante di progetto per includere un allestimento espositivo all'interno dei locali della stazione causando, tuttavia, ulteriori ritardi al completamento della stazione.\nL'apertura della nuova stazione di San Giovanni della linea C \u00e8 avvenuta il 12 maggio 2018 con 7 anni di ritardo rispetto alla data inizialmente stabilita.\nServizi.\nLa stazione dispone di:"}
{"id": "675642", "revid": "7336", "url": "https://it.wikipedia.org/wiki?curid=675642", "title": "Direttore di coro", "text": ""}
{"id": "675649", "revid": "287204", "url": "https://it.wikipedia.org/wiki?curid=675649", "title": "Gli occhi del drago", "text": "Gli occhi del drago \u00e8 un romanzo fantastico scritto da Stephen King pubblicato nel 1984.\nQuest'opera \u00e8 un classico fantasy, basato sulla battaglia tra il bene e il male e pervasa dalla costante presenza della magia, che ha un ruolo preminente nella storia. Le due figure cardinali vengono rappresentate da Flagg, il mago di corte che aspira al ruolo di re, e da Peter, accusato ingiustamente della morte di suo padre, il re Roland.\nLa narrazione \u00e8 accompagnata da illustrazioni di David Palladini.\nTrama.\nNel regno di Delain, il vecchio e gobbo re Roland vive con la moglie Sasha e il suo primo figlio Peter. Alla sua corte vive il mago Flagg, che aspira al ruolo di re, e quando Sasha rimane incinta del secondo figlio Flagg complotta con la bambinaia per ucciderla. Sasha muore cos\u00ec poco dopo aver partorito il secondo figlio, Thomas.\nA distanza di anni i due ragazzi sono cresciuti e Flagg complotta l'omicidio di Roland, con in mente il piano di colpevolizzare Peter, in modo da sbarazzarsi del legittimo erede al trono. Il mago avvelena cos\u00ec Roland e lascia la prova inconfutabile della colpevolezza di Peter. Solo Thomas ha visto Flagg somministrare al padre il vino avvelenato, ma non sveler\u00e0 il suo segreto per anni a causa della sua forte gelosia nei confronti del fratello, che \u00e8 sempre stato il pi\u00f9 amato tra i due.\nIn cambio della sua tacita collaborazione, Thomas viene incoronato re di Delain, mentre Peter viene rinchiuso nella torre dell'obelisco di corte, destinato all'ergastolo. Sar\u00e0 suo compito svelare il complotto di Flagg e riportare il legittimo erede sul trono, per il bene della nazione.\nCritiche.\n\"Gli occhi del drago\" ha ricevuto un'accoglienza negativa da alcuni fan di Stephen King che ritenevano fosse un libro per bambini. Ci\u00f2 \u00e8 dovuto al fatto che la storia fosse stata originariamente scritta per i suoi figli. Un'altra ragione per queste critiche negative fu che si trattava di un romanzo fantasy, con pochi o nessun elemento horror. Questo port\u00f2 Stephen King a scrivere \"Misery\" come una metafora del fatto che fosse obbligato a scrivere horror. Barbara Tritel del \"The New York Times\" lo defin\u00ec \"pi\u00f9 elegante di qualsiasi altra storia Mr. King abbia scritto finora.\""}
{"id": "675651", "revid": "205250", "url": "https://it.wikipedia.org/wiki?curid=675651", "title": "Luis de Le\u00f3n", "text": "Divenuto frate, \u00e8 uno degli scrittori pi\u00f9 importanti della seconda fase del Rinascimento spagnolo, insieme a San Giovanni della Croce e fa parte della letteratura ascetica della seconda met\u00e0 del secolo. La sua poesia \u00e8 ispirata dal desiderio di abbandonare gli aspetti terreni per poter ascendere a Dio. I temi morali e ascetici dominano la sua opera.\nBiografia.\nFrate Luis nacque a Belmonte (Cuenca), nello stesso anno di Filippo II, 1527. Era figlio del consigliere aulico Lope de Le\u00f3n e di In\u00e9s Varela, di famiglia ebraica convertita al cristianesimo. Studi\u00f2 all'Universit\u00e0 di Salamanca, dove poi rimase ad insegnare. Entr\u00f2 nell'ordine degli Agostiniani.\nIl suo insegnamento universitario fu interrotto da pesanti accuse di eresia. In particolare i suoi accusatori lo incolpavano di aver tradotto in castigliano il Cantico dei Cantici e il libro di Giobbe e di aver sostenuto che la tradizione ebraica non aveva alterato il testo originario della Bibbia.\nUna frase proverbiale: \"Dicebamus hesterna die\".\nSolo dopo 4 anni di carcere fu riammesso all'insegnamento e una tradizione spagnola vuole che abbia iniziato la nuova lezione dicendo \"Dicebamus hesterna die...\" La frase \u00e8 divenuta proverbiale nella cultura europea con una larga eco, anche popolare, in Italia quando Enzo Tortora riprese il suo ruolo di presentatore televisivo, dopo la chiusura della sua vicenda giudiziaria, con l'espressione \"Dunque, dove eravamo rimasti?\", con un chiaro ricalco dall'espressione attribuita a Luis de Le\u00f3n.\nDurante gli anni di carcere scrisse le sue opere pi\u00f9 importanti: \"De los Nombres de Christo: en tres libros\", un dialogo in cui i protagonisti del libro giudicano nomi e qualit\u00e0 attribuite dalla Bibbia al Messia; il suo commento al libro biblico di Giobbe, che verr\u00e0 completato in seguito da Diego Tadeo Gonz\u00e1les nel XVIII secolo; \"La perfecta casada\", un testo di esortazione morale e religiosa, caratterizzata dalla perfezione stilistica.\nOltre ad una grande attivit\u00e0 come traduttore, si distinse anche per le opere poetiche, tra le quali si possono menzionare l'ode \"De la Magdalena\", incentrata sulla vacuit\u00e0 della sensualit\u00e0 e dei piaceri materiali; \"Noche serena\", basata sulla speranzosa ammirazione del cielo stellato in contrasto con i problemi degli uomini; \"A Salinas\", un musicista cieco che descrive i benefici causati dalla musica."}
{"id": "675668", "revid": "599013", "url": "https://it.wikipedia.org/wiki?curid=675668", "title": "Lut", "text": ""}
{"id": "675673", "revid": "70952192", "url": "https://it.wikipedia.org/wiki?curid=675673", "title": "Leggenda del Piave", "text": ""}
{"id": "675675", "revid": "154639", "url": "https://it.wikipedia.org/wiki?curid=675675", "title": "Nova Vulgata", "text": "La Nova Volgata o Neovolgata (titolo completo: Bibliorum Sacrorum Nova Vulgata Editio) \u00e8 una moderna revisione della Vulgata, la traduzione della Bibbia in lingua latina considerata ufficiale dalla Chiesa cattolica.\nStoria.\nNel 1965, verso la conclusione del Concilio Vaticano II, papa Paolo VI commission\u00f2 una revisione della Vulgata in accordo con i moderni criteri esegetici e filologici. Il lavoro si bas\u00f2 sull'edizione critica del 1907 pubblicata da papa Pio X. Il primo volume della Nova Vulgata ad essere pubblicato fu Libro dei Salmi, edito nel 1969; l'intero testo fu completato nel 1979. A partire da tale data l'edizione costituisce la versione ufficiale per la liturgia latina della Chiesa Cattolica. \nNel 2001, in un documento ufficiale della Santa Sede venne ribadita la centralit\u00e0 del testo latino della \"Nova Vulgata\", al quale le traduzioni bibliche nelle varie lingue nazionali dovevano fare riferimento: \nContenuto.\nLa \"Nova Vulgata\" non contiene i libri apocrifi Terzo e Quarto di Esdra, la Preghiera di Manasse e il Salmo 151, che gi\u00e0 nell'edizione Clementina erano stati collocati in appendice. Il testo di Tobia e Giuditta \u00e8 tratto dalla Vetus Latina, invece che dalla traduzione di Girolamo.\nErmeneutica biblica.\nCirca la metodologia traduttiva, per tutti i libri la versione latina viene armonizzata con le edizioni critiche dei testi originali in ebraico, aramaico, greco. In alcuni casi, per\u00f2, la \"Nova Vulgata\" opta per traduzioni \"ad sensum\", a discapito del testo originale. Ad esempio, in 1Re il termine ebraico \u05d1\u05e8\u05da (brk), che letteralmente significa \"benedetto\", ha in realt\u00e0 il significato opposto, \"maledetto\": per gli scrittori ebraici infatti era impensabile l'idea di maledire Dio, per cui qualora avessero dovuto scrivere \"maledire Dio\", avrebbero in realt\u00e0 scritto \"benedire Dio\", lasciando al contesto il compito di indicare al lettore che si tratta di una maledizione, bench\u00e9 il termine parli letteralmente di una benedizione. Ne possono derivare pertanto due diverse letture, entrambe esatte a seconda del presupposto ermeneutico adottato:\n\u00c8 ovvio che questo tipo di interpretazione del testo va applicato con estrema perizia e cautela, per non correre il rischio di stravolgerne il senso e di immettere nel testo biblico dei significati che esso non ha."}
{"id": "675677", "revid": "1543377", "url": "https://it.wikipedia.org/wiki?curid=675677", "title": "Serie CDC 6000", "text": "La serie CDC 6000 \u00e8 una linea di mainframe prodotti dalla Control Data Corporation durante gli anni sessanta. La linea consisteva nei CDC 6400, CDC 6500, CDC 6600 e CDC 6700, una serie di sistemi estremamente rapidi ed efficienti per l'epoca. Questi erano dei sistemi sviluppati per compiti generici e venivano utilizzati con applicazioni scientifiche, militari e commerciali. I sistemi supportavano un'esecuzione di pi\u00f9 programmi concorrenti grazie ad un sistema operativo a suddivisione di tempo chiamato SCOPE (Supervisory Control Of Program Execution).\nLa serie CDC 6000 era formata da quattro unit\u00e0 funzionali, la memoria principale, uno o due processori centrali molto potenti e veloci, pi\u00f9 processori periferici e una console per gestire il sistema. I sistemi della linea 6000 si suddividevano principalmente per il numero di processori centrali e per la loro potenza. Le macchine erano basate su un'architettura di tipo RISC ben prima che il termine fosse inventato.\nStoria.\nI primo membro della serie CDC 6000 fu il supercomputer CDC 6600 sviluppato da Seymour Cray e James E. Thornton nei laboratori di Chippewa Falls nel Wisconsin. Venne introdotto nel settembre del 1964 e sviluppava pi\u00f9 di tre milioni di operazioni in virgola mobile al secondo, il triplo dell'IBM 7030 Stretch il pi\u00f9 veloce computer dell'epoca. Il 6600 rimase il pi\u00f9 veloce computer del pianeta per cinque anni fino all'introduzione del CDC 7600. La macchina era refrigerata a Freon e CDC produsse pi\u00f9 di 100 macchine di quel tipo, vendendo con un prezzo compreso tra i 6 e i 10 milioni di dollari.\nIl successivo sistema, il CDC 6400 venne presentato nell'aprile 1966. Il processore del 6400 era un processore lento, implementava un'elaborazione seriale a differenza del 6600 che aveva un processore in grado di elaborare istruzioni in parallelo. Per il resto era uguale al 6600. Il successore fu il CDC 6500 che era basato su due processori del 6400, il sistema fu sviluppato principalmente da James E. Thornton nell'ottobre del 1967. Infine fu presentato il CDC 6700 che era un sistema che combinava un processore del 6600 e un processore del 6400, il sistema venne presentato nell'ottobre del 1969.\nSeguenti modifiche della serie nel 1969 portarono versioni in grado di gestire 20 periferiche, con processori periferici a 24 canali. CDC inoltre present\u00f2 una versione del CDC 6400 con un numero ridotto di processori periferici, il CDC 6415-7 che 7 processori periferici per ridurre i costi.\nIl Central processor.\nIl central processor (CP o processore centrale) era l'unit\u00e0 deposta all'esecuzione delle operazioni aritmetiche o logiche del sistema. Il CP poteva eseguire addizioni, sottrazioni, moltiplicazioni, divisioni, operazioni logiche incrementi e salti condizionati. Nell'architettura del CDC 6000 il processore centrale non eseguiva operazioni di I/O dato che queste erano svolte in modo asincrono dai processori secondari.\nLe CPU della serie 6000 disponevano di 24 registri compresi tra X0-X7, A0-A7 e B0-B7. I registri X erano ampi 60 bit e venivano utilizzati per manipolare i dati interi e in virgola mobile. I registri B erano registri a 18 bit e venivano utilizzati normalmente per gestire gli indici e gli indirizzi in memoria. Il registro B0 era fissato a 0 in hardware. Normalmente il registro B1 veniva settato via software a 1 (questo spesso permetteva di utilizzare le istruzioni a 15 bit invece delle istruzioni a 30 bit). Gli otto registri A erano a 18 bit ed erano accoppiati ai registri X direttamente. L'inserimento di un indirizzo nei registri da A1 ad A5 produceva la lettura della locazione di memoria e la sua memorizzazione del registro X corrispondente. L'inserimento di un indirizzo in A6 o A7 produceva la scrittura dei dati contenuti in X6 e X7 nella locazione di memoria indicata dagli indirizzi A. I registri A0 e X0 non erano coinvolti nel processo e potevano venir utilizzati come registri per compiti esterni. Difatti al memoria esterna Extended Core Storage (ECS) veniva gestita tramite questi registri.\nLe istruzioni erano a lunghezza variabile e potevano essere a 15 o 30 bit in modo da contenere fino a 4 istruzioni per parola. gli op code erano a 6 bit, lo spazio rimanente era utilizzato per indicare 3 registri da 3 bit (per esempio due registri dati e un registro per il risultato) o due registri e un indirizzo di memoria a 18 bit. Tutte le operazioni lavoravano solo sui registri. Per esempio il seguente codice COMPASS carica due valori dalla memoria, esegue una somma a 60 bit e salva il risultato.\n SA1 X Setta il registro A1 con l'indirizzo del primo operando (istruzione a 30 bit)\n SA2 Y Setta il registro A2 con l'indirizzo del primo operando (istruzione a 30 bit)\n IX6 X1+X2 Somma i dati in X1 e X2 e pone il risultato in X6 (istruzione a 15 bit)\n SA6 Z Setta il registro A6 con l'indirizzo della locazioni di memoria dove salvare il risultato\nIl processore centrale del CDC 6400 aveva un'unit\u00e0 aritmetica unificata in grado di eseguire un'operazione alla volta. A seconda della tipologia di istruzione questa poteva richiedere da cinque cicli di clock (somma intera a 18 bit) fino a 68 cicli di clock (somme di una stringa a 60 bit). Il CDC 6500 era formalmente identico al 6400 ma aveva due processori del CDC 6400 e quindi aveva una potenza di calcolo quasi doppia del 6400.\nIl CDC 6600 come il 6400 aveva un solo processore centrale. Tuttavia questo era molto pi\u00f9 prestante di quello utilizzato dal 6400. Il processore era formato da 10 unit\u00e0 di esecuzione indipendenti e sviluppate per eseguire delle operazioni specifiche. Le unit\u00e0 erano divise in una di gestione dei salti, una di logica booleana, uno shifter, un sommatore intero, un sommatore in virgola mobile, un divisore in virgola mobile, due moltiplicatori in virgola mobile e due sommatori incrementali a 18 bit. La pi\u00f9 veloce era l'unit\u00e0 di somma incrementale che impiegava 3 cicli di clock, mente la pi\u00f9 lenta era l'unit\u00e0 di divisione dei numeri in virgola mobile che richiedeva 29 cicli di clock.\nIl processore del 6600 poteva iniziare l'esecuzione di un'istruzione per ogni ciclo di clock se erano disponibili le risorse (dati e unit\u00e0 funzionali). La gestione delle risorse disponibili era svolta dallo scoreboarding. Inoltre il processore aveva un buffer a 8 stadi in gradi di contenere fino a 32 istruzioni e quindi in grado in grado di racchiudere al suo interno i cicli pi\u00f9 piccoli eliminando gli accessi alla memoria principale.\nSia il 6400 che il 6600 avevano un clock di 10\u00a0MHz (100 ns). Data la natura seriale del processore del 6400 le sue prestazioni dipendevano in maniera significativa dall'ordine delle istruzione da eseguire ma comunque era di circa 1 MIPS. La somma in virgola mobile richiedeva 11 cicli mentre la moltiplicazione ne utilizzava 57 di cicli. Il numero di operazioni in virgola mobile dipendevano molto dalle operazioni utilizzata ma si attestavano in un programma generico su circa 200.000 al secondo. Il 6600 era molto pi\u00f9 veloce. Con un buon compilatore e con un'adeguata schedulazione delle istruzioni il sistema poteva sviluppare fino a 10 milioni di operazioni per secondo. La somma in virgola mobile richiedeva 4 cicli mentre la moltiplicazione in virgola mobile richiedeva 10 cicli (il sistema aveva due unit\u00e0 per le moltiplicazioni per processarne due istruzioni in parallelo) Il 6600 poteva sviluppare fino a 2-3 MegaFLOPS.\nIl 6700 combinava il meglio dei precedenti sistemi. Come il 6500 aveva due processori centrali, una era il processore del 6400/6500 con la gestione aritmetica unificata il secondo processore era quello del 6600. La combinazione rendeva il CDC 6700 il pi\u00f9 potente sistema della linea CDC 6000.\nMemoria centrale.\nIn tutti i computer della serie 6000 il central processor comunica con pi\u00f9 programmi attivi nella memoria simultaneamente, il sistema poteva gestire fino a sette processi indipendenti. Le istruzioni dei programmi venivano lette dai registri del processore a intervalli regolari e processate secondo un rigido ordine. I risultati erano salvati nei registri per poter essere copiati in memoria.\nLe informazioni sono memorizzate nella memoria sotto forma di parole. La lunghezza di ogni parola \u00e8 di 60 bit. L'elevata efficienza di indirizzamento del sistema permetteva di spostare una parola dalla memoria nel processore centrale in 100 nanosecondi\nUna memoria esterna chiamata extended core storage unit (ECS) forniva uno spazio addizionale per parcheggiare i dati e per migliorare le prestazioni del sistema che non doveva continuamente accedere ai supporti esterni.\nI Peripheral processor.\nIl processore principale accedeva alla memoria con 10 peripheral processor (PP o processori periferici). Ogni PP era un sistema indipendente con una propria memoria. I PP provvedevano ad accedere alla memoria per il processore e a gestire le operazioni di I/O tra la memoria e le unit\u00e0 a disco o i nastri magnetici. Quando andavano svolte operazioni di I/O il processore programmava un PP per svolgere le operazioni in modo asincrono. Questo permetteva un'efficiente gestione delle operazioni di I/O e rendeva il processore principale pi\u00f9 semplice e quindi pi\u00f9 veloce. Ogni processore periferico poteva eseguire delle semplici operazioni logiche ed aritmetiche e potevano eseguire dei programmi SCOPE in modo indipendente dagli altri PP. I PP erano basati sul progetto del computer CDC 160A opportunamente modificato e adattato per l'I/O.\nCanali dati.\nPer eseguire le operazioni di input e di output i PP utilizzavano dei canali di comunicazione tra la memoria e il dispositivi esterni. Ogni PP poteva accedere ogni canale dati ma pi\u00f9 canali dati potevano essere gestiti da un solo PP per velocizzare le operazioni di trasferimento.\nUn PP poteva utilizzare un canale dati solamente se questo non era utilizzato da un altro PP. In sostanza l'uso dei canali dati era esclusivo.\nSchermo e consolle.\nIn aggiunta alla comunicazione tra processori secondari e periferiche il sistema doveva gestire la comunicazione tra sistema operativo e operatore. L'operatore immetteva i dati tramite un terminale e verificava il funzionamento dei comandi tramite uno schermo CRT.\nLo schermo era di tipo testuale e non grafico. Circuiti analogici convertivano i caratteri in impulsi elettrici che comandavano lo schermo. Un processore secondario era dedicato alla gestione dello schermo ed era chiamato \"DSD\" (Dynamic System Display). Questo processore era gestito dalla consolle e doveva essere rapido per poter gestire in tempo reale il ridisegno dello schermo senza introdurre fastidiosi artefatti visivi.\nLo schermo mostrava lo stato dei processi in esecuzione. La consolle includeva una tastiera per permettere all'operatore di inserire comandi che modificassero l'esecuzione dei programmi o che mostrassero statistiche di uso del sistema.\nEra disponibile un editor a pieno schermo chiamato O26 che poteva essere attivato dalla consolle di comando. Questo editor di testi venne presentato nel 1966 molti anni prima degli editor di testo a pieno schermo per gli altri sistemi. Alla CDC furono necessari 15 anni per svilupparne una versione per il suo sistema operativo Network Operating System, che venne fornito come sistema operativo standard per le macchine CDC 6000 dopo una fase iniziale che utilizzo altri sistemi operativi.\nConfigurazione minima.\nLa configurazione minima della serie CDC 6000 consisteva in un sistema formato da una memoria di 32.768 parole di 60 bit, da una combinazione di dischi in grado di memorizzare 24 milioni di parole, da un lettore di schede perforate, da una stampante e da un'unit\u00e0 magnetica a nastro con 7 nastri. Il sistema poteva essere espanso utilizzando memoria locale addizionale, extended core memory (ECS), lettori di schede perforate addizionali, scrittori di schede perforate, stampanti e unit\u00e0 a nastro. Plotter grafici e scrittori di microfilm erano disponibili."}
{"id": "675679", "revid": "842", "url": "https://it.wikipedia.org/wiki?curid=675679", "title": "CDC 6000", "text": ""}
{"id": "675680", "revid": "842", "url": "https://it.wikipedia.org/wiki?curid=675680", "title": "IBM Stretch", "text": ""}
{"id": "675681", "revid": "834", "url": "https://it.wikipedia.org/wiki?curid=675681", "title": "L'uso dell'umlaut nell'heavy metal", "text": ""}
{"id": "675684", "revid": "842", "url": "https://it.wikipedia.org/wiki?curid=675684", "title": "CDC 6700", "text": ""}
{"id": "675686", "revid": "287204", "url": "https://it.wikipedia.org/wiki?curid=675686", "title": "Kecskemet", "text": ""}
{"id": "675689", "revid": "10652", "url": "https://it.wikipedia.org/wiki?curid=675689", "title": "Inocybe fastigiata", "text": ""}
{"id": "675696", "revid": "983767", "url": "https://it.wikipedia.org/wiki?curid=675696", "title": "Unni", "text": "Gli Unni erano un popolo guerriero nomade, proveniente dalla Siberia meridionale, che giunse in Europa nel IV secolo. Sono particolarmente conosciuti per le incursioni compiute a met\u00e0 del V secolo contro l'Impero romano d'Occidente. Tra il 447 e il 454, sotto Attila, formarono un impero nomade che fu il pi\u00f9 vasto del suo tempo, con una superficie di 4,0 milioni di km\u00b2 all'apice.\nOrigini.\nProvenivano dalla Siberia meridionale, come dimostra un documento cinese antico e la loro lingua era forse di ceppo turco. Lo storico romano del IV secolo, Ammiano, si limita a specificare che essi provengono da \u00abal di l\u00e0 delle paludi meotiche\u00bb, una zona di steppe molto vasta.\nIn passato \u00e8 stata proposta un'identificazione con gli Hsiung-Nu \u5308\u5974 (una variante arcaica o una trib\u00f9 completamente diversa), una popolazione nomade che, riportano fonti cinesi, nel I secolo a.C. minacciava la Cina. Durante la dinastia Han \u6f22 (206 a.C.-220 d.C.), gli Hsiung-Nu fondarono un regno nelle regioni a nord dell'impero cinese sconfiggendo nel 162 a.C. gli Yuezhi (popolo indoeuropeo). Il potere degli Xiongnu si indebol\u00ec durante i secoli seguenti e alla fine, nel 48 a.C., si scisse in due gruppi: uno venne sottomesso e inglobato dai Cinesi, mentre l'altro, i Xiongnu Meridionali, combatt\u00e9 contro l'Impero cinese ancora per un altro secolo fino a che non fu costretto a migrare verso occidente in seguito a una sconfitta subita ad opera degli Hsieng-Se, alleati dei Cinesi, nel 93 d.C. Durante la migrazione verso occidente attraverso la valle dell'Ili - se l'identificazione con gli Unni \u00e8 corretta - gli Unni si sarebbero poi stabiliti lungo il corso del Volga, invadendo i territori degli Alani (in cinese: \u0100l\u00e1nli\u00e1o \u963f\u862d\u804a), degli Ostrogoti e dei Visigoti. I Xiongnu Occidentali invece rimasero sotto l'influenza politica dell'impero cinese.\nAddirittura, un principato unno che comprendeva i territori delimitati dal Fiume Talas, dai Monti Altaj e dal Fiume Tarim arruol\u00f2 come mercenari un gruppo di soldati capaci di combattere \"uniti come le squame del pesce\", in base a quanto scritto dalle cronache cinesi, nel 36 a.C., provenienti dalle regioni orientali di confine del Regno dei Parti: ci sono fondati indizi che tali mercenari furono legionari romani presi prigionieri dai Parti tra il 53 a.C. (disfatta di Crasso a Carre) ed il 36 a.C. (disfatta di Marco Antonio). Se effettivamente la situazione stesse in questi termini, legionari romani, in seguito catturati dai cinesi, avrebbero combattuto per gli avi di coloro che furono i protagonisti della caduta dell'Impero romano d'Occidente mezzo millennio pi\u00f9 tardi . Comunque, l'identificazione degli Unni (xiongren in mandarino moderno) con tale gruppo nomade \u00e8 carente di prove.\nSi diceva che dove passassero gli Unni non crescesse pi\u00f9 l'erba. Questo fa bene intendere quali fossero le devastazioni arrecate dalle loro scorrerie.\nDa quando Joseph de Guignes nel XVIII secolo ha identificato gli Unni con gli \"Hsiung-nu\", il dibattito sulla loro origine si \u00e8 acceso. L'identificazione tra Unni e Hsiung-Nu, seppur affascinante, non \u00e8 comprovata con prove certe, e tra l'altro, se vi sono delle analogie tra le due popolazioni, vi sono anche notevoli differenze:\nSecondo una congettura di Christopher Kelly, per niente affatto convinto della corrispondenza tra Unni e Hsiung-Nu, gli Unni potrebbero provenire dalle steppe dell'odierno Kazakistan, zona dal clima gelido e dai venti molto intensi.\nLa stirpe mongolide degli Unni viene messa in dubbio anche da altri studiosi:\nGli Unni non devono essere confusi con gli Aparni (\"Unni Bianchi\") di Procopio, in quanto si tratta di un ramo culturale e fisico completamente diverso, n\u00e9 con i Chioniti (gli \"Unni rossi\", probabilmente i \"Kian-yun\" dei cinesi) che comparvero sulla scena in Transoxiana nel 320, guidati dal re Kidara.\nCultura.\nGli Unni erano un popolo bellicoso, probabilmente di origine mongola, sebbene la loro identificazione con gli Hsiung-Nu non sia certa. Lo storico romano Ammiano Marcellino, scrivendo intorno al 390, in una digressione della sua opera dipinge gli Unni come un popolo rozzo e incivile:\nLa descrizione di Ammiano, secondo lo storico revisionista Christopher Kelly non \u00e8 del tutto attendibile, in quanto influenzata dal topos letterario della contrapposizione tra lo straniero percepito come \"rozzo\" e \"incivile\" e i \"civilizzati\" Romani. A detta dello storico australiano, tutti i popoli al di fuori del confine romano, erano considerati razze inferiori e senza leggi, e venivano caratterizzati dunque come brutali, disonesti, irrazionali, feroci, incolti, senza una buona forma di governo o una vera religione. Inoltre la descrizione di Ammiano \u00e8 influenzata dai suoi modelli letterari (in primis Erodoto quando descrive gli Sciti), ed \u00e8 improbabile, secondo il suddetto storico, che Ammiano abbia mai fatto personalmente conoscenza con un unno, a differenza dello storico del V secolo Prisco di Panion che visit\u00f2 la corte di Attila e fa una descrizione pi\u00f9 attendibile e positiva, e meno stereotipata degli Unni. Evidenti errori nella descrizione di Ammiano sono ad esempio l'affermazione che vivessero sempre sui carri, perch\u00e9, come attesta ad esempio Prisco, essi facevano uso delle tende, oppure l'affermazione secondo cui gli Unni non avevano \"bisogno n\u00e9 di fuoco n\u00e9 di cibi conditi\": infatti rinvenimenti archeologici attestano l'uso da parte degli Unni di calderoni di rame per cucinare e cuocere la carne. Ci\u00f2, comunque, non vuol dire che la descrizione di Ammiano non contenga informazioni vere: la descrizione degli Unni come \"stranamente brutti e curvi\" e dunque deformi potrebbe essere motivata dalla loro usanza di appiattirsi artificialmente la zona frontale del cranio; oppure l'affermazione secondo cui non si cambiassero le vesti e non le lavassero potrebbe avere qualche fondamento per analogia con i Mongoli di Gengis Khan, che imponeva ai suoi di non levarsi i propri indumenti e di non lavarli finch\u00e9 non fossero consunti.\nNon si conosce quasi nulla della lingua unna, di essa sono oggi pervenuti solo alcuni nomi di persona e pochissimi vocaboli. L'ipotesi pi\u00f9 accettata \u00e8 che si trattasse di una lingua altaica ma sono state avanzate, soprattutto nel passato, diverse altre teorie che la vorrebbero vicina al moderno ungherese o addirittura alle lingue iraniche.\nArte e cultura materiale.\nCi sono due fonti per la cultura materiale e l'arte degli Unni: antiche descrizioni e reperti archeologici. Sfortunatamente, la natura nomade della societ\u00e0 unna ha portato a un lasciato molto scarso nella documentazione archeologica. Infatti, sebbene una grande quantit\u00e0 di materiale archeologico sia stata portata alla luce dal 1945, a partire dal 2005 c'erano solo 200 sepolture unniche identificate positivamente da cui sono state ricavate oggetti cultura materiale unna. Quindi pu\u00f2 essere difficile distinguere i reperti archeologici unni da quelli dei Sarmati, poich\u00e9 entrambi i popoli vivevano nelle immediate vicinanze e sembrano aver avuto culture materiali molto simili. Quindi alcuni storici avvertono quindi che \u00e8 difficile assegnare etnicamente alcun artefatto agli Unni. \u00c8 anche possibile che gli Unni in Europa abbiano adottato la cultura materiale dei loro sudditi germanici. Le descrizioni romane degli Unni, nel frattempo, sono spesso molto distorte, sottolineando la loro presunta primitivit\u00e0.\nCalderoni sacrali.\nI reperti archeologici hanno portato alla luce un gran numero di calderoni che dal lavoro di Paul Reinecke nel 1896 sono stati identificati come prodotti dagli Unni. Sebbene tipicamente descritti come \"calderoni bronzei\", i calderoni sono spesso fatti di rame, che \u00e8 generalmente di scarsa qualit\u00e0. L'archeologo Maenchen-Helfen elenca 19 reperti noti di calderoni unni provenienti da tutto il Centro e l'oriente Europeo e dalla Siberia occidentale. Egli sostiene dallo stato delle fusioni in bronzo che gli Unni non erano fabbri molto abili, e che \u00e8 probabile che i calderoni fossero gettati negli stessi luoghi in cui sono stati trovati. Sono di varie forme e talvolta si trovano insieme a vasi di origine varia. Maenchen-Helfen sostiene che i calderoni erano recipienti per cuocere la carne, ma che il fatto che molti si trovino depositati vicino all'acqua e generalmente non siano stati sepolti con individui pu\u00f2 indicare anche un loro uso sacrale. I calderoni sembrano derivare da quelli usato dagli Xiongnu. Ammiano riferisce anche che gli Unni avevano spade di ferro. Thompson \u00e8 scettico sul fatto che gli Unni siano riusciti a fondere il ferro da soli, ma Maenchen-Helfen sostiene che \"l'idea che i cavalieri unni si siano fatti strada verso le mura di Costantinopoli e verso il Marne con spade barattate e catturate \u00e8 assurdo.\"\nGioielleria e altri oggetti di uso comune.\nSia le fonti antiche che i reperti archeologici provenienti dalle tombe confermano che gli Unni indossavano molti diademi. riccamente decorati, dorati o placcati in oro. Maenchen-Helfen elenca un totale di sei diademi unni noti. Sembra che anche le donne unne abbiano indossato collane e braccialetti di perline di vari materiali per lo pi\u00f9 importate. E addirittura si pensa che la pratica comune altomedievale di decorare gioielli e armi con pietre preziose sembra aver avuto origine con gli Unni. Sono anche noti per aver realizzato piccoli specchi di un tipo originariamente cinese, che spesso sembra essere stato intenzionalmente rotto quando collocato in una tomba.\nIndumenti.\nReperti archeologici indicano che gli Unni indossavano placche d'oro come ornamento sui loro vestiti, cos\u00ec come perline di vetro importate. Ammiano riferisce che indossavano abiti di lino o pellicce di marmotta e gambali in pelle di capra.\nAbitazioni.\nAmmiano riferisce che gli Unni non avevano edifici, ma menziona di sfuggita che gli Unni possedevano tende e carri. Maenchen-Helfen crede che gli Unni avessero probabilmente \"tende di feltro e pelle di pecora\": Prisco una volta menziona la tenda di Attila, e Giordane riferisce che Attila giaceva in una tenda di seta. Tuttavia, verso la met\u00e0 del V secolo, \u00e8 noto che gli Unni possedevano anche case di legno permanenti, che Maenchen-Helfen ritiene siano state costruite dai loro sudditi goti.\nReligione.\nNon si sa quasi nulla della religione degli Unni. Ammiano Marcellino sostenne che gli Unni non avevano religione, mentre lo scrittore cristiano del V secolo Salviano li classific\u00f2 come Pagani. La \"Getica\" di Giordane riporta anche che gli Unni adoravano \"la spada di Marte\", un'antica spada che significava il diritto di Attila di governare il mondo intero. Maenchen-Helfen nota un diffuso culto di un dio della guerra sotto forma di spada tra i popoli della steppa, inclusi gli Xiongnu. Denis Sinor, tuttavia, ritiene che il culto di una spada tra gli Unni sia apocrifo. Maenchen-Helfen sostiene anche che, mentre gli Unni stessi non sembrano aver considerato Attila divino, alcuni dei suoi sudditi lo facevano chiaramente. Una credenza nella profezia e divinazione \u00e8 attestato anche tra gli Unni. Maenchen-Helfen sostiene che gli esecutori di questi atti di veggenza e divinazione erano probabilmente gli sciamani. Anche il linguista Dennis Sinor ritiene probabile che gli Unni avessero degli sciamani, sebbene non siano del tutto attestati. Maenchen-Helfen deduce anche una credenza in spiriti acquatici da un'usanza menzionata in Ammiano. Suggerisce inoltre che gli Unni potrebbero aver realizzato piccoli idoli di metallo, legno o pietra, che sono attestati tra altre trib\u00f9 della steppa e che una fonte bizantina attesta per gli Unni in Crimea nel VI secolo. Collega anche reperti archeologici di calderoni di bronzo unni trovati sepolti vicino o in acqua corrente a possibili rituali eseguiti dagli Unni in primavera.\nTengri.\nJohn Man sostiene che gli Unni del tempo di Attila probabilmente adoravano il cielo e la divinit\u00e0 della steppa Tengri, che \u00e8 anche attestata come adorata dagli Xiongnu. Maenchen-Helfen suggerisce anche la possibilit\u00e0 che gli Unni di questo periodo possano aver adorato Tengri, ma osserva che il dio non \u00e8 attestato nei documenti europei fino al IX secolo. Il culto di Tengri sotto il nome di \"T'angri Khan\" \u00e8 attestato tra gli Unni del Caucaso del nord nella cronaca armena attribuita a Movses Dasxuranci durante il tardo VII secolo. Movses registra anche che gli Unni del Caucaso adoravano gli alberi e bruciavano cavalli in sacrificio a Tengri, e che \"facevano sacrifici al fuoco e all'acqua e ad alcuni dei delle strade, e alla luna e a tutte le creature considerate nel loro occhi per essere in qualche modo notevoli.\" Ci sono anche alcune prove per sacrifici umani tra gli Unni europei. Maenchen-Helfen sostiene che gli umani sembrano essere stati sacrificati durante il rito funerario di Attila, registrato in Giordania sotto il nome di \"strava\". Prisco afferma che gli Unni sacrificarono i loro prigionieri \"alla vittoria\" dopo essere entrati in Scizia, ma questo non \u00e8 altrimenti attestato come un'usanza unna e potrebbe essere una finzione.\nAltre religioni.\nOltre a queste credenze pagane, ci sono numerose attestazioni di Unni convertiti al cristianesimo e che ricevettero missionari cristiani.L'attivit\u00e0 missionaria tra gli Unni del Caucaso sembra aver avuto particolare successo, con la conversione del principe unno Alp Ilteber. Attila nel suo impero sembra aver tollerato sia il Cristianesimo niceno che Cristianesimo ariano tra i suoi sudditi. Tuttavia, una lettera pastorale di Papa Leone Magno alla chiesa di Aquileia indica che gli schiavi cristiani prelevati da l\u00ec dagli Unni nel 452 furono costretti a partecipare alle attivit\u00e0 religiose degli Unni.\nMatrimonio e ruolo delle donne.\nLe \u00e9lite dominanti degli Unni praticavano la poligamia, mentre i cittadini comuni erano probabilmente monogami. Ammiano Marcellino sosteneva che le donne unne vivevano in isolamento, tuttavia il resoconto di prima mano di Prisco le mostra liberamente muoversi e mescolarsi con gli uomini. Prisco descrive le donne unne che sciamano intorno ad Attila mentre entrava in un villaggio, cos\u00ec come la moglie del ministro di Attila Onegesio che offre al re cibo e bevande con i suoi servi. Prisco \u00e8 stato in grado di entrare nella tenda della principale moglie di Attila, Hereka, senza difficolt\u00e0.\nPrisco attesta anche che la vedova di Bleda, fratello di Attila, era al comando di un villaggio attraversato dagli ambasciatori romani: il suo territorio potrebbe aver incluso un'area pi\u00f9 ampia. noto per aver avuto leader tribali donne e sostiene che gli Unni probabilmente tenevano le vedove in grande rispetto. Modello: A causa della natura pastorale dell'economia degli Unni, le donne probabilmente avevano un grande grado di autorit\u00e0 sulla famiglia.\nlacrime di \"Sangue\" e Deformazione cranica.\nGiordane scrisse che gli Unni \"si procuravano ferite sulle guance come segno di lutto per i guerrieri pi\u00f9 valorosi, piangendoli non con lacrime di donne ma con il sangue degli uomini\". Inoltre gli Unni praticavano la deformazione cranica, allungandosi le teste probabilmente a imitazione dei nomadi sarmati di origine indoiranica. La deformazione cranica fu una pratica molto comune nel corso della storia. Il procedimento veniva applicato sin dalla pi\u00f9 tenera infanzia e consisteva nello stringere la testa del bambino con un bendaggio, approfittando del fatto che a quell'et\u00e0 il cranio era ancora molle e in crescita. Nel caso di alcuni popoli, questa pratica serviva a indicare che il ragazzo era destinato al sacerdozio, ma nel caso degli Unni se ne ignora il significato. \nLe scoperte archeologiche dimostrano che gli Unni fasciavano le teste di alcuni bambini, che nella vita adulta continuavano, naturalmente, ad avere la testa deformata. Per questa ragione, \u00e8 sorprendente che nessuna fonte greco-romana menzioni il fenomeno; ma forse, come suggerisce lo storico John Man, \"gli uomini con la testa allungata costituivano un'\u00e9lite\". con L'obiettivo di \u00abcreare una chiara distinzione fisica tra la nobilt\u00e0 e la plebe\u00bb. Questa pratica non venne solo ed esclusivamente applicata dagli Unni ma anche dalle varie trib\u00f9 germaniche sotto la loro influenza.\nOrganizzazione militare degli unni.\nTattiche e strategie.\nI metodi di guerra degli Unni nel suo insieme non sono ben studiati. Una delle principali fonti di informazioni sulla guerra degli Unni \u00e8 Ammiano Marcellino, che include una descrizione estesa dei metodi di guerra degli Unni:\nBasandosi sulla descrizione di Ammiano, Maenchen-Helfen sostiene che le tattiche degli Unni non differivano notevolmente da quelle usate da altri arcieri nomadi a cavallo. Egli sostiene che le \"masse cuneiformi\" (\"cunei\") menzionate da Ammiano erano probabilmente divisioni organizzate da clan e famiglie tribali, i cui capi potrebbero essere stati chiamati \"cur\". Questo titolo sarebbe stato quindi ereditato man mano che veniva tramandato al clan. Come Ammiano, anche lo scrittore del VI secolo Zosimo sottolinea l'uso quasi esclusivo degli arcieri a cavallo da parte degli Unni e la loro estrema rapidit\u00e0 e mobilit\u00e0. Queste qualit\u00e0 differivano dagli altri guerrieri nomadi in Europa in quel momento: i Sarmati, per esempio, facevano affidamento su catafratti pesantemente corazzati armati di lance. L'uso da parte degli Unni di terribili grida di guerra si trova anche in altre fonti. Tuttavia, alcune affermazioni di Ammiano sono state contestate dagli studiosi moderni. In particolare, mentre Ammiano afferma che gli Unni non conoscevano la lavorazione dei metalli, Maenchen-Helfen sostiene che un popolo cos\u00ec primitivo non avrebbe mai potuto avere successo nella guerra contro i romani.\nGli eserciti unni facevano affidamento sulla loro elevata mobilit\u00e0 e \u00abun accorto senso di quando attaccare e quando ritirarsi\u00bb. Un'importante strategia usata dagli Unni era una finta ritirata, fingendo di fuggire e poi voltandosi e attaccando il nemico disordinato. Ne parlano gli scrittori Zosimo e Agazia. Tuttavia, non furono sempre efficaci nella battaglia campale, subendo la sconfitta a Tolosa nel 439, vincendo a malapena nella battaglia dell'Utus nel 447, probabilmente perdendo o in stallo nella battaglia dei campi catalauni nel 451, e perdendo nella battaglia di Nedao (454?). Christopher Kelly sostiene che Attila cerc\u00f2 di evitare \"per quanto possibile, un impegno su larga scala con l'esercito romano\". La guerra e la minaccia della guerra erano strumenti frequentemente usati per estorcere Roma; gli Unni si affidavano spesso ai traditori locali per evitare perdite. I resoconti delle battaglie notano che gli Unni fortificarono i loro accampamenti usando recinzioni mobili o creando dei cerchi di carri.\nLo stile di vita nomade degli Unni incoraggiava caratteristiche come l'eccellente abilit\u00e0 nell'equitazione, mentre gli Unni si addestravano alla guerra con la caccia frequente. Diversi studiosi hanno suggerito che gli Unni avessero difficolt\u00e0 a mantenere la loro cavalleria a cavallo e lo stile di vita nomade dopo essersi stabiliti nella pianura ungherese, e che questo a sua volta ha portato a una marcata diminuzione della loro efficacia come combattenti.\nGli Unni sono quasi sempre noti come combattenti al fianco di popoli non unni, come germani o iranici o, in tempi precedenti, alleati.[215] Come nota Heather, \"la macchina militare degli Unni crebbe, e crebbe molto rapidamente, incorporando un numero sempre maggiore di Germani dell'Europa centrale e orientale\". Nella battaglia dei campi catalaunici, Giordane not\u00f2 che Attila aveva posto i suoi sudditi nelle ali dell'esercito, mentre gli Unni avevano il centro.\nUna delle principali fonti di informazioni sulla guerra delle steppe dal tempo degli Unni proviene dallo Strategikon del VI secolo, che descrive la guerra di \"Trattare con gli Sciti, cio\u00e8 Avari, Turchi e altri il cui stile di vita ricorda quello dei popoli unni\". Lo Strategikon descrive gli Avari e gli Unni come subdoli e molto esperti in materia militare. Sono descritti come preferiscono sconfiggere i loro nemici con l'inganno, gli attacchi a sorpresa e il taglio dei rifornimenti. Gli Unni portarono un gran numero di cavalli da usare come sostituti e per dare l'impressione di un esercito pi\u00f9 grande in campagna. I popoli degli Unni non costruirono un campo trincerato, ma si sparsero nei pascoli secondo il clan, e custodirono i loro cavalli necessari finch\u00e9 non iniziarono a formare la linea di battaglia con la copertura del primo mattino. Lo Strategikon afferma che gli Unni disponevano anche sentinelle a distanze significative e in costante contatto tra loro per prevenire attacchi a sorpresa.\nSecondo lo Strategikon, gli Unni non formarono una linea di battaglia usando il metodo usato dai romani e dai persiani, ma in divisioni di dimensioni irregolari in un'unica linea e mantenendo una forza separata nelle vicinanze per imboscate e come riserva. Lo Strategikon afferma anche che gli Unni usavano formazioni profonde con un fronte denso e uniforme. Lo Strategikon afferma che gli Unni tenevano i loro cavalli di scorta e le salmerie su entrambi i lati della linea di battaglia a circa un miglio di distanza, con una guardia di dimensioni moderate, e talvolta legavano insieme i loro cavalli di riserva dietro la linea di battaglia principale. Gli Unni preferivano combattere a lungo raggio, utilizzando l'imboscata, l'accerchiamento e la finta ritirata. Lo Strategikon annota anche le formazioni a forma di cuneo menzionate da Ammiano e confermate come reggimenti familiari da Maenchen-Helfen. Lo Strategikon afferma che gli Unni preferivano inseguire i loro nemici senza sosta dopo una vittoria e poi logorarli con un lungo assedio dopo la sconfitta.\nPeter Heather nota che gli Unni furono in grado di assediare con successo citt\u00e0 e fortezze fortificate nella loro campagna del 441: erano quindi in grado di costruire macchine d'assedio. Heather annota i molteplici percorsi possibili per l'acquisizione di questa conoscenza, suggerendo che potrebbe essere stata riportata dal servizio sotto Ezio, acquisita da ingegneri romani catturati, o sviluppata attraverso la necessit\u00e0 di fare pressione sulle ricche citt\u00e0 stato della via della seta, e trasferita in Europa. Lo storico David Nicolle \u00e8 d'accordo con quest'ultimo punto, e suggerisce persino che gli unni avessero una serie completa di conoscenze ingegneristiche, comprese le abilit\u00e0 per la costruzione di fortificazioni avanzate, come la fortezza di Igdui-Kala in Kazakistan.\nEquipaggiamento militare.\nLo Strategikon afferma che gli Unni usavano tipicamente la cotta di maglia, spade, archi e lance e che la maggior parte dei guerrieri unni erano armati sia di arco che di lancia e li usavano in modo intercambiabile secondo necessit\u00e0. Dichiara inoltre che gli Unni usavano del lino trapuntato, lana o talvolta bardature di ferro per i loro cavalli e indossavano anche cuffie e caftani trapuntati. Questa valutazione \u00e8 ampiamente pi\u00f9 convalidata da reperti archeologici di equipaggiamento militare unno, come le sepolture Volnikovka e Brut.\nUn elmo tardo romano del tipo \"Ridge Berkasovo\" \u00e8 stato trovato con una sepoltura unna a Conce\u0219ti. Un elmo unno del tipo \"Segmentehelm\" \u00e8 stato trovato a Chudjasky, uno Spangenhelm unno nella tomba di Tarasovsky nel 1784 e un altro del tipo \"Bandhelm\" a Turaevo. Frammenti di elmi lamellari risalenti al periodo unno e all'interno della sfera unna sono stati trovati a Iatrus, Illichevka e Kalkhni. L'armatura lamellare degli unni non \u00e8 stata trovata in Europa, sebbene due frammenti di probabile origine unna siano stati trovati nell'Ob superiore e nel Kazakistan occidentale risalenti al III-IV secolo.Un ritrovamento di lamelle datato intorno al 520 dal magazzino di Toprachioi nella fortezza di Halmyris vicino a Badabag, in Romania, suggerisce un'introduzione della fine del V o dell'inizio del VI secolo. \u00c8 noto che gli Avari eurasiatici introdussero armature lamellari nell'esercito romano e nel popolo germanico dell'era della migrazione a met\u00e0 del VI secolo, ma questo tipo successivo non appare prima di allora.\n\u00c8 anche ampiamente accettato che gli Unni introdussero in Europa il langseax, una lama da taglio di 60 cm (24 pollici) che divenne popolare tra i germanici dell'era delle migrazioni e nell'esercito tardo romano. Si ritiene che queste lame abbiano avuto origine in Cina e che i Sarmati e gli Unni servissero come vettore di trasmissione, utilizzando mari pi\u00f9 corti in Asia centrale che si svilupparono nello stretto langseax nell'Europa orientale durante la fine del IV e la prima met\u00e0 del V secolo. Queste lame precedenti risalgono al I secolo d.C., con il primo del tipo pi\u00f9 recente apparso nell'Europa orientale, l'esempio Wien-Simmerming, datato alla fine del IV secolo d.C.\nGli Unni usavano un tipo di spatha in stile iranico o sasanide, con una lama lunga e dritta di circa 83 cm (33 pollici), solitamente con una piastra di protezione in ferro a forma di diamante. Spade di questo stile sono state trovate in siti come Altlussheim, Szirmabesenyo, Volnikovka, Novo-Ivanovka e Tsibilium 61. In genere avevano le impugnature in lamina d'oro, foderi in lamina d'oro e accessori del fodero decorati in stile policromo. La spada veniva portata nello \"stile iraniano\" attaccata a un cinturone, piuttosto che su un balteo.\nL'arma pi\u00f9 famosa degli Unni \u00e8 l'arco ricurvo composito di tipo Qum Darya, spesso chiamato \"arco unno\". Questo arco fu inventato nel terzo o secondo secolo a.C. con i primi ritrovamenti vicino al lago Baikal, ma si diffuse in tutta l'Eurasia molto prima della migrazione unna. Questi archi erano caratterizzati dall'essere asimmetrici nella sezione trasversale tra 145 e 155 cm (57 e 61 pollici) di lunghezza, con 4-9 torni sull'impugnatura e nelle siyah. Sebbene gli archi interi sopravvivano raramente nelle condizioni climatiche europee, i reperti di osso Siyah sono abbastanza comuni e caratteristici delle sepolture della steppa. Esemplari completi sono stati trovati in siti nel bacino del Tarim e nel deserto del Gobi come Niya, Qum Darya e Shombuuziin-Belchir. I nomadi eurasiatici come gli Unni usavano tipicamente punte di freccia di ferro trilobate a forma di diamante, attaccate usando catrame di betulla e un codolo, con aste tipicamente di 75 cm (30 pollici) e impennate attaccate con catrame e tendini. Si ritiene che tali punte di freccia trilobate siano pi\u00f9 precise e abbiano un potere di penetrazione o una capacit\u00e0 di ferire migliori rispetto alle punte di freccia piatte. I ritrovamenti di archi e frecce in questo stile in Europa sono limitati ma archeologicamente evidenziati. Gli esempi pi\u00f9 famosi provengono da Wien-Simmerming, anche se pi\u00f9 frammenti sono stati trovati nei Balcani settentrionali e nelle regioni dei Carpazi.\nStoria.\nDionisio Periegete parla di un popolo, forse gli Unni, che viveva lungo il Mar Caspio attorno al 200, e inoltre nel 214, Choronei Mozes nella sua \"Storia dell'Armenia\" indica gli \"Hunni\" come vicini dei Sarmati e prosegue descrivendo come catturarono la citt\u00e0 di Balk (Kush in armeno) in un periodo tra il 194 e il 214, spiegando perch\u00e9 i greci chiamavano quella citt\u00e0 Hunuk. Senza la presenza degli Xiongnu, la Cina visse un secolo di pace, interrotto quindi dalla famiglia Liu di Unni Tiefu che tent\u00f2 di ristabilire la sua presenza nella Cina occidentale. In Occidente, i Romani invitarono gli Unni ad ovest dell'Ucraina, alla colonizzazione della Pannonia nel 361 e 372, sotto il governo del loro capo Balimir, cos\u00ec che essi sconfissero gli Alani. In Oriente invece, all'inizio del V secolo, Tiefu Xia \u00e8 l'ultima dinastia degli Unni nella Cina orientale, mentre sono presenti gli Alchon e gli Huna in Afghanistan e Pakistan. Da qui in poi, decifrare la storia degli Unni e dei loro successori diventa pi\u00f9 semplice per via degli eventi relativamente bene documentati da fonti bizantine, armene, iraniane, indiane e cinesi. Fino al VI secolo \u00e8 sopravvissuto il principato unno di Yue-Pan in Asia centrale nell'orbita Sogdiana.\nGli Unni in Europa.\nMigrazioni degli Unni e impiego come mercenari.\nGli Unni, originari dell'Asia centrale, arrivarono in Europa alla fine del IV secolo-inizi del V secolo, scacciati dalla Cina grazie alle armi e alle strutture di difesa avanzate sviluppate dai cinesi, come nuovi usi per gli esplosivi, catapulte pi\u00f9 precise e la balestra in bronzo e l'arco. La calata delle orde nomadi degli Unni sulle pianure dell'Ucraina e della Bielorussia avvenne tra il 374 ed il 376 sotto il Re Octar e si concretizz\u00f2 come il classico \"Effetto domino\": vennero travolti dapprima Sarmati, Alani, Ostrogoti, Sciri, Rugi (Battaglia del fiume Erac) e, quindi, Visigoti, Eruli, Gepidi, Burgundi, Franchi, Svevi, Vandali ed Alamanni, i quali tra il 378 ed il 406 si abbatterono in massa sull'Impero romano d'Occidente, disintegrandolo nel giro d'una settantina d'anni e creando, al suo posto, i regni romano-barbarici. Nel frattempo un gruppo di Unni misto ad Avari, a Turchi e a Bulgari, staccatosi dall'orda principale, aveva messo a ferro e fuoco l'Impero Sasanide di Persia, stanziandosi nelle regioni comprese tra il Lago Balqa\u0161 ed il Fiume Indo, ed invadendo l'India stessa.\nNel 395 grandi concentrazioni di Unni erano ancora a nord del Mar Nero, da cui partirono in quello stesso anno incursioni che devastarono sia l'Impero romano d'Oriente che la Persia. San Girolamo, che in quel momento risiedeva a Betlemme, scrisse terrorizzato:\nFu intorno all'inizio del V secolo che presumibilmente avvenne la migrazione nella grande pianura ungherese: nel 412-413, anno in cui lo storico e ambasciatore Olimpiodoro di Tebe condusse un'ambasceria presso gli Unni, erano gi\u00e0 stanziati lungo il corso medio del Danubio, in una posizione strategica a cavallo tra i due imperi, sempre meno solidali tra di loro, che consentiva una politica di oscillazione tra i due: ormai non potevano che attaccare uno dei due imperi o fornire mercenari a caro prezzo. Probabilmente, secondo la teoria di Heather, fu lo spostamento degli Unni a spingere Radagaiso a invadere l'Italia, Vandali, Alani, Svevi e Burgundi a invadere le Gallie, e Uldino a invadere la Tracia durante la crisi del 405-408. All'epoca dell'ambasceria di Olimpiodoro, gli Unni erano governati da molti re, ma nel giro di vent'anni, probabilmente attraverso lotte violente, il comando fu unificato sotto un unico re: Attila.\nL'alleanza tra romani e Unni dur\u00f2 dal 401, anno in cui il re Uldino port\u00f2 la testa di Gainas all'imperatore Arcadio, al 450, pur con fasi alterne.\nNel V secolo gli Unni costituirono un regno nell'Europa centrorientale, e come gli orientali Xiongnu, incorporarono gruppi di popolazioni tributarie, arrestando il flusso migratorio ai danni dell'Impero da essi stessi provocato, in quanto, volendo dei sudditi da sfruttare, impedirono ogni migrazione da parte delle popolazioni sottomesse. Nel caso europeo, Alani, Gepidi, Sciri, Rugi, Sarmati, Slavi e specialmente le trib\u00f9 gotiche, vennero tutti uniti sotto la supremazia militare della famiglia degli Unni. Guidati dai re Rua, Attila e Bleda, gli Unni si rafforzarono molto. Attila (406-453) apparteneva alla famiglia reale. Nel 432 gli Unni avevano un tale potere che lo zio di Attila, il re Rua, riceveva un consistente tributo dall'impero. Ottennero la supremazia sui loro rivali, molti dei quali altamente civilizzati, grazie alla loro abilit\u00e0 militare, mobilit\u00e0 e ad armi come l'arco unno.\nNegli anni 430 furono impiegati come mercenari dal \"magister militum\" Ezio per le sue campagne in Gallia, ottenendo, in cambio del loro appoggio, parte della Pannonia; grazie al sostegno degli Unni, Ezio riusc\u00ec a vincere nel 436 i Burgundi, massacrati dall'esercito romano-unno di Ezio, ridotti all'obbedienza e insediati come \"foederati\" intorno al lago di Ginevra; gli Unni risultarono poi decisivi anche nella repressione della rivolta dei bagaudi in Armorica e nelle vittorie contro i Visigoti ad Arelate, e a Narbona, grazie alle quali nel 439 i Visigoti accettarono la pace alle stesse condizioni del 418. La scelta di Ezio di impiegare gli Unni trov\u00f2 per\u00f2 l'opposizione di taluni, come il vescovo di Marsiglia Salviano, autore del \"De gubernatione dei\" (\"Il governo di Dio\"), secondo cui l'impiego dei pagani Unni contro i cristiani (seppur ariani) Visigoti non avrebbe fatto altro che provocare la perdita della protezione di Dio, perch\u00e9 i Romani \u00abavevano avuto la presunzione di riporre la loro speranza negli Unni, essi invece che in Dio\u00bb. Si narra che nel 439 Litorio, arrivato ormai alle porte della capitale visigota Tolosa, che intendeva conquistare annientando completamente i Visigoti, permettesse agli Unni di compiere sacrifici alle loro divinit\u00e0 e di predire il futuro attraverso la scapulomanzia, suscitando lo sdegno e la condanna di scrittori cristiani come Prospero Tirone e Salviano, che si lamentarono anche per i saccheggi degli Unni contro gli stessi cittadini che erano tenuti a difendere. Litorio poi perse la battaglia decisiva contro i Visigoti e fu giustiziato. Secondo Salviano, la sconfitta degli arroganti Romani, adoratori degli Unni, contro i pazienti Goti, timorati di Dio, oltre a costituire una giusta punizione per Litorio, confermava il passo del Nuovo Testamento, secondo cui \u00abchiunque si esalta sar\u00e0 umiliato, e chiunque si umilia sar\u00e0 esaltato.\u00bb\nCampagne balcaniche di Attila.\nLa situazione cambi\u00f2 drasticamente quando a capo degli Unni sal\u00ec Attila nel 445, la cui ferocia \u00e8 rimasta leggendaria. Questi, gi\u00e0 nel 441-442, quando condivideva ancora il governo con il fratello Bleda, attacc\u00f2 i territori dell'Impero romano d'Oriente approfittando dello sguarnimento del fronte danubiano dovuto all'invio di una potente flotta da parte dell'Impero d'Oriente nel tentativo di recuperare Cartagine ai Vandali. Gli Unni espugnarono rapidamente Vidimacium, Margus e Naissus, costringendo l'Impero d'Oriente a rinunciare alla guerra contro i Vandali, richiamando la flotta, e poco tempo dopo, a comprare la pace accettando di pagare un tributo di 1.400 libbre d'oro all'anno. Teodosio II, per\u00f2, ritornata la flotta, smise di pagare il tributo agli Unni, nella speranza che con i Balcani non sguarniti di truppe e con il potenziamento delle difese, sarebbe riuscito a respingere gli attacchi unni. Quando gli arretrati raggiunsero le 6.000 libbre d'oro, nel 447, Attila protest\u00f2, e al rifiuto dell'Imperatore di sborsare le 6.000 libbre d'oro in questione, il re unno reag\u00ec con la guerra. Nell'invasione del 447, Attila sconfisse pi\u00f9 volte gli eserciti romano-orientali, non riuscendo ad espugnare Costantinopoli, ma devastando gli interi Balcani Orientali e costringendo l'Impero romano d'Oriente ad accettare una pace umiliante:\nInoltre l'Impero d'Oriente dovette evacuare la zona a sud del Danubio \u00ablarga cinque giorni di viaggio\u00bb.\nCampagne occidentali di Attila.\nOnoria, sorella di Valentiniano, nella primavera del 450 aveva inviato al re degli Unni una richiesta d'aiuto, insieme al proprio anello, perch\u00e9 voleva sottrarsi all'obbligo di fidanzamento con un senatore: la sua non era una proposta di matrimonio, ma Attila interpret\u00f2 il messaggio in questo senso, ed accett\u00f2 pretendendo in dote met\u00e0 dell'Impero d'Occidente. Quando Valentiniano scopr\u00ec l'intrigo, fu solo l'intervento della madre Galla Placidia a convincerlo a mandare in esilio, piuttosto che ad uccidere Onoria, e ad inviare un messaggio ad Attila, in cui disconosceva assolutamente la legittimit\u00e0 della presunta proposta matrimoniale. Attila, per nulla persuaso, invi\u00f2 un'ambasciata a Ravenna per affermare che Onoria non aveva alcuna colpa, che la proposta era valida dal punto di vista legale e che sarebbe venuto per esigere ci\u00f2 che era un suo diritto.\nForte di un esercito che si diceva potesse contare oltre 500.000 uomini, il pi\u00f9 grande in Europa da duecento anni a quella parte, Attila attravers\u00f2 la Gallia settentrionale provocando morte e distruzione. Conquist\u00f2 molte delle grandi citt\u00e0 europee, tra cui Reims, Strasburgo, Treviri, Colonia, ma fu sconfitto contro le armate dei Visigoti, dei Franchi e dei Burgundi comandati dal generale Ezio nella Battaglia dei Campi Catalaunici.\nAttila torn\u00f2 in Italia nel 452 per reclamare nuovamente le sue nozze con Onoria. Gli Unni cinsero d'assedio per tre mesi Aquileia, e, secondo la leggenda, proprio mentre erano sul punto di ritirarsi, da una torre delle mura si lev\u00f2 in volo una cicogna bianca che abbandon\u00f2 la citt\u00e0 con il piccolo sul dorso; il superstizioso Attila a quella vista ordin\u00f2 al suo esercito di rimanere: poco dopo croll\u00f2 la parte delle mura dove si trovava la torre lasciata dalla cicogna. Attila conquist\u00f2 poi Milano e si stabil\u00ec per qualche tempo nel palazzo reale. Famoso \u00e8 rimasto il modo singolare con cui afferm\u00f2 la propria superiorit\u00e0 su Roma: nel palazzo reale c'era un dipinto in cui erano raffigurati i Cesari seduti in trono e ai loro piedi i principi sciti. Attila, colpito dal dipinto, lo fece modificare: i Cesari vennero raffigurati nell'atto di vuotare supplici borse d'oro davanti al trono dello stesso Attila. Attila si ferm\u00f2 finalmente sul Po, dove incontr\u00f2 un'ambasciata formata dal prefetto Trigezio, il console Avienno e papa Leone I (la leggenda vuole che proprio il papa abbia fermato Attila mostrandogli il crocifisso). Dopo l'incontro Attila torn\u00f2 indietro con le sue truppe senza pretese n\u00e9 sulla mano di Onoria, n\u00e9 sulle terre in precedenza reclamate. Sono state date diverse interpretazioni della sua azione. La fame e le malattie che accompagnavano la sua invasione (in Italia, infatti, stava infuriando un'epidemia di colera e di malaria e la Pianura padana non era in grado di dar sostentamento all'orda barbarica) potrebbero aver ridotto la sua armata allo stremo, oppure le truppe che Marciano mand\u00f2 oltre il Danubio potrebbero avergli dato ragione di retrocedere, o forse entrambe le cose sono concausali alla sua ritirata. La \"favola che \u00e8 stata rappresentata dalla matita di Raffaello e dallo scalpello di Algardi\" (come l'ha chiamata Edward Gibbon) di Prospero d'Aquitania dice che il papa, aiutato da Pietro apostolo e Paolo di Tarso, lo convinse a girare al largo della citt\u00e0. Vari storici hanno supposto che l'ambasciata portasse un'ingente quantit\u00e0 d'oro al leader unno e che lo abbia persuaso ad abbandonare la sua campagna, e questo sarebbe stato perfettamente in accordo con la linea politica generalmente seguita da Attila, cio\u00e8 di chiedere un riscatto per evitare le incursioni unne nei territori minacciati.\nQuali che fossero le sue ragioni, Attila lasci\u00f2 l'Italia e ritorn\u00f2 al suo palazzo attraverso il Danubio. Da l\u00ec pianific\u00f2 di attaccare nuovamente Costantinopoli e reclamare il tributo che Marciano aveva tagliato. Mor\u00ec, invece, nei primi mesi del 453; la tradizione, secondo Prisco, dice che la notte dopo un banchetto che celebrava il suo ultimo matrimonio (con una principessa gota di nome Krimhilda, poi abbreviato con Ildik\u00f3), egli ebbe una copiosa epistassi e mor\u00ec soffocato. I suoi guerrieri, dopo aver scoperto la sua morte, si tagliarono i capelli e si sfregiarono con le loro spade in segno di lutto cos\u00ec che, dice Giordane, \"il pi\u00f9 grande di tutti i guerrieri dovette essere pianto senza lamenti femminili e senza lacrime, ma con il sangue degli uomini\". La causa del decesso pare esser attribuibile ad un'emorragia cerebrale (in base a quanto attestato dai cronisti del tempo, ripresi dal goto Giordane (500 - 570), Attila era soggetto a sanguinamenti), occorsa durante la notte in cui spos\u00f2 Krimhilda. Venne sepolto un paio di giorni dopo non lontano dalla capitale del suo regno (in realt\u00e0 un campo trincerato in legno) nella pianura ungherese. Il suo corpo venne posto in tre sarcofagi: il pi\u00f9 interno in legno, racchiuso da un secondo in argento puro e da un terzo in oro massiccio. Lo seguirono nella tomba tutte le sue ricchezze, il suo cavallo, le mogli, i servi ed anche gli schiavi che scavarono la fossa, per precauzione, in modo che nessuno fosse in grado di rivelare il luogo esatto della sepoltura (... \"Ed un silenzio di morte avvolse il sepolcro la notte medesima, accomunando allo stesso tempo il morto e i becchini\", ebbe a scrivere Giordane) .\nCollasso del suo impero.\nLe lotte per la successione, seguite alla morte di Attila, dissolsero la potenza degli Unni. Dopo il suo decesso, l'Impero unno si disgreg\u00f2 rapidamente: infatti i tre figli di Attila (Dengizich, Ellac e Ernac) non riuscirono a sedare le rivolte per l'indipendenza dei sudditi degli Unni, portando alla rapida caduta dell'Impero unno. Il primo gruppo ad ottenere l'indipendenza fu quello dei Gepidi, guidati da re Ardarico, che sconfissero nel 453-454 l'esercito unno nella Battaglia del fiume Nedao (454), costringendo gli Unni a riconoscere loro l'indipendenza. Negli anni successivi tutti gli altri gruppi (come Sciri, Rugi, Eruli, Longobardi, Ostrogoti) ottennero gradualmente l'indipendenza dagli Unni, e nel 468 gli Unni persero la propria indipendenza, finendo per essere arruolati come mercenari dall'Impero romano d'Oriente.\nLa memoria dell'invasione degli Unni \u00e8 stata trasmessa oralmente fra le trib\u00f9 germaniche, ed \u00e8 una componente importante nella V\u00f6lsunga Saga e Hervarar Saga, in norvegese antico, e nel Nibelungenlied, in antico germanico. Tutte ritraggono gli eventi di questo periodo di migrazioni, avvenute circa un millennio prima della loro trascrizione. Nella \"Hervar Saga\", i Goti hanno i loro primi contatti con gli arcieri unni, e si incontrano in un'epica battaglia sulle rive del Danubio. Nella V\u00f6lsunga Saga e in Nibelungenlied, re Attila (\"Atli\" in Norvegese e \"Etzel\" in Germanico) sconfigge il re franco Sigisberto I (\"Sigur\u00f0r\" o \"Siegfried\") e il re burgundo Gontran I (\"Gunnar\" or \"Gunther\") ma \u00e8 successivamente assassinato dalla regina Crimilde (\"Gudrun\" o \"Kriemhild\"), sorella di quest'ultimo e moglie di Attila.\nUna situazione caotica segu\u00ec all'ascesa al potere degli Avari in Europa dopo il 550.\nLa dinastia avara Onoghur (580-685) ha mischiato il patrimonio avaro-bulgaro ma il nome deriva, probabilmente, da \"Unno\". Il nome \"Ungheria\" usato oggi deriva da Onogur.\nCronologia degli Hsiung-nu / Unni asiatici.\nLa seguente cronologia \u00e8 ricavata in parte da documentazione storica cinese e in parte da ricerche di paleoantropologia della Siberia.\nRiferimenti in epoca moderna.\nIl 27 luglio 1901, durante la Ribellione dei Boxer in Cina, il Kaiser Guglielmo II diede l'ordine di \"far ricordare il nome tedesco in Cina per un migliaio di anni, cos\u00ec che nessun cinese oser\u00e0 mai anche solo guardare male un tedesco\". Questo discorso, in cui Guglielmo invocava la memoria degli Unni del V secolo, si accoppiava al Pickelhaube, l'elmetto indossato dall'esercito tedesco fino al 1916, una reminiscenza degli elmetti degli antichi Unni (e ungheresi), fece nascere, specialmente da parte dei britannici, la pregiudiziosa usanza di dare il soprannome di 'Unni' ai tedeschi durante la prima guerra mondiale. Questa usanza venne adottata dalla propaganda alleata durante la guerra, che cercava di infondere odio verso i tedeschi evocando l'idea che fossero selvaggi brutali.\nBibliografia.\nFonti primarie\nStudi moderni"}
{"id": "675697", "revid": "486946", "url": "https://it.wikipedia.org/wiki?curid=675697", "title": "Durc", "text": ""}
{"id": "675701", "revid": "5405879", "url": "https://it.wikipedia.org/wiki?curid=675701", "title": "Il Correggio", "text": ""}
{"id": "675702", "revid": "767487", "url": "https://it.wikipedia.org/wiki?curid=675702", "title": "Immersione tecnica", "text": "Una immersione tecnica \u00e8 una forma di immersione subacquea che va oltre i limiti di sicurezza dell'immersione sportiva, ad esempio profondit\u00e0 o durata. L'immersione tecnica richiede un addestramento avanzato, una grande esperienza ed attrezzatura specifica.\nDefinizione.\nSono considerate immersioni tecniche quelle condotte con miscele di respirazione diverse dalla semplice aria. Ad esempio, un'immersione condotta entro i limiti dei 40 metri con miscele di decompressione diverse dalla miscela di fondo \u00e8 considerata un'immersione tecnica.\nA queste si aggiungono anche tutti quei tipi di immersione che non vengono svolte in ambienti \"comodi\", ma difficili da raggiungere e che presentano un notevole rischio nella conduzione dell'immersione (ad esempio grotte).\nLa definizione di immersione tecnica nasce da alcuni limiti imposti dalla fisiologia umana e dal comportamento dei gas disciolti nell'aria, con l'aumento delle profondit\u00e0. Normalmente si assume per regola una respirabilit\u00e0 dell'aria all'incirca fino a 40 metri (limite sportivo), ma il calcolo non deve considerare la profondit\u00e0 quanto la pressione parziale dell'ossigeno. Le didattiche tecniche di questi tempi considerano accettabili una Pressione parziale di ossigeno entro i limiti di 1,4 bar (con alcune eccezioni estendibile a 1,6) che di conseguenza, respirando aria, ad una profondit\u00e0 massima pari a 56 metri. Oltre questa soglia si incorre in un aumento della tossicit\u00e0 dell'ossigeno, che pu\u00f2 portare a spiacevoli incidenti in immersione. Per questi motivi si devono utilizzare miscele diverse dalla comune aria che, pur limitando gli effetti \"negativi\" di un'iperossia, aumentano altri rischi e richiedono quindi un addestramento specifico superiore a quello richiesto per un'immersione sportiva.\nProfondit\u00e0.\nPer profondit\u00e0 si intende la quota in cui si \u00e8 in immersione.\nTale quota \u00e8 fondamentale per calcolare la pressione parziale del gas che si sta respirando, e individuarne quindi i limiti.\nTappe di decompressione.\nL'immersione tecnica pu\u00f2 essere definita anche in base alla lunghezza dell'immersione stessa, che, richiedendo tappe obbligate per la decompressione, richiede tempi maggiori, usando magari miscele particolari come Nitrox od ossigeno puro. Questa definizione nasce dal fatto che gas metabolicamente inerti, come azoto e elio, sono assorbiti dall'organismo se respirati in condizioni di forte pressione. Bisogna quindi consentire il rilascio graduale di tali gas dai tessuti per prevenire problemi come la malattia da decompressione. Questa forma di immersione richiede una preparazione approfondita ed un'attrezzatura specifica, dato che non \u00e8 possibile un'ascesa diretta nel caso di problemi sott'acqua.\nMix di gas.\nL'immersione tecnica pu\u00f2 essere definita anche in base alla necessit\u00e0 di respirare gas differenti dall'aria, come nitrox, trimix, heliox, heliair, hydrox o hydreliox. Questa definizione deriva dal fatto che la respirazione di mix di gas con una concentrazione di ossigeno pari a quella dell'aria (circa 21%) a profondit\u00e0 maggiori di 50-60 metri (quindi con pressione parziale di O2 maggiore di 1,6 bar) risulta assai pericolosa per via della tossicit\u00e0 dell'ossigeno. Questo causa sintomi gravi, come allucinazioni visive e uditive, perdita del controllo muscolare e sincope. L'aumento della profondit\u00e0 provoca la narcosi da azoto, che pu\u00f2 essere prevenuta per\u00f2 riducendo la percentuale di azoto nella miscela, sostituendolo solitamente con dei gas pi\u00f9 volatili e che quindi favoriscano anche la desaturazione, come l'elio (trimix), oppure eliminandolo completamente dalla miscela, utilizzando gas come l'idrogeno o ancora l'elio (Hydrox, Hydreliox, Heliox).\nDifficolt\u00e0 nella risalita.\nL'immersione tecnica \u00e8 indicata talvolta dall'impossibilit\u00e0 di una risalita diretta in superficie, per via di ostruzioni o ostacoli tecnici: in particolare tappe di decompressione obbligatorie o un impedimento fisico. Ad esempio immersioni in grotta, a grandi profondit\u00e0, sotto superfici ghiacciate o all'interno di un relitto.\nEquipaggiamento.\nL'immersione tecnica richiede un'attrezzatura specifica per essere praticata. Spesso, per via della durata dell'immersione, si ha la necessit\u00e0 di aumentare il numero di bombole o di utilizzare un rebreather e, nel caso di lunghe decompressioni, si deve disporre di apposite bombole di riserva alle quote di decompressione.\nDidattica.\nL'addestramento per questo tipo di immersione \u00e8 specifico e approfondito, dato che bisogna spesso spingersi oltre i normali limiti di un'immersione sportiva. Alcune associazioni hanno corsi appositi per questo tipo di immersione; esistono inoltre didattiche che si dedicano soltanto alla subacquea tecnica; citiamo ad esempio la GUE, la UTR, la PSAI, la SNSI, la IANTD, il TDI, la NAUI Tec, la PSS, la TSA, l'ANDI, la PTA e la DSAT Tec Rec.la CEDIP SIAS Queste sono solo alcune delle tante didattiche disponibili, con standard di insegnamento abbastanza simili tra loro. Alcune di queste didattiche inoltre propongono nei loro programmi anche corsi ricreativi."}
{"id": "675705", "revid": "5405890", "url": "https://it.wikipedia.org/wiki?curid=675705", "title": "Il Soiaro", "text": ""}
{"id": "675706", "revid": "339392", "url": "https://it.wikipedia.org/wiki?curid=675706", "title": "Dublin Region", "text": ""}
{"id": "675708", "revid": "121823596", "url": "https://it.wikipedia.org/wiki?curid=675708", "title": "Michel Fokine", "text": "Biografia.\nFiglio di commercianti, Fokine entr\u00f2 alla scuola dei Balletto Imperiale di San Pietroburgo nel 1889. Fu allievo di Pavel Gerdt, Nikolaj Legat e Christian Johansson. Si un\u00ec ai \"Balletti russi\" di Sergej Djagilev nel 1909 come primo ballerino e principale coreografo restandovi fino al 1912 e dove costitu\u00ec con Anna Pavlova una coppia di solisti di fama mondiale. Ritorn\u00f2 in Russia e vi rest\u00f2 per due anni per poi partecipare alla stagione londinese di Diagilev nel 1914. A causa delle preferenze di Djagilev per il ballerino e coreografo Vaclav Ni\u017einskij, Fokine lasci\u00f2 i Ballets Russes.\nNel 1918 lasci\u00f2 definitivamente la Russia, gir\u00f2 per l'Europa come danzatore e coreografo indipendente. Nel 1919 si stabil\u00ec a New York, dove nel 1921 apr\u00ec una sua scuola di danza.\nMor\u00ec a New York il 22 agosto 1942 a causa di una doppia polmonite. In omaggio alla sua scomparsa, diciassette compagnie di balletto di tutto il mondo hanno eseguito \"Les Sylphides\" contemporaneamente. \nContributo al mondo della danza.\nFu un ballerino eccezionale ma soprattutto un grande e prolifico coreografo. Fin dai primi anni da studente, Fokine rigettava le convenzioni artificiali e il manierismo che avevano ormai svuotato il balletto di ogni sostanza e reso solo un mezzo per dispiegare le capacit\u00e0 tecniche e virtuosistiche dei ballerini. Egli ricercava un movimento pi\u00f9 essenziale e puro e una maggiore unione tra la musica, la coreografia e la scenografia. Per questo venne considerato il primo grande coreografo del balletto classico moderno e il suo apporto ai Ballets Russes fu inestimabile.\nLe sue teorie culminarono in una famosa lettera che invi\u00f2 al quotidiano \"The Times\" di Londra nel 1914 in cui enunciava i cinque punti sui quali doveva poggiare il balletto classico del Novecento:\nIn questi cinque principi si ritrovano sia quei valori di drammaticit\u00e0 e teatralit\u00e0 raggiunti dal balletto moderno sia le basi per un contatto proficuo tra la tradizione ballettistica russa e l'arte e la letteratura, francese in particolare ed europea in generale.\nCoreografie con i Ballets Russes.\nIngaggiato da Djagilev, la vena creativa di Fokine usc\u00ec completamente allo scoperto. \nNel giro di pochi anni cre\u00f2 capolavori quali:"}
{"id": "675716", "revid": "47901889", "url": "https://it.wikipedia.org/wiki?curid=675716", "title": "MIRC script", "text": ""}
{"id": "675720", "revid": "2074539", "url": "https://it.wikipedia.org/wiki?curid=675720", "title": "Pallas (gruppo musicale)", "text": "I Pallas sono un gruppo musicale di rock progressivo scozzese. Fondati nel 1975, furono fra i gruppi di spicco del movimento neoprogressive insieme a Marillion, IQ, Pendragon e Twelfth Night.\nStoria.\nIl gruppo nacque come Pallas Athene (Pallade Atena) nel 1975. Nei primi anni ottanta furono uno dei gruppi di spicco del Marquee Club, un club londinese che era considerato un tempio della scena progressive degli anni 80. La prima pubblicazione del gruppo fu un LP autoprodotto dal titolo \"Arrive Alive\". In seguito, la EMI assegn\u00f2 ai Pallas il produttore Eddie Offord, gi\u00e0 produttore di band come Yes e Emerson, Lake &amp; Palmer. Con Offord i Pallas iniziarono la realizzazione del loro primo album, \"The Sentinel\", una riproposizione in chiave fantascientifica del mito di Atlantide che riprendeva il materiale di \"Arrive Alive\". Nei mesi successivi, tuttavia, il successo imprevisto dei Marillion caus\u00f2 un mutamento di politica della EMI, che decise di puntare in modo pi\u00f9 deciso su di loro, riducendo i propri investimenti su altri gruppi, inclusi i Pallas. L'album \"The Sentinel\" fu pubblicato nel 1984 ma non ebbe promozione da parte della casa discografica, e di conseguenza nessun riscontro commerciale. Poco tempo dopo, Lowson abbandon\u00f2 il gruppo.\nReclutato un nuovo cantante (Alan Reed, in precedenza con gli Abel Ganz), i Pallas incisero un EP dal titolo \"Knightmoves\", e poi un secondo album dal titolo \"The Wedge\". Nel frattempo, il fenomeno del \"neoprogressive\" stava tramontando, e i Pallas rimasero inattivi per numerosi anni (durante i quali, tuttavia, i loro lavori furono ripubblicati su CD). Il gruppo riemerse sulla scena nel 1998, con l'album \"Beat the Drum\", dal timbro pi\u00f9 vicino al progressive metal di gruppi come i Dream Theater. L'album suscit\u00f2 nuovo interesse da parte del pubblico del progressive, e nel 2001 i Pallas replicarono con \"The Cross &amp; the Crucible\", anch'esso ben accolto. Nel 2005 pubblicarono \"The Dreams of Men\", con la collaborazione del violinista Paul Anderson e il cantante lirico Pandy Arthur. Attualmente, sono sponsorizzati dall'etichetta indipendente tedesca Inside Out Music."}
{"id": "675727", "revid": "154639", "url": "https://it.wikipedia.org/wiki?curid=675727", "title": "Dicebamus hesterna die", "text": "La locuzione latina dicebamus hesterna die (alla lettera \"dicevamo il giorno precedente\", ieri) \u00e8 una frase ad effetto usata da chi, una volta riammesso a esprimere le sue opinioni dopo aver ricevuto un'ingiusta persecuzione, fa intendere di volerlo fare dal punto in cui era stato interrotto.\nOrigine della locuzione.\nUna tradizione accademica attribuisce l'espressione a Fray Luis de Le\u00f3n, professore all'Universit\u00e0 di Salamanca: dopo una carcerazione di 4 anni per eresia Le\u00f3n la pronunci\u00f2 nel riprendere i suoi corsi universitari.\nUn espediente retorico identico fu utilizzato nel XX secolo da Gustave Cohen alla Sorbona, alla ripresa dell'insegnamento dopo la parentesi dell'invasione tedesca della Francia durante la seconda guerra mondiale. Al ritorno in patria, si racconta di come abbia ripreso i corsi, a suo tempo forzosamente interrotti, andando a occupare la consueta e prediletta posizione, alle spalle degli studenti disposti sui vari ordini dei gradoni dell'anfiteatro accademico: come se nulla fosse accaduto, dopo lunghi anni di dolorosa assenza forzata, Cohen inizi\u00f2 la sua lezione pronunciando una frase rimasta memorabile: \u00ab\"Come stavo dicendo...\"\u00bb.\nIn Italia la frase aveva assunto una certa popolarit\u00e0 quando il presentatore Enzo Tortora, al termine di una travagliata scandalosa vicenda giudiziaria, riprese le sue funzioni di presentatore televisivo il 20 febbraio 1987: in quell'occasione riallacci\u00f2 il suo dialogo con il pubblico pronunciando la frase \"Dunque, dove eravamo rimasti?\", con un espediente retorico chiaramente ispirato al precedente della locuzione latina."}
{"id": "675733", "revid": "254059", "url": "https://it.wikipedia.org/wiki?curid=675733", "title": "Neri di Fioravante", "text": "Biografia.\nNacque a Pistoia da Fioravante Fioravanti. Non ci sono molte notizie certe sulla sua vita, ma resta qualche documento per ricostruire un'attivit\u00e0 frammentaria. \nGli vengono attribuiti molti cantieri di quell'epoca, dal Ponte Vecchio (dal 1345), alla chiesa di San Carlo dei Lombardi, a Orsanmichele, alla chiesa di Santa Trinita (dove lavor\u00f2 sicuramente al dormitorio del convento tra il 1360 al 1362), magari in collaborazione con altri architetti come Benci di Cione Dami e Francesco Talenti.\nFu il primo ad eseguire uno studio progettuale della cattedrale di Santa Maria del Fiore e uno studio della cupola. Tale studio e conseguente progetto, fu scelto con fede cieca dai membri dell'Opera del Duomo nel 1367 in quanto essi confidarono molto nell'architetto che aveva nel 1345 riprogettato Ponte Vecchio. Questo smentirebbe la tesi del Vasari che attribuiva il Ponte Vecchio a Taddeo Gaddi, che invece collabor\u00f2 con Neri Fioravanti solo come capomastro e assistente: ne \u00e8 conferma la fedele testimonianza in merito di Giovanni Villani, cronista dell'epoca. \nGiorgio Vasari gli attribu\u00ec anche l'ingrandimento del Palazzo del Bargello, iniziato nel 1340."}
{"id": "675734", "revid": "767487", "url": "https://it.wikipedia.org/wiki?curid=675734", "title": "Love Affair - Un grande amore", "text": "Love Affair - Un grande amore (\"Love Affair\") \u00e8 un film del 1994 diretto da Glenn Gordon Caron.\nLa pellicola \u00e8 il remake di \"Un grande amore\" (1939) diretto da Leo McCarey, gi\u00e0 riportato al cinema nel 1957 con \"Un amore splendido\" da parte dello stesso regista. La sceneggiatura di Robert Towne e Warren Beatty si basa su quella originale del 1939 di Delmer Daves e Donald Ogden Stewart.\nTrama.\nL'ex quarterback e ora giornalista sportivo Mike e la cantante-cameriera-arredatrice Terry, rispettivamente fidanzati con Lynn e Ken, si incontrano su un viaggio aereo per Sydney. A causa di un guasto ai motori si trovano costretti, insieme agli altri passeggeri, a un atterraggio di fortuna e a imbarcarsi su una nave da crociera russa che costeggia Tahiti. Mike, ex dongiovanni, fa la corte a Terry e la invita a seguirlo su un'isola dell'arcipelago, dove vive sua zia: la donna inizialmente accoglie Terry con freddezza, chiedendosi come mai suo nipote si trovi l\u00ec con una donna che non \u00e8 la sua fidanzata, ma poi tra le due nasce un legame molto stretto e la donna arriva a dire che preferirebbe che fosse proprio Terry la fidanzata di Mike.\nAl loro ritorno sulla nave tra i due scoppia l'amore: prima di separarsi per fare ritorno a New York, i due si promettono di lasciare i rispettivi fidanzati e ritrovarsi tre mesi dopo sulla cima dell'Empire State Building; mentre si reca all'appuntamento, Terry viene per\u00f2 investita e perde l'uso delle gambe. Piena di vergogna, preferisce non cercare Mike e lasciargli credere di non voler pi\u00f9 stare con lui. Qualche tempo dopo per\u00f2 i due si incontrano casualmente a teatro.\nL'uomo decide cos\u00ec di partire, nel tentativo di dimenticare. Prima passa da lei per lasciarle lo scialle che la zia Ginny, nel frattempo morta, le aveva promesso. Le confida di averla ritratta con quello scialle; un quadro che lui aveva regalato all'albergo annesso al grattacielo. Esita, la guarda distesa sul divanetto dal quale, per tutto il colloquio, non si \u00e8 mai alzata, dietro un angolo scopre il ritratto.Dissolto ogni dubbio i due possono cos\u00ec riabbracciarsi e dichiararsi il reciproco amore.\nProduzione.\nLa storia originale del 1939 fu scritta da Mildred Cram e Leo McCarey, che nello stesso anno ne diresse il film.\nCast.\nSi tratta del secondo film in cui recitano insieme Warren Beatty e Annette Bening, conosciutisi tre anni prima sul set di \"Bugsy\" e marito e moglie nella vita.\nIn questo film vi \u00e8 l'ultima apparizione cinematografica di Katharine Hepburn. Warren Beatty si prest\u00f2 personalmente perch\u00e9 la Hepburn accettasse la parte, arrivando ad affittare una casa per lei a Los Angeles e chiamando uno specialista che la seguisse nelle cure mediche (l'anziana attrice era gi\u00e0 sofferente). Lei dette la sua risposta il giorno del ciak.\nNel film appare Ray Charles che impersona se stesso.\nNella pellicola appare anche Carrie Fisher come dottore, ma non \u00e8 accreditata nel cast.\nColonna sonora.\nLa colonna sonora \u00e8 molto varia e comprende anche musiche con Louis Armstrong (\"Life Is So Peculiar\"), canzoni di John Lennon e Paul McCartney (\"I Will\") e una performance di Ray Charles (\"The Christmas Song\")."}
{"id": "675736", "revid": "36426", "url": "https://it.wikipedia.org/wiki?curid=675736", "title": "Neri di Fioravanti", "text": ""}
{"id": "675737", "revid": "36426", "url": "https://it.wikipedia.org/wiki?curid=675737", "title": "Neri Fioravanti", "text": ""}
{"id": "675739", "revid": "47767", "url": "https://it.wikipedia.org/wiki?curid=675739", "title": "Aussenzio", "text": "Origine e diffusione.\nNome di scarsissima diffusione, continua il greco \u0391\u03c5\u03be\u03b5\u03bd\u03c4\u03b9\u03bf\u03c2 (\"Auxentios\"), basato sul verbo \u03b1\u1f50\u03be\u03ac\u03bd\u03c9 (\"auxano\", \"incrementare\", \"crescere\") o sul termine correlato \u03b1\u1f54\u03be\u03b7\u03c3\u03b9\u03c2 (\"auxesis\", \"crescita\"); il significato complessivo pu\u00f2 essere interpretato come \"che cresce\", \"che diventa grande\".\nAlcune fonti lo considerano invece un derivato di Ausonio o di Audenzio.\nOnomastico.\nQuesto nome venne portato da diversi santi dei primi secoli; l'onomastico si pu\u00f2 festeggiare in memoria di uno qualsiasi di essi, alle date seguenti:"}
{"id": "675744", "revid": "63756", "url": "https://it.wikipedia.org/wiki?curid=675744", "title": "Globo terrestre", "text": ""}
{"id": "675752", "revid": "110157", "url": "https://it.wikipedia.org/wiki?curid=675752", "title": "PICS", "text": "PICS \u00e8 l'acronimo di Platform for Internet Content Selection che \u00e8 una specifica emessa dal W3C che usa dei metadati per etichettare le pagine Web in base ai loro \"contenuti\" per aiutare i genitori e gli insegnanti a controllare a quali risorse del Web bambini e studenti possono accedere o meno.\nIl progetto Resource Description Framework del W3C sta cercando di integrare le etichette RDF con le etichette PICS."}
{"id": "675754", "revid": "123907336", "url": "https://it.wikipedia.org/wiki?curid=675754", "title": "Pretuzi", "text": "I Pretuzi erano un antico popolo italico insediato dal I millennio a.C. fino alla conquista romana del III sec. a.c. in Italia centrale, nel territorio compreso tra i fiumi Tronto e Vomano, ad ovest confinante con il territorio dei Sabini (Safinim), con cui erano legati etnicamente e culturalmente, confinante a sud con il popolo italico dei Vestini con i quali erano uniti dalla comune discendenza dal popolo Sabino ed a nord dal popolo dei Piceni, a cui i Praetuttii erano uniti da una stessa origine proto-sabellica e da numerose relazioni commerciali e da alleanze di tipo militare e politico. \nStoria.\nI contatti e le relazioni con la koin\u00e9 picena furono probabilmente le pi\u00f9 sentite dai Pretuzi, se una lingua definita sudpicena si fa risalire, dopo la scoperta delle stele di Penna Sant'Andrea e di Monte Giove, al V sec. a.C. nel territorio dei Pretuzi. Nessuno tra gli studiosi moderni e contemporanei, ne' le fonti classiche hanno chiarito l'origine del nome dei Praetutii, ma \u00e8 certo che da questa parola sia derivata la versione tardolatina di Pretuzium, da cui a sua volta \u00e8 derivato il termine di abprutium da cui sono discesi i termini Abruzzo e Aprutino (che fino al medioevo stava ad indicare il solo territorio dell'Antica provincia di Teramo che dal Tronto terminava al fiume Pescara e il cui termine aprutino era sinonimo di teramano). Il popolo dei Praetuttii, come tutti i popoli italici del centro, era prevalentemente un popolo dedito alla pastorizia e alla transumanza. Alcuni gruppi stanziali praticavano l'agricoltura, soprattutto nelle colline. Al riguardo si ricorda che Annibale, una volta superato il Trasimeno e giunto sull'Adriatico, curo' i cavalli dalla scabbia con il vino del Praetuzio (Plinio il Giovane, Historiae Naturalis). Rinomate erano anche le \"poma picenae (Strabone), che si producevano sulle colline pi\u00f9 alte e sulle montagne tra l'attuale territorio teramano e ascolano. \nAnche il grano del pretuziano era molto noto nell'antichit\u00e0 e fino al milleottocento rappresentava ancora la principale produzione agricola della Provincia di Teramo (chiamata Abruzzo Ultra durante il Regno delle due Sicilie) ed il grano veniva contrabbandato oltre il confine dello Stato Pontificio con i commercianti marchigiani. \nUna delle caratteristiche principali del popolo dei Praetuttii era di essere considerato molto simile a quello dei Piceni e di essere contestualmente vicino al popolo dei Sabini (che dall'area di Amiternum, superando il passo delle Capannelle alle pendici settentrionali del Mons Fiscellus - la catena del Gran Sasso - giungevano nella valle del fiume Vomano) da cui sia i Praetuttii che i Piceni in parte derivavano. \nNel territorio dei Pretuzi, inoltre, erano situate due antichissime citt\u00e0, che godevano del prestigio di vetusta' e del privilegio di una propria giurisdizione (vivere all'interno di citt\u00e0 fortificate costituite da mura e abitazioni in pietra e mattoni non era usuale in un'epoca in cui si preferivano palafitte e strutture in legno o addirittura tende, facili da smontare e rimontare durante la transumanza stagionale).\nQueste due citt\u00e0 erano Truentum, un emporio commerciale fondato dagli Illiri, situato nel territorio compreso tra l'attuale comune di Colonnella e quello di Martinsicuro e l'antica Hat poi Hatria, l'attuale Atri, il cui mito narra fosse stata fondata dai Siculi (popolo antichissimo affine e coevo dei Pelasgi, che prima di giungere in Sicilia, attraversando la penisola, fu scacciato dagli Umbri attorno al X sec. a.c.). \nI Siculi, come i Pelasgi, erano popoli provenienti da oriente, portatori di un notevole bagaglio culturale rispetto ai popoli proto-sabelli e Umbri (inizialmente nomadi e guerrieri e non navigatori e commercianti) ed erano di provenienza in parte anatolica, in parte egea (come probabilmente i Pelasgi). Il mito racconta che molte citt\u00e0 del Centro Italia furono fondate da questi due popoli e che la loro caratteristica era la costruzione di mura megalitiche (ne sono esempio alcune citt\u00e0 del Lazio meridionale, delle Marche meridionali, della Toscana e dell'Abruzzo la cui tradizione costruttiva, quale esempio di fondazione di citt\u00e0, fu tramandata ai popoli italici). \nSia Truentum che Hatria (divenuta colonia latina dopo la conquista romana del Pretuzio e del Piceno) erano nel territorio abitato dai Pretuzi, ma essendo molto antiche godevano di una loro propria giurisdizione e autonomia politica, se i Romani dell'et\u00e0 augustea ancora chiamavano \"Ager Hadrianensis\" il territorio a sud del Vomano, che giungeva fino al Matrinus flumen (probabilmente l'attuale Piomba) e ricordavano la leggendaria citt\u00e0 di Truentum, gi\u00e0 scomparsa nell'et\u00e0 imperiale. \nL'unica citt\u00e0 riconosciuta dalle fonti classiche come tale, che rappresentava totalmente il popolo dei Pretuzi era Praetut (l'attuale Teramo), le cui origini sono incerte. Alcuni studiosi locali dell'Ottocento ritenevano che questa citt\u00e0 fosse stata fondata dai Fenici, per via di alcuni ritrovamenti di testine puniche che adornavano collane rinvenute nel territorio circostante. Questa tesi \u00e8 ritenuta oggi poco credibile dagli storici, poich\u00e9 numerose sono le contraddizioni che esprime. \nAd esempio non ci sono colonie fenicie in nessun altro angolo dell'Adriatico, in secondo luogo i Fenici non costruivano colonie nelle aree interne ma solo ed esclusivamente sul mare, in quanto necessitavano di empori commerciali raggiungibili con le Navi (tutte le colonie fenicie del Mediterraneo sorgevano sul Mare, salvo ovviamente le loro citt\u00e0 originarie della Fenicia). \nInoltre il nome con cui i romani chiamavano la citt\u00e0 non era Praetut, ma Interamnia Praetutiorum. Questo fa pensare che la citt\u00e0 fosse stata costruita dai Romani su un luogo precedentemente abitato dai Pretuzi e non dai Fenici. Infine \u00e8 noto, dopo i rinvenimenti di Campovalano, Monte Giove e Penna Sant'Andrea, che i Pretuzi commerciavano le testine in vetro colorato con i Punici di Cartagine (e non con i Fenici del vicino Oriente), questo sia perch\u00e9 sull'Adriatico vi erano Truentum ed Hat, citt\u00e0 di propensione marinaresca e commerciale, che probabilmente ricevevano merci da altre aree dell'Adriatico e del Mediterraneo, sia perch\u00e9 molte furono le tombe con nomi italici (non solo di probabile origine pretuziana, ma anche picena, sannita, sabina ecc.), rinvenute nell'area di Cartagine. \nEra noto infatti nell'antichit\u00e0 che questi popoli praticavano anche il mestiere di mercenari per conto di altri popoli. Infine i Punici occuparono il territorio pretuziano durante la seconda guerra punica e tentarono di risvegliare nei popoli italici l'antica rivalit\u00e0 di questi con Roma. \u00c8 invece possibile che l'origine della leggenda della fondazione dei Fenici, costruita dagli storici locali nell'Ottocento (Palma, Cerulli, Savini ecc.), dipendesse da un tentativo di trovare origini antiche alla citt\u00e0, in un periodo in cui non si conosceva ancora bene il popolo dei Pretuzi (tutte le scoperte archeologiche riguardo ai popoli italici e ai Pretuzi sono successive a quel periodo). \nQuesto fenomeno si verific\u00f2 in molte parti d'Italia durante il periodo post-unitario in cui si riscoprirono le fonti antiche e andarono di voga gli studi archeologici e mitologici. Gli storici locali tentavano di ricongiungere la storia delle proprie citt\u00e0, imitando quella di altre e dichiarando la possibilit\u00e0 della fondazione di popoli antichi pi\u00f9 noti e non di quelli di cui non si conosceva neanche la presenza.\nLe scoperte archeologiche pi\u00f9 significative sul popolo dei Praetuttii si sono verificate negli anni settanta e ottanta in tre aree dove furono ritrovati numerosi vasi e suppellettili del periodo preromano. \nGli scavi furono condotti sotto la tutela della Soprintendenza Archeologica dell'Abruzzo e furono eseguiti a Campovalano (Comune di Campli), a Penna Sant'Andrea e a Monte Giove (Comune di Cermignano). \nSe gli ultimi due di questi scavi furono effettuati su un'area collinare interna a circa quindici chilometri, in linea d'aria, dall'antica Hatria e a circa ventiquattro chilometri dal mare Adriatico, il sito di Campovalano, situato sempre a circa 24 chilometri dal mare, era in una conca o altopiano ai piedi della montagna. &lt;quest'ultimo sito archeologico si compone di un'area funeraria grandissima sparsa su pi\u00f9 di venti ettari (ma in realt\u00e0 molto pi\u00f9 estesa), in cui sono state rinvenute numerose tombe che vanno dal XII\u00b0 sec. al II\u00b0 sec. a.c. senza soluzioni di continuit\u00e0. \nUnico esempio di Necropoli pre-romana in italia che abbia una cos\u00ec estesa dimensione e che sia stata utilizzata continuamente per dieci secoli.\nOrigini.\nNon sappiamo quale sia l'origine del nome Praetutii, se questo appartenesse al popolo o fosse derivato dal nome della citt\u00e0 Praetut che era posta al centro del loro territorio e che poi prese il nome latino di Interamnia Pretuziorum (l'odierna Teramo). Praetut sarebbe nato come emporio posto tra tre vie. Quella che giungeva dal mare Adriatico, quella che proveniva da Ascoli (che la congiungeva ai Piceni), passando per Campovalano, ed in ultimo quella che proveniva dalle Capannelle (un passo dell'alta Val Vomano) che collegava alla Sabina. La tradizione la vuole fondata alla confluenza di torrenti \"Albula\" (oggi Vezzola) e \"Batinus\" (oggi Tordino).\nLe origini del popolo dei Praetuttii si perdono nella preistoria italiana. Popoli di nomadi e pastori quali i proto Umbri (gli Italici delle origini), giunti nel Centro Italia attorno all'XI sec. a.c. , portatori della conoscenza della lavorazione del ferro. Secondo il mito gli Umbri vi trovarono nuclei stanziali di alcuni popoli del mediterraneo antico, che praticavano il commercio e l'artigianato e conoscevano le tecniche di navigazione. Tra questo i Pelasgi che erano arrivati in Italia dopo il decadimento della cultura egeo-cretese (alcuni miti raccontano che giunsero in Italia dopo la caduta di Troia), mentre gli storici suppongono fossero arrivati in Italia piccoli gruppi di Pelasgi dopo l'esplosione di Santorini e dei terremoti conseguenti che distrussero la civilt\u00e0 egeo-cretese attorno alla fine del XIII secolo a.C. \nOltre a queste migrazioni vi erano quelle dai Balcani da cui si pensa provenissero i Siculi, che probabilmente erano parte dei popoli Illiri, gli stessi che costituirono nel territorio di Trieste ed in Istria la civilt\u00e0 dei Castellieri.\nConquista romana.\nNel 289 a.C. Pretut venne conquistata dai Romani che ne mutarono il nome in Interamnia Praetutiorum (citt\u00e0 tra i fiumi - dei pretuzi).Pi\u00f9 tardi il suo nome sarebbe stato semplificato in \"Praetutium\" (per distinguerla da altre localit\u00e0 che avevano nome Interamnia). \nEpoca medievale e resti archeologici.\nNel Medioevo la citt\u00e0 dei Pretuzi che aveva avuto il nome di Praetut e poi quello romano di Interamnia Praetutiorum, fu conosciuta come \"Aprutium\", nome che indicava sia l'antica citt\u00e0 che la sua diocesi, e pi\u00f9 tardi il nome Aprutium si estese ad indicare l'intera regione a sud del fiume Tronto cio\u00e8 l'Abruzzo, mentre l'antica citt\u00e0 alla fine del duecento prese il nome di Teramo, derivato dal suo nome latino. \nAltro centro importante dei Pretuzi fu Beregra che alcuni studiosi identificano con l'attuale Montorio al Vomano, altri con l'attuale Bisenti ed altri ancora con Civitella del Tronto. &lt;br&gt; A Teramo Le costruzioni romane furono cambiate e trasformate in chiese. La Torre Bruciata divenne il campanile della Cattedrale di Santa Sant'Anna Aprutiensis (distrutta), mentre su un tempio nacque la Cattedrale di San Berardo e di Santa Maria Maria Assunta. L'anfiteatro romano inglob\u00f2 delle case e sul.Palazzo Delfico si ritrov\u00f2 un mosaico di una domus romana.\nAlcuni siti furono completamente abbandonati nel periodo romano e medievale. \u00c8 il caso di Truentum, quello di Beregra, di Vidicini, altro centro che sorgeva tra il Pretuzio e il Piceno. Alcuni templi si trasformarono in luoghi di culto cristiano, altri furono completamente abbandonati e derubati delle loro pietre e preziosi, come accaduto al tempio di Monte Giove. \nA Civitella del Tronto sopra un santuario romano venne costruita L'abbazia di Santa Maria dei Lumi, assieme all'abbazia di Santa Maria in Montesanto. Restano tracce di fontane romane, mentre a Montorio al Vomano in epoca medievale fu spogliato il santuario di Ercole per la costruzione del Convento dei Padri Zoccolanti.\nNel centro storico di Atri l'impianto antico fu gi\u00e0 stravolto dai Romani, che costruirono diverse cisterne, sfruttando l'antico sistema di gallerie sotterranee per adibire tutti i collegamenti con un sistema idraulico efficiente per la realizzazione delle Terme, localizzate nell'area sottostante la Cattedrale. Il teatro romano di Atri, rinvenuto nei primi anni ottanta, \u00e8 stato derubato, probabilmente nel periodo medievale, dei suoi marmi e delle sue statue, che in parte sono conservate nel museo del chiostro della cattedrale. L'impianto di un tempio italico con mura megalitiche si trova all'interno dello spazio delle terme romane su cui fu poi costruita una chiesa in stile bizantino che \u00e8 ancora visibile all'interno del museo della cattedrale e le cui fondazioni sono presenti nella'rea sottostante la stessa. \nUn porto romano, che \u00e8 citato quale porto di Hatria Picena (quindi prima del periodo romano) \u00e8 ancora visibile nelle acque antistanti la Torre di Cerrano nel comune di Pineto e del quale un altro braccio affiora a circa duecento metri dalla spiaggia a sud di Cerrano nel comune di Silvi.\nReligione.\nLa religione dei popoli italici era molto simile a quella utilizzata tra i Latini della Roma Arcaica. \nAlcune divinit\u00e0 erano proprie degli Italici, altre furono importate dall'antica Grecia nel periodo ellenizzante (VII-V sec. a.c.) e dal mondo etrusco.\nSpazio importante nel pantheon delle divinit\u00e0 era dato ad Ercole, che rappresentato con la clava in mano, \u00e8 stato spesso oggetto di ritrovamenti votivi negli scavi archeologici, eseguiti sul territorio degli antichi Pretuzi, dei Vestini e dei Piceni. \nIl Dio Mamerte (il MArte dei Romani) dio della guerra e delle armi, aveva un posto rilevante tra i popoli italici che erano dediti alla battaglia e la cui panoplia era nota in tutto il Mediterraneo per aver avuto il ruolo di mercenari. \nMercenari italici erano arruolati dai Cartaginesi nelle guerre d'Africa e contro i Romani, e probabilmente dagli Etruschi e dai Greci e dai Romani stessi. La panoplia era costituita da un giavellotto a corto raggio, da una lancia, da una spada, da un coltello, un cinturone ed alcune volte dagli schinieri. Sulla testa portavano differenti tipi di elmi. I Piceni, i Pretuziani e i Vestini utilizzavano elmi a calotta ed in rari casi elmi di tipo corinzio, entrambi ornati da piume colorate di uccelli. Sempre nel territorio dei Piceni, dei Pretuziani e dei Vestini sono stati ritrovati i famosi kardiofulakes, dischi corazza che erano indossati all'altezza del cuore. I sanniti avevano l'uso di utilizzare corazze alla maniera sabina e romana e gli elmi avevano una forma simile a quella romana.\nLa dea Vestea (a Roma Dea Vesta e sacerdotesse Vestali), probabilmente una divinit\u00e0 arcaica legata al fuoco eterno della vita e quindi considerabile come divinit\u00e0 naturale dell'elemento fuoco. Anche le divinit\u00e0 naturali ed agresti come la romana Silva e la greca Diana, di cui non consociamo il nome italico, erano divinit\u00e0 seguite dai popoli italici che erano legati a utti i fenomeni e agli episodi naturali. \nLe fonti classiche greche e latine ci regalano un quadro di sacralit\u00e0 in cui i popoli italici si muovevano alla conquista di terreni vergini e nuovi pascoli. Il culto del Ver Sacrum era infatti un'antica sacra tradizione dei popoli umbro-sabelli che defin\u00ec anche l'espansione di questi nell'Italia peninsulare a partire dal XII secolo a.c. Il rito del Ver Sacrum ci \u00e8 stato tramandato dagli storici Tito Livio, Strabone, Plinio il Vecchio, Plinio il Giovane, Silio Italico come una tradizione sacra che veniva attuata dai popoli umbro-sabelli e che consisteva nel consacrare i giovani nati in un periodo particolare al voto di abbandonare la trib\u00f9 una volta raggiunta la maggiore et\u00e0. \nQuesto voto di consacrazione agli dei poteva accadere nel caso di siccit\u00e0 o di qualche altro flagello oppure, nel caso contrario, per ringraziare gli dei di un periodo di particolare fertilit\u00e0 o di vittoria ottenute. \nQuesti giovani seguivano un simbolo che rappresentava un animale totemico (il bue o il toro per i Samnites, un pichus, picchio o pica per i Piceni, un lupo, hirpo in italico, per gli Hirpini ecc.) quando questi trovavano nuovi territori liberi vi costruivano i loro villaggi ed avviavano una sorta di fliazione etcnico-politica con la trib\u00f9 originaria. In effetti il sistema politico-religioso dei popoli Italici li connetteva tutti in una sorta di conoscenza delle origini comuni, che permetteva loro di considerarsi come una confederazione di popoli tribali. \nSappiamo che dagli Umbri discesero i Sabini (che avevano subito a loro volta influenze sia dalla civilt\u00e0 di Vulci, che da quella di Caere e dalle citt\u00e0 del Latium Vetus) dagli Umbro-sabini (proto sabelli) discesero i Piceni e i Pretuzi che si posero sull'area adriatica. Dagli Umbro-sabini discesero anche gli Equi (probabilmente discesi da un Ver Sacrum a seguito di un animale totemico quale il cavallo), i Marsi (probabilmente vocati al Dio Mamerte, il Marte degli Italici) ed i Peligni che occuparono le montagne, le valli e gli altipiani dell'Abruzzo centrale e meridionale.\nPoi da questi popoli discesero i Sanniti (il cui nome in osco safinites, poi storpiato dal latino in Samnites, \u00e8 molto simile a quello del popolo originario dei Sabini o Safinim). Dei Sanniti erano parte le trib\u00f9 dei Frentani, dei Pentri, dei Carecini, dei Marrucini, ecc.). Da questi seguirono i Ver Sacrum degli Hirpini e dei Lucani.\nScavi archeologici.\nInnanzitutto lo scavo di Campovalano dove esiste una delle Necropoli italiane pi\u00f9 antiche ed il cui uso continuativo si fa risalire al XII sec. a.c. mentre le pi\u00f9 recenti tombe risalgono al II\u00b0 sec. a.c. in un'area di circa venti ettari in cui vi sono migliaia di tombe del periodo italico che si considerano contestualmente picene e pretuziane.\nI ritrovamenti di bronzetti votivi e stele a Monte Giove e a Saputelli nel Comune di Cermignano, dove si ipotizza la presenza di un noto Tempio italico. Gli scavi archeologici di Penna Sant'Andrea dove furono rinvenute due cippi funerari con iscrizioni, la cui lingua fu qualificata come sud picena.\nMonumenti archeologici nell'Agro Teramano.\nLa citt\u00e0 di \"Interamnia Praetuttiorum\" (ossia Teramo), mostra ancora vari tratti presso la citt\u00e0 medievale-rinascimentale capoluogo della provincia Teramana. I monumenti archeologici di maggior interesse:\nNote.\n(1) \"Historia Naturalis\" Plinio il Giovane \n(2) \"I Piceni. Concordanze tra fonti antiche, genetica e archeologia sull'identit\u00e0 ...\" Bernardo Carfagna, Ascoli Piceno 2016\n(3) \"I Piceni\", Alessandro Naso, Milano 2000\n(4) \"Popoli e Civilt\u00e0 dell'Italia antica\", "}
{"id": "675755", "revid": "38120", "url": "https://it.wikipedia.org/wiki?curid=675755", "title": "Il Selvaggio", "text": ""}
{"id": "675756", "revid": "599013", "url": "https://it.wikipedia.org/wiki?curid=675756", "title": "Vtr", "text": ""}
{"id": "675758", "revid": "729019", "url": "https://it.wikipedia.org/wiki?curid=675758", "title": "Home Championship 1884", "text": "L'Home Championship di rugby del 1884 si tenne dal 5 gennaio al 12 aprile 1884 e vide la riconferma alla vittoria dell', che tenne anche Calcutta Cup e \"Triple Crown\", mentre all' and\u00f2 il poco invidiabile \"Whitewash\".\nDa segnalare che Irlanda e Galles tornano ad incontrarsi dopo i problemi sopravvenuti nel 1882. Ma gli irlandesi si presentano con soli 13 giocatori e due giocatori gallesi vengono \"prestati\" agli ospiti\nRisultati.\nPer quanto riguarda i risultati vi sono diverse fonti, in funzione del sistema di punteggio utilizzato.\nVa anche tenuto conto che in realt\u00e0 solo nel 1896 apparve sul \"Times\" una classifica (ufficiosa) che considerava i test match disputati anno per anno e che il torneo non ebbe per oltre un secolo una classifica ufficiale.\nPoich\u00e9 si cominci\u00f2 a stilare queste classifiche solo qualche anno dopo, si considera talvolta il sistema di punteggio introdotto nel 1886:\nQuesti sarebbero dunque i punteggi\nIn realt\u00e0 il punteggio dell'epoca prevedeva come discriminanti i gol (trasformazioni e drop) e non conteggiava le mete, conteggiate solo nel caso di parit\u00e0. Ad esempio Galles-Inghilterra fin\u00ec con il risultato di 1 goal e 2 mete a 1 goal a una meta per l'Inghilterra."}
{"id": "675760", "revid": "984922", "url": "https://it.wikipedia.org/wiki?curid=675760", "title": "Cantone di Saint-Herblain-Est", "text": "Il Cantone di Saint-Herblain-Est era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte del comune di Saint-Herblain."}
{"id": "675763", "revid": "984922", "url": "https://it.wikipedia.org/wiki?curid=675763", "title": "Cantone di Saint-Herblain-Ovest-Indre", "text": "Il Cantone di Saint-Herblain-Ovest-Indre era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte del comune di Saint-Herblain e il comune di Indre."}
{"id": "675765", "revid": "287204", "url": "https://it.wikipedia.org/wiki?curid=675765", "title": "Jijia", "text": "Il Jijia \u00e8 un fiume che scorre in Romania; \u00e8 uno degli affluenti pi\u00f9 importanti del Prut.\nPercorso.\nNasce in Romania, presso la citt\u00e0 di Dorohoi, dai Carpazi Boscosi. Scorre verso sud attraversando i distretti Boto\u0219ani e quello di Ia\u0219i, dove nell'omonima citt\u00e0 confluisce da destra nel fiume Prut, dopo circa 275\u00a0km di corso.\nAffluenti.\nIl Jijia riceve moltissimi affluenti che hanno una portata irregolare, alterata da piene imponenti e secche complete; i principali sono il Bahlui, il Sitna e il Milet\u00edn."}
{"id": "675769", "revid": "767487", "url": "https://it.wikipedia.org/wiki?curid=675769", "title": "Cantone di Saint-Philbert-de-Grand-Lieu", "text": "Il Cantone di Saint-Philbert-de-Grand-Lieu \u00e8 una divisione amministrativa dell'Arrondissement di Nantes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 12 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "675770", "revid": "125070742", "url": "https://it.wikipedia.org/wiki?curid=675770", "title": "Porta del Paradiso", "text": "La Porta del Paradiso \u00e8 la porta est del Battistero di Firenze, quella principale situata davanti al Duomo di Santa Maria del Fiore. Realizzata dall'orefice e scultore Lorenzo Ghiberti tra il 1425 e il 1452 (con un'importante collaborazione del figlio Vittore) rappresenta il suo capolavoro, nonch\u00e9 una delle opere pi\u00f9 famose del Rinascimento fiorentino. Completamente dorata, fu soprannominata \"del Paradiso\" da Michelangelo Buonarroti. Danneggiati durante l'alluvione di Firenze, i pannelli originali, dopo essere stati sottoposti a restauro, sono conservati nel vicino Museo dell'Opera del Duomo.\nStoria.\nI primi due battenti bronzei del Battistero, rivolti a sud, vennero realizzati da Andrea Pisano e installati nel 1336 (\"Storie di san Giovanni Battista\"). Lorenzo Ghiberti aveva concluso la porta che oggi si trova sul lato nord nel 1424, quella che era nata dal celebre concorso delle formelle al quale aveva partecipato anche Filippo Brunelleschi, e che era destinata all'accesso principale del Battistero, quello a est rivolto alla cattedrale. Soddisfatti del risultato, gli Operai, con un procedimento inusuale, decisero allora di affidare immediatamente, senza concorso, l'incarico di realizzare anche la terza porta a Ghiberti, che era appena tornato da un soggiorno a Venezia (contratto datato 2 gennaio 1425), che sarebbe stata destinata al lato nord. All'artista venne data libert\u00e0 interpretativa del tema, che doveva riguardare una serie di scene dell'Antico Testamento scelte da Leonardo Bruni, cancelliere della Repubblica e fine umanista. Inizialmente lo schema previsto doveva essere del tutto simile alle altre porte, con ventotto formelle di cui otto, nelle due file inferiori, riservate a figure singole di profeti. L'idea di creare qualcosa di nuovo avvenne in corso d'opera, tant'\u00e8 vero che lo schema a ventotto riquadri centrati da borchie \u00e8 tuttora visibile nel lato posteriore della porta.\nSpecializzandosi in scene di maggior respiro in quegli anni (le formelle del Battistero di Siena, l'arca di san Zanobi), Ghiberti dovette prendere la decisione di ridurre il pi\u00f9 possibile le partizioni, riducendo il numero delle formelle e ingrandendone il formato, optando inoltre per la forma quadrata anzich\u00e9 l'ormai antiquato quadrilobo. La nuova idea piacque agli Operai, che chiesero probabilmente ad Ambrogio Traversari, generale dell'Ordine camaldolese, di fornire un nuovo piano iconografico: egli, protetto da Cosimo il Vecchio, era infatti conoscitore del greco, praticamente l'unico in grado a quel tempo a Firenze di consultare alcuni testi usati come fonte per molti degli episodi raffigurati, poich\u00e9 spesso ancora da tradurre. Il cambio di programma era sicuramente avvenuto nel 1435, anno in cui Cosimo de' Medici ritorn\u00f2 a Firenze dall'esilio, episodio al quale sembra alludere la formella con le \"Storie di Giuseppe\".\nCome ricord\u00f2 l'artista stesso nei \"Commentari\": \u00abMi fu data licenza [che io] la conducessi [la porta] in quel modo ch'io credessi tornasse pi\u00f9 perfettamente e pi\u00f9 ornata e ricca\u00bb, cio\u00e8 senza limite alla spesa.\nNon ci si cur\u00f2 molto neanche del tempo: alla fine la gestazione richiese ben 27 anni. Solo nel 1452 il Ghiberti ormai settantenne install\u00f2 gli ultimi pannelli bronzei. Negli anni si succedettero all'impresa uno stuolo di aiuti e allievi, tra cui alcuni artisti affermati: oltre ai figli dell'artista Vittore e Tommaso Ghiberti, ci furono Luca della Robbia, Donatello, Michelozzo (dal 1436 al 1442), Benozzo Gozzoli (dal 1442) e Bernardo Cennini.\nLa ricca documentazione dell'Opera del Duomo permette di stilare una sintetica cronologia dell'opera: entro il 1429 erano stati gettati i battenti e il telaio, nel 1439 cinque formelle su dieci erano pronte; un'altra venne completata entro il 1443 e le ultime quattro videro la luce entro il 1447. Nell ultime fasi il ruolo del figlio Vittore fu sempre pi\u00f9 di rilievo; dal '48 erano rimasti da completare le parti decorative accessorie e nel 1451 padre e figlio furono autorizzati ad assumere un maggior numero di aiuti, per velocizzare le fasi finali. Nel luglio del 1452 infine avvenne la solenne inaugurazione, con un risultato cos\u00ec al di sopra delle aspettative da decidere di riservare ai nuovi battenti il posto d'onore davanti al Duomo (detto \"Paradisium\"), spostando l'altra porta ghibertiana sul lato nord, dove ancora oggi si trova.\nL'anno successivo, nell'aprile, l'Arte della Lana decise di offrire a Lorenzo e Vittore Ghiberti lo stabile vicino all'ospedale di Santa Maria Nuova, dove era stata lavorata la porta, al posto del saldo di circa 250 fiorini che ancora spettava loro.\nForse deriva proprio dall'antico nome del luogo l'appellativo di \"Porta del Paradiso\", mentre Vasari forn\u00ec una versione diversa, attribuendo l'idea a Michelangelo, che osservando le due ante bronzee avrebbe pronunciato: \u00abelle son tanto belle che elle starebbon bene alle porte del Paradiso\u00bb. Lo stesso Vasari lod\u00f2 ampiamente la Porta: \u00abla pi\u00f9 bella opera del mondo che si sia vista mai fra gli antichi e moderni\u00bb, caratterizzata da \u00abgravit\u00e0 [...], leggiadria e grazia\u00bb.\nLa porta rimase al suo posto per secoli, ben conservata, grazie all'alta qualit\u00e0 del lavoro svolto da Ghiberti, evitando cos\u00ec restauri. Nemmeno la doratura venne mai ritoccata. Nel 1772 Raimondo Cocchi, direttore delle Gallerie Granducali, rifiut\u00f2 di far pulire la porta, come richiesto dal Mengs, forse per un temporaneo scadimento di interesse verso la figura del Ghiberti, che fortunatamente preserv\u00f2 il capolavoro da interventi impropri. Nel Settecento comunque era stato steso uno strato di vernice scura che cancellava la luminosit\u00e0 irregolare dell'oro, poco gradita in epoca neoclassica . \nNell'Ottocento Auguste Rodin cre\u00f2 una specie di opposto a questa porta, la cosiddetta \"Porta dell'Inferno\".\nLe fotografie anteriori al 1943 mostrano la porta ancora molto scura. Per scampare ai bombardamenti venne smantellata in quell'anno e nascosta in una galleria tra Firenze e Incisa Valdarno. Finita la guerra si procedette a un primo restauro guidato da Bruno Bearzi, all'epoca considerato restauratore ufficiale della Soprintendenza. Questi, con l'ausilio di una soluzione concentrata di idrossido di sodio, riport\u00f2 alla luce la superficie dorata del 1452 di cui ormai si erano perse le tracce. La notizia di questa scoperta trapel\u00f2 sui giornali alla fine del maggio 1946 e nell'arco di pochi giorni fu oggetto di interesse di numerose testate giornalistiche d'Europa e del mondo. \nLa Porta torn\u00f2 quindi al Battistero il 24 giugno 1948, nel giorno del patrono della citt\u00e0, ma nel 1966 fu messa nuovamente a dura prova dall'alluvione.\nIl restauro.\nNel 1966 l'alluvione fece spalancare la porta per la forza dell'acqua e strapp\u00f2 via dal telaio sei dei dieci pannelli, ricollocati poi, dopo un primo intervento di pulitura della superficie, facendovi nuovi fori. In quell'occasione ci si rese conto come l'azione degli agenti atmosferici, aggravata dall'inquinamento, avesse innescato un processo di grave degrado delle formelle, poich\u00e9 la formazione di ossidi sulla superficie ne comprometteva la doratura.\nSi decise allora di avviare un restauro complessivo affidato all'Opificio delle pietre dure, a partire dalle sei formelle distaccate durante l'alluvione. Nel 1990, quando quattro formelle erano gi\u00e0 in corso di restauro, l'intera porta venne ricoverata nei depositi dell'Opificio e sostituita da una copia moderna, che ancora oggi si vede al Battistero, realizzata grazie al generoso contributo della corporation giapponese (la Sun Motoyama), utilizzando un calco preso nei primi anni del dopoguerra. La fonditura, eseguita dalla ditta Marinelli, segu\u00ec metodi tradizionali, mentre la doratura, curata dalla ditta parigina Chardon &amp; Fils, fu approntata col metodo galvanico, essendo vietata la tradizionale e pericolosa procedura ad amalgama di mercurio, causa di vapori venefici.\nCon la pulitura si \u00e8 scoperto che la doratura visibile, in larga parte integra, \u00e8 quella originaria, smentendo l'ipotesi che fosse frutto di restauri.\nI pannelli restaurati sono stati via via esposti nel Museo dell'Opera del Duomo in speciali teche contenenti azoto: l'ultima formella ad essere esposta al pubblico \u00e8 tornata solo nel novembre 2006, a pochi giorni dal quarantennale dell'alluvione.\nCol restauro dei battenti, completato nel 2012, l'intero portale \u00e8 stato rimontato nel Museo dell'Opera del Duomo. L'esposizione avvenne l'8 settembre 2012, giorno della festa dell'Opera di Santa Maria del Fiore.\nDescrizione.\nLe cornici.\nOgni battente \u00e8 incorniciato da due lunghi listelli dorati ai lati, uno in alto, uno in basso, e riquadri con quattro testine agli angoli. I listelli orizzontali mostrano un personaggio biblico o profeta ciascuno, in posizione sdraiata, mentre quelli verticali ne hanno cinque ciascuno collocati in edicole, per un totale di 24 personaggi. Inoltre tra le edicolette si trovano quattro testine sporgenti per fila che, con quelle angolari, formano pure un totale di ventiquattro, dedicate a profeti e sibille. Pi\u00f9 o meno all'altezza dello spettatore, al centro, Ghiberti inser\u00ec in una testina il proprio autoritratto.\nLe due file verticali di ciascun battente hanno quindi cinque scene ciascuna, circondate da quattro cornici che contengono in tutto 24 piccole nicchie con figure bibliche e 24 medaglioni con teste e piccoli busti, tra i quali si riconosce un autoritratto del Ghiberti stesso, affiancato a quello del figlio Vittore.\nNel telaio del battente sinistro, tra le \"Storie di Isacco\" e quelle \"di Mos\u00e9\", si trova la firma dell'artista in lettere antiche, con la \"N\" col tratto diagonale inverso: \u00ab\u00bb; sull'altro battente prosegue alla stessa altezza: \u00ab\u00bb.\nNegli stipiti e nell'architrave corrono poi ghirlande di piante e d'animali in bronzo dorato. Nelle ghirlande si trovano vari animaletti quali locuste, rane, cicale e lucertole, che richiamano dotte citazioni derivate da Plinio e citate anche nei \"Commentari\": il pi\u00f9 grande bronzista dell'antichit\u00e0 Mirone infatti, secondo lo storico romano, aveva fatto un monumento alla cicala e alla locusta; la lucertola era inoltre presente in una celebre statua di Prassitele, l'\"Apollo sauroctono\", e con i nomi di Batrachos (rana) e Sauros (lucertola) due architetti avevano firmato il Portico di Ottavia a Roma.\nI pannelli.\nOgni pannello quadrato raggruppa pi\u00f9 storie bibliche rappresentate contemporaneamente. Rispetto alla porta di Andrea Pisano o a quella nord, ogni pannello mostra numerosi episodi, differenziati dalla posizione e dall'altezza del rilievo (dallo stiacciato sullo sfondo all'altorilievo in primo piano). Arrivano cos\u00ec ad essere rappresentate pi\u00f9 di cinquanta scene in tutto. Le nuove scoperte prospettiche condizionarono la scelta della divisione in dieci scomparti, poich\u00e9 questo metodo si adattava meglio ai valori di razionalit\u00e0 e sintesi apportati dal Rinascimento.\nLa visione spaziale \u00e8 unitaria con molti particolari architettonici costruiti virtuosamente in prospettiva. Celebre \u00e8 la rappresentazione dell'edificio rotondo nella scena di Giuseppe, e sorprende per esempio la raffigurazione in scorcio di un asino in quella di Abramo.\nGhiberti dimostr\u00f2 cos\u00ec di esser capace di aggiornare il suo stile alle novit\u00e0 rinascimentali maturate in quegli anni, soprattutto legate all'attivit\u00e0 di Donatello, verso il cui stile \"stiacciato\" Ghiberti \u00e8 particolarmente debitore.\nIl tema generale \u00e8 quello della Salvezza fondata sulla tradizione patristica latina e greca. Le scene principali di ciascun pannello sono:\nDopo le prime tre formelle, incentrate sul tema del peccato, dalla quarta si inizia ad evidenziare in maniera pi\u00f9 esplicita il ruolo salvifico di Dio e la prefigurazione della venuta di Cristo: il sacrificio di Isacco ricorda quello di Cristo, la rinuncia della primogenitura da Esa\u00f9 a Giacobbe ricorda il passaggio del testimone dal popolo eletto ai gentili, e la storia di Giuseppe venduto dai fratelli e poi misericordioso verso di essi ricorda il Cristo che si sacrifica e poi perdona. Quest'ultima scena, con il protagonista tradito dai fratelli e in seguito loro salvatore nonch\u00e9 portatore di benessere per tutta la comunit\u00e0, sembra una discreta ma evidente proiezione della storia di Cosimo de' Medici, prima cacciato e poi riaccolto dalla citt\u00e0, sotto il cui controllo si apriva un'epoca di rinnovata prosperit\u00e0.\nLe successive tre scene (Mos\u00e8, Giosu\u00e8 e Davide) ribadiscono come la salvezza umana dipenda dall'intervento divino, mentre la decima (\"Incontro tra Salomone e la regina di Saba\") ha una doppia valenza, sia come matrimonio ideale tra Cristo e la sua Chiesa, sia come celebrazione del successo politico dei Medici nel riunire la Chiesa d'Occidente e quella d'Oriente durante il concilio di Firenze del 1439.\n\u00c8 possibile individuare la cronologia interna dei riquadri analizzando una tra le pi\u00f9 antiche, quella con le \"Storie di Caino e Abele\", formata da sei episodi sparsi nel paesaggio, in cui la lettura \u00e8 faticosa, poich\u00e9 si svolge prima a sinistra, dallo sfondo verso il primo piano, poi, nello stesso senso, a destra.\nNelle formelle pi\u00f9 tarde si raggiunse una maggiore leggibilit\u00e0, dando spazio maggiore a certi episodi a scapito di altri, in modo da razionalizzare l'immagine aiutandosi anche con un regolare sfondo architettonico. Ne \u00e8 esempio il \"Sacrificio di Isacco\", dove le figure sono fuse con il paesaggio circostante in modo che l'occhio venga condotto verso la scena principale rappresentata, in alto a destra.\nStile.\nI complessi significati, su pi\u00f9 livelli, sono trasposti con un linguaggio semplice ma molto colto, con i personaggi che si muovono con naturalezza negli sfondi e un'ampia profusione di citazioni che spaziano dall'arte classica a quella gotica. In primo piano si trovano solitamente le figure ad alto rilievo, via via pi\u00f9 schiacciato a mano a mano che si procede nei piani in profondit\u00e0, con l'occhio condotto in profondit\u00e0 dai leggerissimi trapassi spaziali, che sfruttano al massimo le potenzialit\u00e0 illusionistiche dello \"stiacciato\". La prospettiva fonde i vari episodi, ma essa non \u00e8 mai applicata in maniera rigorosa, spingendosi solo fino al punto che crea uno spazio ben definito e unitario, privilegiando la chiarezza narrativa.\nPermane comunque un gusto di natura tardogotica, nell'attenzione al dettaglio minuto, nella definizione delle figure con linee ondulate ed eleganti (come gli \"Angeli\" nelle \"Storie di Isacco\"), nella variet\u00e0 di piante e animali raffigurati, ecc.\nIl linguaggio appare quindi accattivante, privo di asprezze e aggiornato allo stile moderno, ma non secondo un canone rivoluzionario, ma piuttosto di mediazione, che garant\u00ec a Ghiberti una vasta ed immediata diffusione."}
{"id": "675772", "revid": "767487", "url": "https://it.wikipedia.org/wiki?curid=675772", "title": "Cantone di Vallet", "text": "Il Cantone di Vallet \u00e8 una divisione amministrativa dell'Arrondissement di Nantes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 12 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono passati a 12, ridottisi poi a 11 dal 1\u00ba gennaio 2016 per effetto della fusione dei comuni di Barbechat e La Chapelle-Basse-Mer per formare il nuovo comune di Divatte-sur-Loire:"}
{"id": "675773", "revid": "984922", "url": "https://it.wikipedia.org/wiki?curid=675773", "title": "Cantone di Vertou", "text": "Il Cantone di Vertou \u00e8 una divisione amministrativa dell'Arrondissement di Nantes.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 5 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 5:"}
{"id": "675774", "revid": "984922", "url": "https://it.wikipedia.org/wiki?curid=675774", "title": "Cantone di Vertou-Vignoble", "text": "Il Cantone di Vertou-Vignoble era una divisione amministrativa dell'Arrondissement di Nantes.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "675777", "revid": "984922", "url": "https://it.wikipedia.org/wiki?curid=675777", "title": "Cantone di La Baule-Escoublac", "text": "Il Cantone di La Baule-Escoublac \u00e8 una divisione amministrativa dell'Arrondissement di Saint-Nazaire.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 2 a 6 comuni.\nComposizione.\nI 2 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "675784", "revid": "110157", "url": "https://it.wikipedia.org/wiki?curid=675784", "title": "Cantone di Bourgneuf-en-Retz", "text": "Il Cantone di Bourgneuf-en-Retz era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "675790", "revid": "339392", "url": "https://it.wikipedia.org/wiki?curid=675790", "title": "Jacuzia", "text": ""}
{"id": "675791", "revid": "12582", "url": "https://it.wikipedia.org/wiki?curid=675791", "title": "Acido Solforico", "text": ""}
{"id": "675792", "revid": "110157", "url": "https://it.wikipedia.org/wiki?curid=675792", "title": "Cantone di Le Croisic", "text": "Il Cantone di Le Croisic era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "675794", "revid": "984922", "url": "https://it.wikipedia.org/wiki?curid=675794", "title": "Cantone di Gu\u00e9rande", "text": "Il Cantone di Gu\u00e9rande \u00e8 una divisione amministrativa dell'Arrondissement di Saint-Nazaire.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 10 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "675799", "revid": "767487", "url": "https://it.wikipedia.org/wiki?curid=675799", "title": "Cantone di Herbignac", "text": "Il Cantone di Herbignac era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "675800", "revid": "767487", "url": "https://it.wikipedia.org/wiki?curid=675800", "title": "Cantone di Montoir-de-Bretagne", "text": "Il Cantone di Montoir-de-Bretagne era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "675804", "revid": "110157", "url": "https://it.wikipedia.org/wiki?curid=675804", "title": "Cantone di Paimb\u0153uf", "text": "Il Cantone di Paimb\u0153uf era una divisione amministrativa dell'Arrondissement di Saint-Nazaire.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "675813", "revid": "767487", "url": "https://it.wikipedia.org/wiki?curid=675813", "title": "Cantone di Pontch\u00e2teau", "text": "Il Cantone di Pontch\u00e2teau \u00e8 una divisione amministrativa dell'Arrondissement di Saint-Nazaire e dell'Arrondissement di Ch\u00e2teaubriant.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 13 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 13:"}
{"id": "675821", "revid": "74801", "url": "https://it.wikipedia.org/wiki?curid=675821", "title": "Oblast' di Saratov", "text": "L'oblast' di Saratov (in russo \"\u0421\u0430\u0440\u0430\u0301\u0442\u043e\u0432\u0441\u043a\u0430\u044f \u043e\u0301\u0431\u043b\u0430\u0441\u0442\u044c\", Saratovskaja Oblast') \u00e8 un'oblast' della Russia ed \u00e8 situata nella parte meridionale della Russia europea.\nGeografia.\nIn passato vi era una forte minoranza di tedeschi ormai quasi tutti rimpatriati.\nLe citt\u00e0 principali della \"oblast\" sono:\nFuso orario.\nL\"oblast\" di Saratov si trova da dicembre 2016 nel fuso orario di Samara (SAMT), in anticipo di 4 ore sull'UTC.\nSuddivisioni amministrative.\nLa divisione amministrativa di secondo livello della \"oblast\" comprende:\n\"Rajon\".\nLa \"oblast\" di Saratov comprende 38 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast\"):\nCitt\u00e0.\nI centri abitati della \"oblast\" che hanno lo \"status\" di citt\u00e0 (\"gorod\") sono 18 (in grassetto le citt\u00e0 sotto la diretta giurisdizione della \"oblast\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono invece 27 (al 1\u00ba gennaio 2010):"}
{"id": "675822", "revid": "767487", "url": "https://it.wikipedia.org/wiki?curid=675822", "title": "Cantone di Pornic", "text": "Il Cantone di Pornic \u00e8 una divisione amministrativa dell'Arrondissement di Saint-Nazaire.\nA seguito della riforma approvata con decreto del 25 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 8 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8, con Arthon-en-Retz che dal 1\u00ba gennaio 2016 si \u00e8 fuso con Ch\u00e9m\u00e9r\u00e9 (Cantone di Machecoul) diventando parte del nuovo comune di Chaumes-en-Retz:"}
{"id": "675827", "revid": "26415", "url": "https://it.wikipedia.org/wiki?curid=675827", "title": "Nave metaniera", "text": ""}
{"id": "675828", "revid": "26415", "url": "https://it.wikipedia.org/wiki?curid=675828", "title": "Navi metaniere", "text": ""}
{"id": "675831", "revid": "1226", "url": "https://it.wikipedia.org/wiki?curid=675831", "title": "Costruzioni in acciaio", "text": ""}
{"id": "675838", "revid": "449106", "url": "https://it.wikipedia.org/wiki?curid=675838", "title": "Pellegai", "text": "Pellegai \u00e8 una frazione del comune di Borgo Valbelluna (Belluno).\nLuoghi di culto.\nNel paesino esistono due chiese, l'una intitolata a San Martino, l'altra a San Lorenzo, oltre ad un caratteristico campanile, posto solitario sulla sommit\u00e0 di un colle. \nSulla facciata della chiesa di San Martino esiste un affresco consumato dal tempo di autore ignoto, raffigurante il gigante San Cristoforo che traghetta il Bambino attraverso le acque di un fiume.\nLa chiesa ha un'origine antica, anche se non documentata. \u00c8 orientata con l'abside verso Oriente, dove nasce il sole (Luce di Cristo). Inoltre l'asse dell'abside risulta leggermente inclinato rispetto all'asse della navata, particolare architettonico che richiama simbolicamente la testa reclinata del Cristo sulla croce. \nGeografia fisica.\nTerritorio.\nLa frazione di Pellegai confina ad Ovest con la frazione di Samprogno. Le due frazioni insieme con Carve e Valmaor rappresentano la fascia alta dell'abitato di Mel.\nAttraverso la salita detta di Pontera si giunge a Zelant di Mel, ameno luogo di ristoro e villeggiatura, in mezzo a boschi verdeggianti, luogo di passaggio di ippovie. \nNella vicina localit\u00e0 di Frende (a est) fino al 2010 si \u00e8 tenuta annualmente una gara di Apecross su neve/ghiaccio, particolare disciplina motoristica fai da te basata su motori e telai, originali o modificati, del famoso mezzo triruota ape Piaggio.\nSport.\nImpianti sportivi.\nNella vicina frazione di Samprogno esiste un piccolo e curato campo sportivo, ideale per praticare il calcio a sette.\nLibri di riferimento.\nMel, storia e leggende arte e usanze. Autori Sauro Francescon e Nino Sartori, ed. 1991.\nMel, nella storia e nell'arte. Autori Sauro Francescon e Nino Sartori, ed. 1982\nCollegamenti esterni.\nhttp://digilander.libero.it/pellegai"}
{"id": "675844", "revid": "70287", "url": "https://it.wikipedia.org/wiki?curid=675844", "title": "Pregola", "text": ""}
{"id": "675851", "revid": "675860", "url": "https://it.wikipedia.org/wiki?curid=675851", "title": "Testuggine", "text": ""}
{"id": "675852", "revid": "767487", "url": "https://it.wikipedia.org/wiki?curid=675852", "title": "Golden Globe 1945", "text": "Non ci furono nomination ma vennero direttamente designati i vincitori.\nI vincitori del Premio Golden Globe nel 1945 in ordine per categoria sono:"}
{"id": "675868", "revid": "1610933", "url": "https://it.wikipedia.org/wiki?curid=675868", "title": "Boto", "text": ""}
{"id": "675869", "revid": "1610933", "url": "https://it.wikipedia.org/wiki?curid=675869", "title": "Bonto", "text": ""}
{"id": "675870", "revid": "1305772", "url": "https://it.wikipedia.org/wiki?curid=675870", "title": "Delfino rosa", "text": "Per delfino rosa si pu\u00f2 intendere due specie:"}
{"id": "675871", "revid": "92723", "url": "https://it.wikipedia.org/wiki?curid=675871", "title": "Tegla Loroupe", "text": "Biografia.\nTegla Loroupe \u00e8 di etnia pokot; \u00e8 cresciuta nel suo villaggio con altri 24 fratelli (il padre aveva 5 mogli). Ha passato l'infanzia a lavorare i campi e a badare ai fratelli pi\u00f9 piccoli, finch\u00e9 - all'et\u00e0 di 7 anni - non inizi\u00f2 la scuola. Ogni giorno doveva affrontare a piedi nudi 10 chilometri ad andare e altrettanti a tornare. Proprio a scuola cominci\u00f2 a gareggiare, raccogliendo molti successi sugli 800 e sui 1500 metri piani, anche contro atlete pi\u00f9 grandi di lei.\nDecise cos\u00ec di intraprendere la carriera di atleta, supportata in questo soltanto dalla madre e dalla sorella maggiore. Neppure la federazione keniota sembrava credere in lei, ritenendola troppo minuta (1,53 m di altezza). Tuttavia, dopo che nel 1988 ebbe vinto una prestigiosa gara di corsa campestre nel suo paese, fu invitata a partecipare ai suoi primi campionati mondiali giovanili, dove concluse al 28\u00ba posto.\nLa carriera agonistica.\nMolti i primati stabiliti dalla Loroupe in carriera. \u00c8 stata la prima donna africana a vincere la maratona di New York (1994) e la prima keniota a stabilire il miglior tempo al mondo (ancora non si parlava di record mondiale su quella distanza, riconosciuto dalla World Athletics solo dal 2004) nella maratona (l'ultima a Berlino nel 1999, con 2h20'43\").\nSuccessivamente il record stabilito a Berlino \u00e8 stato battuto, ma la Loroupe detiene ancora i record mondiali sui 20000, 25000 e 30000 m piani.\nLa sua prima medaglia in campo internazionale fu il bronzo ai Mondiali di mezza maratona a Bruxelles e la prima vittoria importante fu - come ricordato - a New York l'anno successivo, bissata poi nel 1995. In quello stesso anno vince il suo primo bronzo ai Mondiali, sui 10000 m piani, bissato poi nel 1999 a Siviglia.\nSulla stessa distanza ha vinto l'oro ai Goodwill Games nel 1994 e 1998 mentre nel 1994, 1995 e 1996 vince la BOclassic gara sui 5\u00a0km che si svolge il 31 dicembre a Bolzano.\nNel 1997 centra due importanti vittorie: la prima vittoria alla maratona di Rotterdam (cui seguiranno le vittorie nel 1998 e nel 1999) e la prima vittoria ai Mondiali di mezza maratona (bissati nel [1998). Grazie anche a questi successi raggiunge la vetta della classifica mondiale.\nIl 1999 \u00e8 un altro anno magico, nella maratona (di nuovo Rotterdam e Berlino, cui si aggiunge il secondo posto ad Osaka), ma anche in pista, con la medaglia di bronzo nei 10000 m piani ai Mondiali di Siviglia. A fine stagione si riconferma in testa alla classifica mondiale.\nNel 2000 vince le maratone di Roma e di Londra, e stabilisce il record sui 20000 m piani (a Borgholzhausen, in Germania, 1h05'26\"6), ma la partecipazione ai Giochi olimpici di Sydney non \u00e8 altrettanto fruttuosa: a causa di un'intossicazione da cibo avariato la notte prima della gara non va oltre la 5\u00aa piazza nei 10000 m piani e la 13\u00aa nella maratona. Gli strascichi di questo incidente, ed altri problemi fisici, si protrarranno per tutto il 2001, impedendole di esprimersi al meglio.\nTorna ad una vittoria importante nel 2002, alla maratona di Losanna. In quello stesso anno stabil\u00ec anche il record sui 25000 m piani (1h27'05\"9 a Mengerskirchen). Al 2003 risalgono invece il record sui 30000 m piani (1h45'50\"0 a Warstein) e la vittoria alla maratona di Colonia.\nNel 2004 vince la maratona di Lipsia mentre nel 2006 arriva seconda alla maratona di Venezia e vince la mezza maratona di Hong Kong.\nL'attivit\u00e0 benefica.\nA partire dal 2003, Tegla Loroupe ha promosso una serie di corse (le \"Peace Races\") per la promozione della pace nella regione dei grandi laghi, sotto l'egida della \"Tegla Loroupe Peace Foundation\" (\"TLPF\"). Le corse ora sono 4: Uganda Peace Race, Southern Sudan Peace Race, Kapenguria Peace Race e Tana-River Peace Race.\nLa TLPF \u00e8 un'organizzazione benefica che si occupa dello sviluppo socio-economico della zona racchiusa tra il corno d'Africa e la regione dei Grandi Laghi.\n\"Il principale scopo della Fondazione \u00e8 sostenere e favorire iniziative che promuovano risoluzioni di conflitti, pace e iniziative atte a ridurre la povert\u00e0, che aumentino i mezzi di sussistenza e la capacit\u00e0 di recupero delle persone povere afflitte dalla vulnerabilit\u00e0 nei conflitti e contese civili nella regione\".\n\"L'organizzazione benefica considera un mondo pacifico, prospero e giusto nel quale lo sport \u00e8 un fattore di unit\u00e0 e fratellanza.\"\nLa fondazione ha cominciato la costruzione di un complesso denominato \"Tegla Loroupe Peace Academy\", a Kapenguria in Kenya. Nelle intenzioni dei promotori sar\u00e0 una scuola modello, che offrir\u00e0 l'accesso alla scolarizzazione ai bambini abbandonati o resi orfani dalla guerra e dall'AIDS, ma anche un'istituzione che favorisca la pace e lo sviluppo pacifico dei paesi coinvolti dai progetti.\nTegla Loroupe ha contribuito alla creazione della Squadra Olimpica dei Rifugiati che ha partecipato ai Giochi olimpici di Rio e parteciper\u00e0 nel 2021 ai Giochi di Tokyo. In particolare ha allestito in Kenya un campus dove i rifugiati possono soggiornare e allenarsi nella corsa.\nTegla Loroupe \u00e8 ambasciatrice UNICEF e ambasciatrice ONU per lo sport."}
{"id": "675872", "revid": "1610933", "url": "https://it.wikipedia.org/wiki?curid=675872", "title": "Delfino amazzonico", "text": ""}
{"id": "675877", "revid": "125019", "url": "https://it.wikipedia.org/wiki?curid=675877", "title": "Jimmy Dorsey", "text": "\u00c8 stato un importante musicista jazz, nonch\u00e9 leader di proprie \"big band\".\nBiografia.\nSuo padre fu un insegnante di musica, mentre anche suo fratello minore, Tommy Dorsey, divent\u00f2 un musicista conosciuto. Jimmy nella sua giovent\u00f9 suonava la tromba, interprendando una parte in una rappresentazione in stile Vaudeville nel 1913. Cambi\u00f2 il suo strumento nel sassofono nel 1915, quindi si perfezion\u00f2 anche nel clarinetto.\nLa jazz band.\nInsieme a suo fratello Tommy, fond\u00f2 una delle prime jazz bands a diffondersi via radio, la Dorsey Novelty Six. Nel 1924 abbandon\u00f2 il complesso familiare e si un\u00ec ai California Ramblers, trasferendosi a New York City. Fu molto attivo, pubblicando molti lavori negli anni venti. Nel 1930 entr\u00f2 nel complesso di Ted Lewis, con cui attravers\u00f2 l'Europa.\nDopo il suo ritorno negli Stati Uniti, Jimmy lavor\u00f2 brevemente con Rudy Vallee, e molti altri \"bandleaders\", oltre a continuare il suo lavoro nella Dorsey Brothers Orchestra con suo fratello Tommy. Quest'ultimo si distacc\u00f2 dal complesso familiare per formare un suo gruppo nel 1935, dopo una disputa con Jimmy. La Dorsey Brothers Orchestra divenne la Jimmy Dorsey Orchestra, includendo musicisti come Bobby Byrne, Ray McKinley e Skeet Herfurt, insieme ai coristi Bob Eberly e Kay Weber.\nNel 1939 Jimmy scelse Helen O'Connell come sua voce femminile. Lei e Bob Everly possedevano un certo fascino da \"ragazzi della porta accanto\", e la loro accoppiata vincente contribu\u00ec al successo di molti brani del gruppo. La maggior parte dei brani interpretati da Dorsey, O'Connell ed Eberly erano registrati secondo un curioso schema di tipo \"a-b-c\". Eberly cantava nel primo minuto del brano, di solito una lenta ballata romantica, il minuto seguente era caratterizzato da un'apertura di tutta la band capitanata dal sassofono di Jimmy, mentre l'ultimo minuto era cantato da Helen O'Connell, in un tempo leggermente pi\u00f9 vivace, e a volte con testo in spagnolo.\nJimmy continu\u00f2 a condurre la sua band fino agli inizi degli anni cinquanta. Nel 1953 si riun\u00ec al fratello, nel suo gruppo The Fabulous Dorseys, e ne fu al comando dopo la morte di Tommy. Jimmy visse solo per pochi mesi dopo la morte del fratello, e mor\u00ec a New York nel 1957 di cancro. Poco prima della sua morte gli fu assegnato un disco d'oro per il suo pezzo \"So Rare\". Questo brano si distinse inoltre per essere stata la prima canzone al top delle classifiche (secondo posto nella classifica del \"Billboard Magazine\") durante la prima decade dell'epoca del rock 'n' roll.\nIl cinema.\nJimmy Dorsey comparve inoltre in un gran numero di pellicole hollywoodiane, tra cui \"That Girl From Paris\", \"Shall We Dance?\", \"The Fleet's In\", \"Lost in Harlem\", \"I Dood It\"."}
{"id": "675891", "revid": "1149807", "url": "https://it.wikipedia.org/wiki?curid=675891", "title": "School Rumble Ni gakki", "text": ""}
{"id": "675898", "revid": "1149807", "url": "https://it.wikipedia.org/wiki?curid=675898", "title": "School Rumble Nigakki", "text": ""}
{"id": "675900", "revid": "287204", "url": "https://it.wikipedia.org/wiki?curid=675900", "title": "Claudio Bandini", "text": "Carriera.\nL'ascesa e le prime vittorie.\nTra i fantini attualmente in attivit\u00e0, Bandini pu\u00f2 essere sicuramente considerato uno dei talenti pi\u00f9 precoci: il suo primo successo importante, infatti, lo ottenne nel 1988, vincendo il Palio di Ferrara ad appena 19 anni. Questa affermazione gli spian\u00f2 la strada verso il Palio di Siena: ebbe infatti l'opportunit\u00e0 di montare per la Contrada della Chiocciola alla prima prova del Palio dell'Assunta del 1989. Opportunit\u00e0 che si ripet\u00e9 l'anno dopo, quando mont\u00f2 per la Contrada dell'Istrice durante la seconda e terza prova. Nel 1992 mont\u00f2 ancora per la Chiocciola, in occasione della prima prova del Palio del 16 agosto.\nNel 1993 arriv\u00f2 anche l'esordio al Palio di Asti, con i colori del Comune di Canelli: tra la sorpresa generale, Bandini vinse la batteria eliminatoria e conquist\u00f2 il secondo posto finale dietro a Giuseppe Pes. L'anno dopo pass\u00f2 al Comune di Castell'Alfero, piazzandosi nono in finale. Dopo due partecipazioni e un settimo posto col Rione San Martino-San Rocco, il fantino di Faenza ritorn\u00f2 a Castell'Alfero, stavolta per vincere, montando il sauro Pierino, all'epoca uno dei cavalli pi\u00f9 forti in circolazione: la micidiale accoppiata Leone-Pierino conquist\u00f2 2 Palii consecutivi, nel 1997 e nel 1998, e un sesto posto nel 1999. Il sodalizio con il Comune castellano dur\u00f2 fino al Palio del Giubileo del giugno successivo, quando si piazz\u00f2 nuovamente sesto montando Venerd\u00ec.\nNel Palio ordinario del 2000 riform\u00f2 l'accoppiata con Pierino per difendere i colori del Rione San Paolo, ottenendo un secondo posto. Nei due anni successivi corse per il Rione Cattedrale, sempre in groppa a Pierino, col risultato di arrivare sempre in finale, ma senza riuscire a regalare al rione bianco-azzurro la vittoria attesa dal 1977.\nDa Leone a Batticuore.\nIl 6 luglio del 2003 avvenne un episodio clamoroso, che mise a rischio non solo la carriera, ma addirittura la vita del fantino di Faenza: durante il Torneo Equestre del Monferrato, Leone fu ricoverato d'urgenza in ospedale per un attacco cardiaco che lo port\u00f2 sull'orlo della morte. Ripresosi completamente, torn\u00f2 a correre l'anno successivo, vincendo il suo secondo Palio di Fucecchio con la Contrada Massarella (aveva vinto gi\u00e0 l'anno precedente, con la stessa contrada). Il 2004 segn\u00f2 anche l'esordio di Bandini al Palio di Siena, con i colori della Contrada Capitana dell'Onda, e fu proprio durante la segnatura per il Palio del 2 luglio che sostitu\u00ec il soprannome di \"Leone\" (dovuto alla sua foltissima capigliatura bionda) con quello di \"Batticuore\", a ricordo della brutta avventura dell'anno prima. Finora, quella del 2 luglio 2004 \u00e8 la sua unica presenza al Palio di Siena.\nBandini, a partire dal 2004 ha ripreso a correre anche ad Asti con i colori del Borgo San Marzanotto, raccogliendo un terzo posto nel 2005. Nel 2006 ha anche preso parte al Palio di Ferrara correndo per la Contrada San Paolo e cogliendo il suo secondo successo in questa manifestazione. Tuttavia, tale vittoria non \u00e8 stata ufficializzata: la cerimonia di assegnazione del Palio, infatti, \u00e8 stata sospesa a causa delle risse scoppiate tra i contradaioli in seguito agli incidenti avvenuti in gara, in cui due cavalli si sono infortunati al punto di dover essere abbattuti.\nPalio di Fucecchio.\nIl palio d'esordio per Bandini a Fucecchio \u00e8 nel 1997 per i colori della Contrada Cappiano su Pierino, Arrivando ad un soffio dalla vittoria,venendo superato sul palo da Angelo De Pau per la Contrada Querciola.\nNel 1998 corre per la Contrada Porta Bernarda ancora con Pierino rimediando per\u00f2 una caduta all'inizio del secondo giro.\nNel 1999 corre per la Contrada Ferruzza di nuovo con Pierino, non riuscendo per\u00f2 a trovare la vittoria.\nNel 2000 inizier\u00e0 la storia d'amore con la Contrada Massarella correndo con Lakika arrivando 5\u00ba\nDopo alcune edizioni di assenza,Bandini torner\u00e0 a correre nel 2003 con la Contrada Massarella su Ombre Rosse.\nLa leggenda narra che questo cavallo fosse scarso e malato, il morale dei contradaioli Massigiani era a terra.\nIn batteria arriv\u00f2 secondo esclamando che il cavallo gli stava rompendo le braccia da quanto andava veloce. In finale non avr\u00e0 rivali dominando e vincendo di prepotenza l'edizione.\nNel 2004 la sorte affida a Massarella il miglior cavallo: Elisir Di Logudoro. La Contrada decide senza pensarci troppo di scegliere ancora Bandini per la monta. E arriver\u00e0 la seconda vittoria.\nNel 2005 Corre due palii per la contrada Massarella uno con Le Musicien (non riuscendo a centrale la finale) e l'altro con Energold che dopo aver ottenuto il 2\u00ba posto in batteria otterr\u00e0 il 4\u00ba posto in finale.\nNel 2006 ancora per Massarella corre il palio con Debellante partendo in testa e rimanendoci per mezzo giro. Concluder\u00e0 3\u00b0.\nNel 2007 segna il passaggio alla Contrada Torre storica rivale della Contrada Massarella correndo con Blue Moon e piazzandosi 7\u00ba.\nNel 2008 ancora per Torre correr\u00e0 con Garcon De Sedini:\nLa batteria sar\u00e0 condizionata da una caduta di tutti i fantini ad esclusione di Bandini,che sar\u00e0 l'unico ad evitarla. Arrivato in finale senza troppi sforzi avr\u00e0 il compito di non far vincere la nemica, nerbando e trattenendo,proprio davanti al settore della contrada Massarella, Gianluca Fais.\nL'edizione 2009 sar\u00e0 l'ultima apparizione di Claudio Bandini al Palio di Fucecchio.\nRimedier\u00e0 una brutta caduta con Guru e la seguente eliminazione in batteria."}
{"id": "675901", "revid": "125840225", "url": "https://it.wikipedia.org/wiki?curid=675901", "title": "Paolo Paganini (giornalista)", "text": "Biografia.\nIl suo esordio da radiocronista fu nel 1993 al fianco di Sandro Ciotti e Mario Giobbe, durante la trasmissione \"Tutto il calcio minuto per minuto\", commentando al suo esordio la partita Genoa-Roma, terminata 2-0. Negli anni successivi ha seguito anche le partite della Sampdoria, oltre a quelle del Genoa. La sua ultima radiocronaca fu nel 2000 per poi passare alla televisione sempre nella redazione sportiva della Rai.\nDal 1996 al 2002 ha condotto prima su Rai 3 e poi su Rai 2 la trasmissione \"A Tutta B\" sul campionato cadetto italiano, sostituendo Gianni Vasino prima e Marco Civoli poi. \u00c8 stato anche per molti anni telecronista del nuoto commentando tra l'altro i Campionati Europei di Berlino, i Mondiali di Fukuoka, varie edizioni dei Campionati Italiani e le tappe delle World Series. In estate ha condotto \"Domenica Sportiva Estate\". Poi, ha condotto \"Sabato Sprint\" con Sabrina Gandolfi, oltre a ricoprire il ruolo di inviato e telecronista all'interno di 90\u00ba minuto per la Serie A dal 1995. Nell'estate 2010 \u00e8 opinionista a \"Mondiale Rai Sprint\" e \"Mondiale Rai Sera\" di Marco Mazzocchi, e a \"Notti mondiali\" di Jacopo Volpi. Voce principale Rai del calciomercato, dal 2016 al 2018 conduce 90\u00ba minuto Serie B. Nel 2021 lo si rivede a \"Notti Europee\" per poi condurre \"Calcio totale\" che andr\u00e0 in onda su Rai Sport e in replica su Rai 2 dopo \"Quelli che\"."}
{"id": "675902", "revid": "767487", "url": "https://it.wikipedia.org/wiki?curid=675902", "title": "Arturo Sandoval", "text": "Affascinato dal \"bebop\" di Charlie Parker, Clifford Brown e Dizzy Gillespie quando viveva ancora a Cuba, riusc\u00ec a coronare il sogno di esibirsi al fianco dei grandi jazzisti nel 1977, quando ebbe modo di suonare con Gillespie in concerti tenuti in Europa e a Cuba e in seguito entrando a far parte della \"United Nations Orchestra\".\nNel 1990 Sandoval ottenne asilo politico negli Stati Uniti; la cittadinanza statunitense gli fu concessa nel 1999.\nNel 2000 la HBO ha prodotto il film biografico per la TV \"The Arturo Sandoval Story\" (titolo originale: \"For Love or Country: The Arturo Sandoval Story\") diretto da Joseph Sargent, protagonista Andy Garc\u00eda nella parte di Sandoval."}
{"id": "675907", "revid": "2197206", "url": "https://it.wikipedia.org/wiki?curid=675907", "title": "Small nuclear RNA", "text": "Per small nuclear RNA (\"piccolo RNA nucleare\", abbreviato come snRNA) si intende una piccola molecola (circa 150 nucleotidi) di acido ribonucleico, solitamente molto ricca di uracile, che partecipa alla maturazione dell'mRNA. La localizzazione degli snRNA \u00e8 tipicamente nel nucleo eucariote. \nGli snRNA, trascritti dalla RNA polimerasi II o dalla RNA polimerasi III, sono coinvolti in una serie di importanti processi come lo splicing (la rimozione degli introni dal pre-mRNA), la regolazione dei fattori di trascrizione (7SK RNA) o della stessa RNA polimerasi II (B2 RNA) o il mantenimento dei telomeri. \nUn gruppo di snRNA, noti come snoRNA (small nucleolar RNA) sono localizzati nel nucleolo, giocano un ruolo essenziale nella biogenesi dell'RNA e guidano le modificazioni chimiche degli RNA ribosomiali e altri RNA (tRNA e snRNA). \nSi possono trovare associati a specifiche proteine, formando complessi detti snRNP, che insieme formano lo spliceosoma, il macchinario incaricato dello splicing.\nsnRNA nello Spliceosoma.\nGli snRNA nello Spliceosoma sono sempre associati a proteine specifiche, con cui formano complessi noti come \"small nuclear ribonucleoproteins\" (\"piccole ribonucleoproteine nucleari\", o snRNP). Gli snRNP si legano a sequenze specifiche del pre-mRNA substrato. Tramite due reazioni di trans-esterificazione, producono un introne legato a cappio e uniscono i due esoni adiacenti del pre-mRNA. Gli snRNA presenti nello Spliceosoma sono di 5 tipi: U1 spliceosomal RNA, U2 spliceosomal RNA, U4 spliceosomal RNA, U5 spliceosomal RNA, e U6 spliceosomal RNA; il loro nome deriva dall'alto contenuto di uracile. Nello splicing maggiore, il primo passo \u00e8 il legame, da parte dell'U1 snRNP, dell'estremita 5' del sito di splicing nell'hnRNA. Ci\u00f2 crea un complesso che indirizza l'hnRNA allo splicing. Dopo, viene reclutato l'U2 snRNP sul sito di splicing; si viene a formare il complesso A. Il legame di U2 snRNP cambia la conformazione del complesso, rendendo disponibile il nucleotide su cui avverr\u00e0 lo splicing. A seguito del cambio conformazionale, il complesso formato dagli snRNP U4/U5/U6 si lega al complesso A, formando un nuovo complesso, chiamato complesso B; esso subisce un rimodellamento, e la nuova struttura formatasi \u00e8 detta complesso C, che \u00e8 la forma attiva dello spliceosoma, in grado di catalizzare la reazione.\nNello splicing minore, sono coinvolti differenti snRNP, U11, U12, U4atac, U6atac e U5, funzionalmente analoghi agli snRNP coinvolti nello splicing maggiore. Lo splicing minore avviene tramite una via differente dello spicing maggiore.\nU1 snRNA.\nU1 snRNP \u00e8 l'iniziatore dell'attivit\u00e0 spliceosomale nella cellula, appaiandosi con l'hnRNA. Esperimenti hanno mostrato come U1 snRNP sia presente nello spliceosoma in eguale stechiometria con U2, U4, U5 e U6 snRNP. L'abbondanza di U1 snRNP nelle cellule umane \u00e8 per\u00f2 molto maggiore rispetto agli altri snRNP. Attraverso esperimenti di gene knockdown per U1 snRNA in cellule di HeLa, si \u00e8 visto che U1 snRNA \u00e8 molto importante per la funzione cellulare: lo spegnimento del gene provoca un accumulo di pre-mRNA non processati, osservati tramite microarray genomico. Inoltre, lo spegnimento sembra provocare prematuri tagli e poli-adenilazioni in introni localizzati vicino all'inizio del trascritto. L'effetto non \u00e8 stato osservato spegnendo altri snRNA coinvolti nello spliceosoma. Ci\u00f2 sembra suggerire che la grande abbondanza nella cellula di U1 snRNA sia volta a proteggere il pre-mRNA da tagli prematuri.\nsnRNP e malattie.\nLo studio degli snRNP e snoRNP ha permesso di meglio comprendere alcune importanti malattie.\nAtrofia muscolare spinale - Mutazioni nel gene per il motoneurone-1 (SMN1) risultano nella degenerazione dei motoneuroni spinali e grave deperimento muscolare. La proteina SMN assembla gi snRNP di classe Sm, probabilmente anche snoRNP e altre ribonucleoproteine. L'atrofia muscolare spinale colpisce 1 individuo su 6.000 ed \u00e8 la seconda causa di malattie neuromuscolari, dopo la Distrofia muscolare di Duchenne.\nDischeratosi Congenita - Mutazioni negli snRNP assemblati sono anche risultate causa della discheratosi congenita, una rara sindrome che si manifesta tramite cambiamenti anormale nella pelle, nelle unghie e nelle membrane mucose. Gli effetti ultimi della malattia includono insufficienza del midollo osseo e cancro. \u00c8 stato mostrato che l'insorgenza della sindrome deriva da mutazioni in diversi geni, tra i quali discherina, RNA telomerasi e telomerasi trascrittasi inversa.\nSindrome di Prader-Willi - Questa sindrome colpisce circa 1 persona su 12.000 e i sintomi comprendono appettito estremo, problemi cognitivi e comportamentali, basso tono muscolare e bassa statura. La sindrome \u00e8 stata collegata alla delezione di una regione del cromosoma 15 paternale, regione che non viene espressa nel cromosoma di origine materna. Questa regione include uno snRNA cerebro-specifico che riconosce l'mRNA per il recettore 2C per la serotonina.\n\u00c8 stata rilevata una correlazione tra pazienti malati di leucemia mieloide acuta e mutazioni all'interno di alcuni componenti dello splicing centrale. Solitamente sono mutazioni eterozigoti e generalmente non si manifestano nei pazienti. Queste mutazioni dei componenti dello splicing del nucleo sono state riscontrate nel 15% dei pazienti malati di leucemia mieloide acuta, specialmente in sottotipi specifici di LMA come mielodisplasia (MDA) e neoplasie mieloproliferative (MPN). \nModifiche post-traduzionali.\nNegli eucarioti, \u00e8 stata rilevata una quota significativa di 2'-O-metilazioni e pseudouridilazioni a carico degli snRNA. Queste modifiche sono associate all'attivit\u00e0 degli snoRNA, i quali normalmente modificano i pre-rRNA ma sono stati visti essere coinvolti nelle modifiche a carico di altri target RNA, quali gli snRNA. Infine, l'oligo-adenilazione (coda di poli-A breve), pu\u00f2 determinare il destino di un snRNA (di solito non viene poli-adenilato) e quindi indurre la degradazione dello stesso. Questo meccanismo che regola l'abbondanza degli snRNA nella cellula, \u00e8 accoppiato ad estesi cambiamenti dello spliging alternativo degli RNA."}
{"id": "675918", "revid": "116154095", "url": "https://it.wikipedia.org/wiki?curid=675918", "title": "Ballatoio", "text": "Il ballatoio \u00e8 un elemento architettonico tipico di edifici che si sviluppano considerevolmente in altezza, come possono essere cattedrali, torri, ecc. Consiste in un passaggio accostato a una parete di un edificio, in genere sul lato esterno (anche se nelle chiese spesso esiste anche un ballatoio interno), con una ringhiera, un parapetto o una balaustra di protezione. Antenato del balcone, serve per girare attorno all'edificio, per ricrearsi all'esterno, per sfruttare la vista.\nIl ballatoio non \u00e8 utilizzato solo come elemento architettonico, bens\u00ec viene impiegato anche nella fortificazione delle mura di una citt\u00e0 o di una fortezza. Molto spesso, addossati alle mura di cinta, si costruivano dei ballatoi in pietra o legno, dai quali i soldati potevano presidiare le fortificazioni e gli arcieri potevano tirare frecce sugli assedianti.\nNell'edilizia residenziale le case a ballatoio (anche dette di ringhiera) rappresentano una particolare tipologia di appartamenti in cui i ballatoi sono usati come spazi comuni per accedere alle diverse stanze o, nel caso di un condominio, alle singole unit\u00e0 abitative.\nEtimologia.\nDi origine discussa, la parola \"ballatoio\" \u00e8 stata accostata al termine basso latino \"ballatorium\" (alterazione betacistica di \"vallatorium\"), tratto a sua volta dal verbo \"vallare\", col significato di \"cingere\", \"trincerare\", \"fortificare\" (con palizzate, steccati, come si evince dal latino \"vallus\", ovvero \"palizzata\", \"steccato\", \"bastione\"). Questo etimo allude evidentemente alla composizione architettonica del ballatoio, in cui la recinzione in questione non \u00e8 nient'altro che il parapetto che cinge il passaggio.\nEsiste tuttavia un'ulteriore ipotesi circa l'origine di questo termine, elaborata dal linguista e filologo Bruno Migliorini. Secondo il Migliorini, il termine \"ballatorium\" nascerebbe da una volgarizzazione del sostantivo \"bellatorium\", da intendere nel senso di \"galleria da combattimento\" (dal latino \"bellatorius\", letteralmente \"da guerra\", \"da combattimento\"), come si evincerebbe da alcuni testi medievali. In questo caso, il ballatoio sembrerebbe un elemento architettonico nato in ambito bellico (a difesa delle fortezze) ed esteso poi, in un secondo momento, anche ad altri campi dell'architettura."}
{"id": "675928", "revid": "15756", "url": "https://it.wikipedia.org/wiki?curid=675928", "title": "Roy Eldridge", "text": "Il suo uso \"sofisticato\" dell'armonia, che includeva l'uso di \"sostituzioni tritonali\", lo port\u00f2 ad essere considerato un \"trait-de-union\" fra l'epoca di Louis Armstrong e l'epoca del bebop.\nIl potenziale ritmico che imponeva alle sue band fu un distintivo dell'epoca dello swing, al bivio fra il jazz degli albori ed il jazz moderno.\nSoprannominato \"Little Jazz\", Eldridge, prima di intraprendere la carriera solista, suon\u00f2 nelle orchestre di Fletcher Henderson, Gene Krupa ed Artie Shaw oltre che con le orchestre di Benny Goodman e Count Basie, diventando poi co-direttore della band formata con Coleman Hawkins.\nBiografia.\nRoy apprese i rudimenti della musica dal fratello Joe cominciando a sei anni a suonare la batteria, ma quando Roy inizi\u00f2 la carriera professionale nel 1927 suonava gi\u00e0 la tromba, mostrando l'influenza di Coleman Hawkins. Dopo un breve periodo con Fletcher Henderson, nel 1930 arriv\u00f2 a New York dove si guadagn\u00f2 l'attenzione del pubblico suonando in varie band sino al 1939 quando ne cre\u00f2 una sua per vari contratti di registrazione. Ma nonostante questo nel 1941 lo troviamo nella band di Gene Krupa e nel 1944 in quella di Artie Shaw. Sopraffatto in patria dal bebop, insieme a Norman Granz cominci\u00f2 a suonare all'estero, in particolare in Europa e Giappone riscuotendo buoni successi. \nNegli anni settanta torn\u00f2 a suonare con una sua band a New York per dieci anni, poi insieme con Granz riprese a fare tourn\u00e9e in tutto il mondo"}
{"id": "675930", "revid": "307923", "url": "https://it.wikipedia.org/wiki?curid=675930", "title": "Adrar degli Ifoghas", "text": "L'Adrar des Ifoghas \u00e8 un massiccio montuoso (altezza media 600 m) situato nel nordest del Mali, che occupa una superficie di circa 250.000 km\u00b2 (come la superficie dell'Italia senza le isole).\nIl massiccio dell'Adrar \u00e8 ricco di rocce granitiche levigate dall'erosione ed \u00e8 solcato da vallate ampie e poco profonde, che sfociano a est sulla pianura della Tamesna, ad ovest sulla fossa di Telemsi, a sud verso il bacino occidentale dell'Azaouak e a nord sul Tanezrouft.\nL'Adrar degli Ifoghas \u00e8 abitato da tuareg. Il nome berbero \"adrar\" (\"monte\") \u00e8 pronunciato, nel dialetto locale, \"adagh\", e gli abitanti si chiamano genericamente \"Kel Adagh\"; la parola \"Ifoghas\" \u00e8 il nome (plurale; al singolare: \"Afaghis\") del clan aristocratico che da molte generazioni detiene il potere politico nella regione. Secondo diversi studiosi il nome di questa popolazione corrisponderebbe a quello dei \"Furaces\" citati da Corippo (non va comunque dimenticato che degli \"Ifoghas\" si trovano anche in diverse altre regioni del mondo tuareg). A capo di tutte le trib\u00f9 dell'Adagh vi era un amenukal, eletto in seno alla trib\u00f9 nobile dei Kel Afella (\"Quelli del Nord\").\nL'economia tradizionale \u00e8 l'allevamento e il commercio di dromedari, capre e pecore. Al giorno d'oggi la regione si \u00e8 aperta anche al turismo (trekking), sia per le bellezze naturali di questa parte del deserto (fenomeni di erosione e molte \"guelta\") sia per le numerosi incisioni rupestri che vi si trovano."}
{"id": "675933", "revid": "767487", "url": "https://it.wikipedia.org/wiki?curid=675933", "title": "Carlo Baccarini (calciatore)", "text": "Carriera.\nIn giovent\u00f9 ha militato nel Sansepolcro. Ha poi speso la sua carriera tra e Catania, con cui ha esordito in Serie A (2 presenze). Giocava come terzino e con Varo Bravetti form\u00f2 una coppia famosissima negli anni cinquanta."}
{"id": "675934", "revid": "34928", "url": "https://it.wikipedia.org/wiki?curid=675934", "title": "Adrar des Ifoghas", "text": ""}
{"id": "675936", "revid": "775372", "url": "https://it.wikipedia.org/wiki?curid=675936", "title": "Isma'il Haniyeh", "text": "Primo ministro dell'Autorit\u00e0 Nazionale Palestinese dopo le elezioni legislative del 2006, vinte dal suo movimento Hamas. Venne nominato Primo ministro il giorno 16 febbraio 2006 e giur\u00f2 il 29 marzo 2006. Il 6 maggio 2017 \u00e8 stato eletto leader di Hamas al posto di Khaled Mesh'al.\nBiografia.\nSposato e padre di tredici figli, Haniyeh \u00e8 diplomato in \"Lingua e letteratura araba\". All'interno del movimento politico di \"Ham\u0101s\" \u00e8 stato il braccio destro del fondatore del movimento, Ahmed Yassin, e rappresenta l'ala cosiddetta \"pragmatica\" di \"Ham\u0101s\" (secondo la rete televisiva del Qatar, Al Jazeera, \"Haniyeh, a differenza di qualche altro capo di \"Ham\u0101s\", ha evitato di suggerire la distruzione di Israele\"). Ha conosciuto le carceri israeliane per essere stato arrestato in manifestazioni di protesta nel 1987 e nel 1988 e quindi nuovamente arrestato nel dicembre del 1992 e deportato assieme ad altri 451 componenti di \"Ham\u0101s\" e della \"Jih\u0101d islamica\" nel Sud del Libano, tornando poi a Gaza solo a fine 1993, diventando poi preside nell'Universit\u00e0 Islamica di Gaza.\nI suoi rapporti con Israele sono ovviamente pessimi, dal momento che lo Stato ebraico, l\u2019unione europea, fatta eccezione per la Svizzera, gli Stati Uniti e numerosi altri paesi accusano di terrorismo l'organizzazione di \"Ham\u0101s\", gi\u00e0 decapitata con azioni \"mirate\" di omicidio da parte israeliana negli scorsi anni. Ancora nel corso del 2006 il vice Primo ministro e ministro degli Affari Strategici israeliano Avigdor Lieberman ha esortato a liquidare fisicamente il Primo ministro palestinese qualora il soldato israeliano Gilad Shalit, catturato da palestinesi, non fosse stato rilasciato o, peggio, se fosse stato ucciso.\nNel novembre 2006, dopo mesi di aspre polemiche dovute alle posizioni del Governo circa Israele, Haniyeh ha deciso di dimettersi in seguito a colloqui tra il Presidente dell'Autorit\u00e0 Nazionale Palestinese Mahm\u016bd Abb\u0101s e \"Ham\u0101s\", favorendo cos\u00ec la nascita di un Governo di Unit\u00e0 Nazionale. Il candidato pi\u00f9 probabile alla successione era l'ex rettore dell'Universit\u00e0 Islamica di Gaza, Mohammed Shbair. Nei primi giorni del mese seguente gli accordi tra \"Ham\u0101s\" e Ab\u016b M\u0101zen sono saltati e pertanto Haniyeh non si \u00e8 dimesso. Inoltre durante una visita al Presidente iraniano Mahmud Ahmadinejad ha avuto modo di rivedere le proprie posizioni sullo Stato di Israele dichiarando che non potr\u00e0 mai essere riconosciuto da \"Ham\u0101s\".\nIl 15 febbraio 2007, in seguito ad accordi con Ab\u016b M\u0101zen, si dimise ricevendo l'incarico di costituire un governo di unit\u00e0 nazionale, grazie all'intermediazione alla Mecca del re dell'Arabia Saudita re \u02bfAbd All\u0101h. Il 18 marzo seguente prest\u00f2 giuramento alla cerimonia di insediamento del nuovo esecutivo di unit\u00e0 nazionale. Nonostante ci\u00f2 le tensioni tra le due anime del Governo divennero sempre pi\u00f9 insanabili fino a portare a una situazione di guerra civile a inizio giugno, culminata con la presa della striscia di Gaza da parte di Hamas. Come contromisura, il 14 giugno Ab\u016b M\u0101zen consider\u00f2 decaduto il governo e affid\u00f2 il giorno seguente l'incarico di formarne uno nuovo a Salam Fayyad, esponente del partito centrista La Terza Via."}
{"id": "675938", "revid": "339392", "url": "https://it.wikipedia.org/wiki?curid=675938", "title": "Ismail Haniya", "text": ""}
{"id": "675968", "revid": "599013", "url": "https://it.wikipedia.org/wiki?curid=675968", "title": "Antonio Seveso", "text": "Carriera.\nCresciuto nelle giovanili del Milan, con cui vinse due Tornei di Viareggio consecutivi, Seveso esord\u00ec in Serie A con i rossoneri il 1\u00ba febbraio 1953 nella partita Milan- 5-0.\nNell'estate del 1953 fu ceduto al Catania, dove rimase fino al 1960, anno del ritiro. Al primo anno in Sicilia fu tra i protagonisti della promozione in Serie A, ma l'anno successivo trov\u00f2 poco spazio, giocando appena due partite nella massima serie per sostituire Bardelli e Pattini. Ritorn\u00f2 titolare nel 1957-1958, subentrando a Menozzi come nuovo portiere. Nel 1959-1960 \u00e8 stato secondo di Gaspari nella stagione conclusasi con la promozione in Serie A."}
{"id": "675973", "revid": "767487", "url": "https://it.wikipedia.org/wiki?curid=675973", "title": "Avorio nero", "text": "Avorio nero noto anche col titolo alternativo di Antonio Adverse l'avventuriero (\"Anthony Adverse\") \u00e8 un film del 1936 di Mervyn LeRoy basato sul romanzo omonimo di Hervey Allen (1933).\nIl film, anche se con meno intensit\u00e0 del romanzo di Hervey Allen, ricostruisce nella prima parte gli scenari di una Livorno di fine Settecento in cui predomina una borghesia mercantile costituita in buona parte da elementi di origine straniera \nIl direttore della fotografia Tony Gaudio ricevette l'Academy Award per questo film, diventando il primo italiano a vincere un Oscar.\nTrama.\nAnthony Adverse \u00e8 un orfano, figlio illegittimo di una coppia di nobili. Innamorato di una donna che ritrover\u00e0 a Parigi dopo una lunga assenza, scopre di avere avuto da lei un figlio. Non ricambiato dalla donna, diventata amante di Napoleone Bonaparte, fuggir\u00e0 insieme al figlio.\nProduzione.\nIl film fu prodotto dalla Warner Bros. Pictures con un budget stimato di 1 milione di dollari. La produzione cominci\u00f2 il 6 novembre 1935 e fin\u00ec il 16 gennaio 1936. Le riprese furono effettuate negli studi 14, 15 e 17 della Warner Brothers a Burbank, al 4000 Warner Boulevard.\nIl film ha anche un'ambientazione italiana: la parte iniziale infatti \u00e8 ambientata a Livorno, ricostruita direttamente negli studi di Hollywood. Livornese \u00e8 poi uno dei protagonisti del film, Vincent Nolte, appartenente all'influente comunit\u00e0 tedesca della citt\u00e0, che per\u00f2 nella realt\u00e0 storica non viene salvato dal fallimento da Anthony Adverse, ma \u00e8 imprigionato per debiti \nPer la parte del piccolo Anthony fu scelto Billy Mauch per la sua somiglianza con Fredric March, anche se l'attore bambino dir\u00e0 poi di essersi divertito ad alternarsi nel ruolo con il fratello gemello Bobby Mauch a insaputa del regista. I due gemelli in effetti erano straordinariamente simili di aspetto e di voce da rendere difficile talora anche alla loro madre di riconoscerli, se non per il fatto che Billy era mancino e aveva bisogno degli occhiali per leggere.\nDistribuzione.\nDistribuito dalla Warner Bros., il film fu presentato con il titolo originale \"Anthony Adverse\" in anteprima a Los Angeles il 29 luglio 1936 e, sulla costa orientale, a New York il 26 agosto. Usc\u00ec poi nelle sale cinematografiche USA il 29 agosto 1936. Nel 1947, ne venne fatta una riedizione che usc\u00ec il 13 dicembre.\nIn Italia usc\u00ec nelle sale nel marzo 1937; venne quindi ridistribuito nell'agosto 1948 con un nuovo doppiaggio."}
{"id": "675980", "revid": "118681904", "url": "https://it.wikipedia.org/wiki?curid=675980", "title": "Lanterna", "text": "Per lanterna in genere si indica un utensile portatile a forma di gabbia coperto da vetro, che contiene una luce cos\u00ec protetta dal vento. Una sua funzione \u00e8 quella di ridurre il rischio d'incendio nel caso in cui una scintilla salti dalla fiamma o la lanterna cada. Ci\u00f2 era particolarmente importante sottocoperta nelle navi: un incendio su una nave di legno avrebbe potuto essere una grande catastrofe.\nPi\u00f9 in generale il termine lanterna identifica un generico strumento spesso composto da pi\u00f9 parti che produce luce, da non confondersi con la lucciola.\nComuni nel passato, le lanterne ad olio solitamente fatte in coccio con un foro al centro per metterle su di un palo, fino ad arrivare alle lanterne a gas del 1800 fatte di vetro e con un beccuccio dove usciva il gas. \nNel linguaggio cinematografico dei proiezionisti \u00e8 ancora molto usato per indicare la scatola solitamente di ghisa anche di dimensioni ragguardevoli dove \u00e8 posta la lampada che genera il fascio di luce per far funzionare il proiettore cinematografico.\nRiferimenti letterari e filosofici.\nL'immagine della lanterna \u00e8 presente nella letteratura e nel pensiero filosofico. \nIn letteratura la \"lanterninosofia\" (teoria del \"lanternino\" e del \"lanternone\") \u00e8 la concezione del rapporto fra l'uomo e il mondo espressa da Luigi Pirandello nel romanzo \"Il fu Mattia Pascal\". \"Aladino e la lampada meravigliosa\" \u00e8 invece un celebre racconto della raccolta di novelle orientali \"Le mille e una notte\". \nNella storia della filosofia si ricorda il filosofo greco Diogene di Sinope che, nella sua concezione filosofica, faceva riferimento ad una lanterna accesa con la quale andava in giro cercando l'uomo."}
{"id": "675982", "revid": "9416", "url": "https://it.wikipedia.org/wiki?curid=675982", "title": "Mestruo", "text": ""}
{"id": "675986", "revid": "486946", "url": "https://it.wikipedia.org/wiki?curid=675986", "title": "Raupy", "text": ""}
{"id": "675987", "revid": "486946", "url": "https://it.wikipedia.org/wiki?curid=675987", "title": "Safcon", "text": ""}
{"id": "675989", "revid": "486946", "url": "https://it.wikipedia.org/wiki?curid=675989", "title": "Smettbo", "text": ""}
{"id": "675990", "revid": "486946", "url": "https://it.wikipedia.org/wiki?curid=675990", "title": "Hornliu", "text": ""}
{"id": "675991", "revid": "486946", "url": "https://it.wikipedia.org/wiki?curid=675991", "title": "Kokuna", "text": ""}
{"id": "675992", "revid": "486946", "url": "https://it.wikipedia.org/wiki?curid=675992", "title": "Bibor", "text": ""}
{"id": "675994", "revid": "486946", "url": "https://it.wikipedia.org/wiki?curid=675994", "title": "Taubsi", "text": ""}
{"id": "675995", "revid": "486946", "url": "https://it.wikipedia.org/wiki?curid=675995", "title": "Tauboga", "text": ""}
{"id": "675996", "revid": "486946", "url": "https://it.wikipedia.org/wiki?curid=675996", "title": "Tauboss", "text": ""}
{"id": "676006", "revid": "109351350", "url": "https://it.wikipedia.org/wiki?curid=676006", "title": "Serio Morto", "text": "Il Serio Morto (\"S\u00e8re M\u00f2rt\" in dialetto cremasco, \"S\u00e9ri M\u00f2ort\" in dialetto soresinese) \u00e8 un corso d'acqua minore della Provincia di Cremona. Si tratta di una serie di tronconi che con il tempo hanno formato un'unica continuit\u00e0 idrografica.\nGeografia.\nIl primo di questi tronconi \u00e8 il Serio Morto di Ricengo, conosciuto anche come Fossato Vetere, che ha origine presso alcuni fontanili nel territorio comunale di Casale Cremasco-Vidolasco. Il corso d'acqua che ne deriva ha un andamento sinuoso fino alla cascina Calderara, proseguendo poi in forma di rettifilo fino a sud di Vergonzana, parzialmente coincidente con la roggia Malcontenta che deriva acqua dal Serio \"vivo\" fin dal 1363.\nTra gli abitati di Madignanello e Ripalta Vecchia, in comune di Madignano, il corso d'acqua piega decisamente verso sud-est, come tutti i fiumi della bassa lombarda, occupando una valle relitta del Serio. Negli anni trenta il tratto fra Madignano e Castelleone fu rettificato, realizzando anche un canale scaricatore, parzialmente in galleria, col fine di portare l'acqua in eccesso nell'Adda presso l'abitato di Gombito. Il tratto fra Castelleone e la foce fu ugualmente rettificato tra il 1948 e il 1952.\nLa profondit\u00e0 del canale varia d 60 a 150\u00a0cm, la sua la larghezza da 4 a 10\u00a0m. Il Serio Morto ha una portata d'acqua perenne senza periodi di asciutta.\nStoria.\nStoricamente \u00e8 accertato che il tratto del Serio Morto compreso fra Madignano e Pizzighettone rappresenti il vecchio corso del fiume Serio. Studi pi\u00f9 approfonditi sulla morfologia del terreno farebbero pensare che in tempi molto antichi il Serio sfociasse nell'Adda ancora pi\u00f9 a sud, dopo Acquanegra Cremonese, se non addirittura direttamente nel Po.\nDi fatto, studiando i documenti d'archivio, parrebbe accertato che il fiume Serio percorresse questa valle relitta in maniera esclusiva fino all'XI secolo facendo da confine tra Cremasco e Cremonese; sulle sue rive sorse nel 1188 Castelleone come baluardo di difesa contro le azioni militari cremasche. \u00c8 noto invece che gi\u00e0 nel 1361 il Serio vivo percorresse il tracciato che ancor oggi gli \u00e8 proprio e che lo porta a confluire nell'Adda a Bocca Serio, presso Ripalta Arpina.\nI motivi di questo mutamento parrebbero ascriversi a lenti movimenti dei terreni o a sovralluvionamenti, in tempi in cui i fiumi avevano portate d'acqua assai maggiori, quindi pi\u00f9 violente, rispetto ad oggi, perch\u00e9 non sfruttate per usi antropici. Non \u00e8 escluso che per un certo periodo il fiume percorresse i due rami contemporaneamente e solo in seguito avesse abbandonato la valle ora relitta.\nAltre teorie propendono invece per una deviazione artificiale del corso del fiume stesso, operato dai monaci dell'abbazia Cluniacense di Madignano nel corso dell'XI secolo, al fine di bonificare la zona dagli acquitrini causati dalle piene del fiume stesso. Inoltre alcune leggende, prive per\u00f2 di riscontri storici, attribuiscono la deviazione a tale Masano, signore di Crema, che volle risanare la zona, ritenuta insalubre, ed utilizzarla a fini agricoli.\nL'originaria valle rimase percorsa dai residui rami del corso fluviale mentre paludi e acquitrini occuparono per diversi secoli queste terre, contrastati solamente dalla limitata azione di bonifica dei coloni locali. A cavallo degli anni trenta del XX secolo venne scavato l'attuale canale di bonifica che fin\u00ec per drenare ogni ristagno d'acqua.\nNatura.\nLa zona mantiene tuttavia caratteristiche ambientali non certo trascurabili: le scarpate morfologiche che, ben scolpite nei depositi alluvionali del piano generale di campagna, mostrano un caratteristico sviluppo a festoni che rappresenta una traccia delle erosioni attuate dalle antiche anse fluviali del fiume Serio e sono oggi percorse da tratti boschivi. Permangono anche alcuni meandri risalenti al periodo precedente alla bonifica, con flora e fauna caratteristici degli ambienti umidi padani. \u00c8 per questo che \u00e8 stato istituito un parco sovracomunale, detto del Serio Morto, che allo stato attuale coinvolge i comuni di San Bassano e Castelleone, ma \u00e8 auspicabile un suo allargamento all'intero tratto fra Madignano e Pizzighettone."}
{"id": "676007", "revid": "37401", "url": "https://it.wikipedia.org/wiki?curid=676007", "title": "Scarsella (architettura)", "text": "In architettura la scarsella \u00e8 un'abside di piccole dimensioni a pianta rettangolare o quadrata che sporge all'esterno della struttura principale. Il termine \"scarsella\", in fiorentino antico, significa propriamente borsa, in particolare la borsa di cuoio per il denaro (dal provenzale \"escarsela\", di etimo incerto).\nNe abbiamo un esempio nel battistero di Firenze che, costruito inizialmente a pianta ottagonale, fu poi provvisto di una costruzione a pianta rettangolare addossata all'edificio originario. Un'altra scarsella medievale \u00e8 quella del cappellone degli Spagnoli in Santa Maria Novella, sempre a Firenze, che fece da modello a Filippo Brunelleschi per la pianta della Sagrestia Vecchia di San Lorenzo e per la cappella Pazzi. Il grande architetto studi\u00f2 un modello di cappella dove la base era quadrata e la scarsella si apriva al centro di una delle pareti, con la dimensione di lato pari a un terzo e di pianta pari, quindi, a un nono della pianta dell'intera cappella. Questo schema ebbe una straordinaria fortuna e venne ripreso dai pi\u00f9 grandi architetti del Rinascimento, soprattutto riguardo agli edifici a pianta centrale: un precoce esempio in scala monumentale \u00e8 la basilica di Santa Maria delle Carceri a Prato di Giuliano da Sangallo dove l'area presbiterale compone una sorta di grande scarsella. Altro esempio di scarsella \u00e8 l'abside della chiesa di Santa Maria dei Miracoli a Venezia."}
{"id": "676011", "revid": "767487", "url": "https://it.wikipedia.org/wiki?curid=676011", "title": "La carica dei seicento", "text": "La carica dei seicento (\"The Charge of the Light Brigade\") \u00e8 un film del 1936 diretto da Michael Curtiz.\nIl film \u00e8 ispirato all'episodio storico della \"Carica dei 600\" della \"Battaglia di Balaklava\", durante la \"guerra di Crimea\" (1853 - 1856), dove un intero reggimento di ussari inglesi venne massacrato il 24 ottobre 1854.\nLa trama include un evento simile all'assedio di Cawnpore durante la ribellione indiana del 1857. \nQuesto \u00e8 stato il secondo di otto film in cui Errol Flynn e Olivia de Havilland sono coprotagonisti. Un film successivo \u00e8 stato girato nel 1968 con lo stesso nome, \"The Charge of the Light Brigade\" (in italiano \"I seicento di Balaklava\"), e vede come interpreti Trevor Howard e Vanessa Redgrave.\nTrama.\nNel 1854, il maggiore Geoffrey Vickers e suo cugino, il capitano Perry Vickers, sono di stanza in India, con il 27\u00b0 Lancieri dell'esercito britannico (durante il periodo del dominio della Compagnia delle Indie Orientali sul subcontinente indiano). Perry ha segretamente tradito Geoffrey, rubando l'amore della sua fidanzata Elsa.\nIn occasione di una visita ufficiale al rajah locale, Surat Khan, durante una battuta di caccia Geoffrey salva la vita al rajah, il quale gli promette eterna gratitudine.\nIn seguito, il maggiore Vickers \u00e8 di stanza nella guarnigione britannica di Chukoti (all'interno della parte della frontiera nord-occidentale controllata da Surat Khan), insieme alle famiglie di altri militari britannici. Un errore di calcolo militare porta al ritiro delle truppe a Lohora, esponendo inutilmente Chukoti ad un forte assedio. Il comandante britannico, il colonnello Campbell, cede Chukoti a Surat Khan, che poi massacra gli abitanti, comprese le famiglie britanniche, ma risparmia il maggiore Vickers ed Elsa mentre fuggono dal massacro, ripagando il proprio debito con Geoffrey. Surat Khan allea le sue forze con la Russia imperiale, che gli inglesi combattono nella guerra di Crimea.\nIl triangolo amoroso e la ricerca della vendetta si risolvono nella battaglia di Balaclava. Consapevole che Surat Khan sta ispezionando le posizioni russe di fronte al 27\u00b0 Lancieri, il maggiore Vickers sostituisce segretamente gli ordini scritti di Sir Charles Macefield al comandante della Brigata Leggera, Sir Benjamin Warrenton, per ritirarsi dalle alture di Balaclava. Vickers invece ordina il famoso attacco suicida in modo che i lancieri possano vendicare il massacro di Chukoti.\nPrima della carica il maggiore Vickers ricorda alle truppe del Massacro di Chukoti e l\u00ec dirige la loro rabbia: \"Il nostro obiettivo \u00e8 Surat Khan!\" Anche se i Lancieri perdono quasi tutte le loro 600 forze, violano con successo le posizioni di artiglieria russa. L\u00ec, Vickers trova e uccide Surat Khan, a costo della propria vita.\nPi\u00f9 tardi, emerge che il maggiore Vickers scrisse una nota a Sir Charles Macefield spiegando le sue azioni, cosa che costrinse suo cugino Perry Vickers a consegnarla alla corte marziale, risparmiando cos\u00ec la quasi certa condanna a morte da parte della corte. Dopo aver ricevuto la spiegazione del maggiore Vickers sui motivi dell'accusa, Macefield si assume la responsabilit\u00e0 e brucia la nota per proteggere il buon nome di Vickers.\nProduzione.\nIl film \u00e8 stato prodotto da Samuel Bischoff, con Hal B. Wallis come produttore esecutivo, da una sceneggiatura di Michael Jacoby e Rowland Leigh, tratto da una storia di Michael Jacoby basata sul poema \"The Charge of the Light Brigade\" di Alfred, Lord Tennyson. La colonna sonora \u00e8 stata di Max Steiner; il suo primo per la Warners e la cinematografia di Sol Polito. Scene sono state girate nelle seguenti localit\u00e0 della California: Lone Pine, Sherwood Lake, Lasky Mesa, Chatsworth e Sonora. Le montagne della Sierra Nevada sono state utilizzate per le scene del Passo Khyber.\nLa scena della carica.\nIl film raggiunge il suo momento pi\u00f9 avvincente nella ricostruzione della Carica dei 600, dove i Lancieri della 27\u00aa Brigata si lanciarono al galoppo sotto i cannoni russi.\nDurante le riprese morirono 25 cavalli, cosa che impose al Congresso degli Stati Uniti di emanare una legge che salvaguardasse gli animali sui set cinematografici. Per provocare la caduta dei cavalli vennero tesi dei fili al suolo che facevano inciampare gli animali in corsa, durante le riprese una delle comparse mor\u00ec cadendo da cavallo.\nA seguito di simili incidenti l'American Society for the Prevention of Cruelty to Animals (ASPCA) si batt\u00e9 per mettere al bando dai set cinematografici l'uso di simili espedienti."}
{"id": "676012", "revid": "107719713", "url": "https://it.wikipedia.org/wiki?curid=676012", "title": "Lanterna (architettura)", "text": "La lanterna in architettura \u00e8 la struttura posta alla sommit\u00e0 di una cupola.\nA pianta circolare o poligonale si apre all'interno direttamente sulla cupola, senza piano di calpestio. La funzione \u00e8 quella di dare luce alla cupola stessa, essendo provvista di pareti verticali nelle quali \u00e8 possibile aprire finestre. Per questa ragione, oltre per similitudine di forma, ha il nome di \"lanterna\".\nSulla punta della lanterna in genere vengono installate palle in bronzo sormontate da croci, simbolo dell'universalit\u00e0 del Cristianesimo.\nA partire dal Rinascimento, gli artisti si sono sbizzarriti nel pensare forme e soluzioni originali per le lanterne, dando ad esse massima importanza quali elementi distintivi che si stagliano nel cielo.\nLa massima variet\u00e0 e fantasia si \u00e8 forse raggiunta a Roma, dove nel panorama cittadino ciascuna cupola presenta una lanterna diversa."}
{"id": "676013", "revid": "33300", "url": "https://it.wikipedia.org/wiki?curid=676013", "title": "XBOX", "text": ""}
{"id": "676040", "revid": "339392", "url": "https://it.wikipedia.org/wiki?curid=676040", "title": "SEGA Corporation", "text": ""}
{"id": "676047", "revid": "287204", "url": "https://it.wikipedia.org/wiki?curid=676047", "title": "Enzo Carli (fotografo)", "text": "Biografia.\nFotografo, sociologo, giornalista e studioso della fotografia, allievo di Mario Giacomelli, si laure\u00f2 con una tesi su Mario Giacomelli nel quadro della fotografia italiana contemporanea.\nDal 1980 a tutto il 1990 ha partecipato a dibattiti e convegni sulla fotografia, partecipato e curato mostre fotografiche in tutta Italia. Nel 1995 ha coordinato l'impianto teorico del Manifesto e la mostra dei Fotografi del Centro Studi Marche poi Fotografi del Manifesto:\"Passaggio di Frontiera\", sottoscritto da Mario Giacomelli, Gianni Berengo Gardin, Giorgio Cutini, Ferruccio Ferroni, Luigi Erba, Aristide Salvalai, Francesco Sartini, Paolo Mengucci, Sofio Valenti con Marco Melchiorri e Loriano Brunetti come testimoni. Nel 1996 \u00e8 stato inserito come studioso di Mario Giacomelli sull'Enciclopedia Utet, aggiornamenti culturali.\nNel 2002-4 \u00e8 stato Direttore artistico del progetto Europeo \"Human Work\" indagine fotografica sul lavoro che ha coinvolto come capofila l'Italia (Provincia di Ancona), con la Spagna, la Germania e la Romania. Nel 2005 ha partecipato per la Biblioteca Nazionale di Francia alla mostra \"Metamorfosi\" su Mario Giacomelli con Jean-Claude Lemagny e Anne Biroleau. Nel 2009 ha presentato la mostra personale, progetto fotografico \"Archeologia dei Sentimenti\" all\u2019Ikona Gallery di Venezia, con la direzione artistica di \u017diva Kraus, e nello stesso anno a cura di Michel Dubois, con la presentazione di Jean Claude Lemagny, proposta a Parigi (Saint-Nom-La-Breteche).\nNel 2010, con il Circolo degli Artisti di Reggio Emilia, e la Fenalc nell'ambito della Fotografia Europea, presso l\u2019Aula Magna dell\u2019Universit\u00e0 degli Studi Di Modena e Reggio Emilia. Una selezione \u00e8 stata esposta a Berlino-Kopenick. Nel settembre 2011 la personale \u00e8 stata proposta in Sicilia presso la galleria Ghirri-Museo della Fotografia di Caltagirone dove \u00e8 attualmente conservata. La mostra viene presentata per la prima volta nelle Marche a Fabriano in occasione del Premio Gentile da Fabriano 2012. Nel 2013 l'Universit\u00e0 di Camerino gli dedica una personale con la presentazione del rettore Corradini e nel 2017 con \"Archeologia dei sentimenti - Crisalidi\" a Jesi presso il Palazzo Bisaccioni con la presentazione di Armando Ginesi.\nGi\u00e0 Vice Presidente della Societ\u00e0 Italiana di Sociologia, master in sociologia clinica, nel 1990 viene nominato libero docente dell'Istituto Superiore di Cibernetica della Repubblica di San Marino e nel 2010/11 ha un incarico di docente di sociologia e cultura della fotografia alla Facolt\u00e0 di Architettura dell'Universit\u00e0 di Camerino, nel 2011/13 di docente di fotografia presso l'universit\u00e0 \"Carlo Bo\" di Urbino, sociologia della Comunicazione.\nAl suo attivo numerose pubblicazioni di critica e storia della fotografia sia a livello specialistico che divulga pubblicando con diverse Case editrici (Alinari, Fabbri, Charta, Adriatica Editrice, Gribaudo, Il Lavoro Editoriale, Ideas edizioni, Quattro Venti, ecc.).\nNel 2013 viene inserito del Premio Nazionale Citt\u00e0 di Fabriano, come componente del Manifesto Passaggio Di Frontiera.\nBiblioteca e archivio.\nLibri e fotografie di Enzo Carli sono conservate in diversi luoghi; ricordiamo la Biblioteca Comunale di Senigallia, il Museo comunale della fotografia di Senigallia, Musinf; la BNF di Parigi, il Museo della Fotografia di Caltagirone, l'Assessorato alla Cultura del Comune di Acqualagna, lo storico Circolo Fotografico la Gondola di Venezia ecc\nOpere.\nAutore di articoli, recensioni e presentazioni di testi fotografia in Italia e all'Estero. Tra i libri si ricordano: "}
{"id": "676048", "revid": "709565", "url": "https://it.wikipedia.org/wiki?curid=676048", "title": "Vicepreside Nero", "text": ""}
{"id": "676055", "revid": "298229", "url": "https://it.wikipedia.org/wiki?curid=676055", "title": "Circuito di Detroit", "text": "Il circuito di Detroit \u00e8 un circuito cittadino occasionale disegnato lungo le sponde dell'omonimo fiume nelle vicinanze del Renaissance Center. Ha ospitato tre edizioni del Gran Premio degli Stati Uniti d'America-Est di Formula 1 (dal 1982 al 1984) e quattro del Gran Premio degli Stati Uniti d'America di Formula 1 (dal 1985 al 1988). Il tracciato \u00e8 lungo 4.023 metri e, come la maggior parte dei circuiti cittadini, \u00e8 particolarmente tortuoso e con una sede stradale piuttosto stretta, delimitata da muretti realizzati con blocchi di cemento e guard-rail. La prima gara disputatavi venne interrotta al sesto giro per incidente e poi definitivamente dopo sessantadue giri per il raggiungimento del limite massimo delle due ore; la classifica venne decisa grazie alla somma dei tempi. Abbandonato dalla Formula 1 dopo l'edizione del 1988, dal 1989 al 1991 la pista ha ospitato il campionato della Champ Car. Dal 1992 al 2001 il circuito, seppur con un tracciato differente denominato \"Detroit Belle Isle Grand Prix\", ha ospitato nuovamente la Champ Car, mentre dal 2007 al 2008 ha ospitato il campionato dell'IndyCar, che \u00e8 ritornato a correre qui dal 2012."}
{"id": "676056", "revid": "100623", "url": "https://it.wikipedia.org/wiki?curid=676056", "title": "Teschio", "text": ""}
{"id": "676064", "revid": "124567848", "url": "https://it.wikipedia.org/wiki?curid=676064", "title": "Acacio di Cesarea", "text": "Vescovo di Cesarea in Palestina, \u00e8 ricordato principalmente per la sua aspra opposizione a Cirillo di Gerusalemme e per l'importante ruolo che successivamente svolse nella controversia ariana; nella sua famosa ventunesima orazione, Gregorio Nazianzeno lo definisce infatti \"la lingua degli Ariani\".\nBiografia.\nAlla guida del movimento ariano.\nNulla si sa con certezza riguardo alla data e al luogo in cui \u00e8 nato, ma la storiografia contemporanea lo ritiene di probabile origine siriana. Per quel che concerne il soprannome con il quale era chiamato dai suoi avversari, \"il guercio\" (M\u03bf\u03bdo\u03c6\u03b8\u03b1\u03bb\u03bc\u03bf\u03c2, \"Monophtalmos\") \u00e8 da ritenersi che questo non descrivesse un difetto personale ma fosse un malizioso riferimento alla sua testardaggine e alla protervia con cui sosteneva quelle che i teologi fedeli al Simbolo niceno-costantinopolitano ritenevano affermazioni errate e ambigue.\nPrelato di grande cultura, patrono degli studi, arricch\u00ec la biblioteca di Cesarea fondata da Eusebio con innumerevoli volumi.\nFu anche autore di un trattato sul Qoelet, di sei libri di miscellanea (\u03c3\u03cd\u03bc\u03bc\u03b9\u03ba\u03c4\u03b1 \u03b6\u03b7\u03c4\u03b7\u03bc\u03b1\u03c4\u03b1, \"symmikta zetemata\"), composizioni su vari soggetti e della \"Vita di Eusebio\", che ci sono giunte solo in frammenti. La sua grande abilit\u00e0 intellettuale, unita al prestigio posseduto in quanto amico e successore di Eusebio da Cesarea, lo contraddistinse a tal punto da farlo considerare portavoce e guida spirituale degli Ariani, ancor prima che, colui che \u00e8 ritenuto il loro primo vero leader, Eusebio di Nicomedia, fosse morto nel 342. Gi\u00e0 nel 341 infatti prese parte assieme a novanta vescovi e alla presenza dell'imperatore Costanzo II, alla redazione del credo ariano nel Concilio di Antiochia. A causa della sua partecipazione a questo evento, nel 347, fu deposto dal Concilio di Sardica. Rifiutando di accettare tale decisione si riun\u00ec con gli altri vescovi scomunicati a Filippopoli dove, a sua volta, fece emettere analoga sentenza di scomunica e deposizione dei vescovi che avevano preso parte al Concilio di Sardica, ivi inclusi papa Giulio I e Osio di Cordova. Le sanzioni inflittegli da quella parte del cristianesimo che aveva accettato i dogmi del Primo Concilio di Nicea non riuscirono a diminuire minimamente il suo prestigio, tanto che Girolamo riferiva che quando Liberio fu deposto e costretto all'esilio, nel 355 o 357, fu proprio l'intervento di Acacio presso Costanzo II ad assicurare l'elezione di Felice II.\nDisputa con Cirillo di Gerusalemme.\nIl 358 segn\u00f2 l'apogeo della disputa tra Acacio e Cirillo, vescovo di Gerusalemme. L'incomprensione, che datava non molto posteriormente all'insediamento di quest'ultimo, nacque su una questione di mera precedenza canonica tra le due sedi vescovili. Accuse e controaccuse di eresia seguitarono per qualche anno, fino a che Acacio, con l'aiuto degli altri vescovi palestinesi, riusc\u00ec a far deporre ed esiliare Cirillo. Questi fu allora allontanato dalla sua sede vescovile, ma, solo due anni pi\u00f9 tardi, vi fu reintegrato grazie alla decisione del Concilio di Seleucia. Tuttavia, grazie agli appoggi che Acacio aveva nella corte imperiale, il vescovo di Gerusalemme fu nuovamente condannato nel 360 dal Sinodo di Costantinopoli. Cirillo cedette e rimase in esilio fino all'ascesa nel 361 dell'imperatore Giuliano il quale, come aveva fatto con Pietro II, reinstaur\u00f2 nelle sedi vescovili orientali i prelati cristiani fedeli ai dogmi di Nicea. Comunque, il fatto che Acacio ricevette una battuta d'arresto provvisoria con la riabilitazione di Cirillo, nel Sinodo di Seleucia, non deve ingannare sul reale peso della sua influenza all'interno del Concilio stesso o nella politica ecclesiastica del tempo. Fu uno fra i primi prelati ariani che portarono avanti l'idea di un Sinodo diviso per risolvere i problemi creati dal manifesto di Sirmio. In questo senso, pu\u00f2 essere considerato uno dei padri delle definizioni di \"Ariminium\" e Seleucia. La fazione che appoggi\u00f2 le sue idee in ambedue i concili fu una sua creazione, per questo, in seguito, sarebbe stata identificata con il suo nome: Acaciani (\"oi peri Akakion\").\nConcilio di Seleucia.\nIl numero di vescovi presenti \u00e8 stato stimato tra i 150 ed i 160; tra questi, i Semiariani costituivano la maggioranza. Acacio aveva un ben disciplinato seguito che, con gli Eunomiani, che aveva portato dalla sua parte frustrando le speranze di un compromesso, ammontava a circa quaranta vescovi. La prima fase del Concilio fu presto marcata dalla ri-adozione del credo semiariano di Antiochia, generalmente noto come \"Credo dell'Encaenia\" o \"Credo della Dedicazione\" (\"he en tois egkainiois\"), elaborato in antitesi al Credo Niceno. La fase seguente forn\u00ec ad Acacio ed ai suoi seguaci l'opportunit\u00e0 di rivelare la loro forza: Silvano di Tarso propose di confermare il \"Credo Lucianico\", quando Acacio ed il suo partiro insorsero e lasciarono l'assemblea per protesta. Nonostante questa mossa il Credo fu sottoscritto la mattina successiva a porte chiuse, un procedimento che Acacio prontamente stigmatizz\u00f2 come \"atto dell'oscurit\u00e0\". Il mercoled\u00ec si unirono al Concilio Basilio di Ancira, Macedonio di Costantinopoli, Ilario di Poitiers, Cirillo di Gerusalemme ed Eustazio di Sebaste. Cirillo, tuttavia, era ancora sotto censura ed Acacio rifiut\u00f2 di ritornare, insieme ai suoi seguaci, al sinodo finch\u00e9 lui ed altri vescovi sotto censura che erano presenti non se ne fossero andati. Dopo un dibattito tempestoso le sue richieste furono accolte e Leonas, il comes (rappresentante) di Constanzo al concilio, si alz\u00f2 e lesse una copia di un nuovo Credo che Acacio aveva messo nelle sue mani. Pur non ripudiando espressamente le formule Lucianiche, obiettava i termini \"homoousion\" e \"homoiousion\" come non scritturali. Questo condusse ad una discussione molto animata e, gioved\u00ec, Acacio si trov\u00f2 attaccato da Eleusio, ex soldato e vescovo semiariano di Cizico.\nIl venerd\u00ec Acacio rifiut\u00f2 ancora una volta di prendere parte ad ulteriori deliberazioni e Leonas lo appoggi\u00f2, con l'affermazione che l'Imperatore non l'aveva inviato a presiedere un concilio di vescovi che non riuscivano ad accordarsi fra loro. La maggioranza, tuttavia, continu\u00f2 senza di loro e depose Acacio insieme ad altri quindici prelati. Comunque, Acacio non aspett\u00f2 il voto formale di deposizione contro lui, ma se ne and\u00f2 immediatamente, insieme ad altri otto, a Costantinopoli. Al suo arrivo scopr\u00ec che ci\u00f2 che gli stava a cuore era gi\u00e0 stato assicurato dall'arrivo di certo un numero di delegati giunti da Ariminum. Si era tenuta la famosa conferenza di Nik\u00e9 (vicino Adrianopoli) ed era stata adottata la formula \"homoios\". Questo condusse ad un nuovo sinodo tenuto, su suggerimento di Costanzo nella citt\u00e0 imperiale stessa e signific\u00f2 il trionfo completo di Acacio. Le idee degli Acaciani furono definitivamente adottate a Costantinopoli e, anche se la loro influenza non dur\u00f2 molto a lungo ad occidente, ad oriente godette di una certa supremazia per i successivi venti anni.\nUltimi anni.\nAcacio torn\u00f2 alla sua sede nel 361 e pass\u00f2 i successivi due anni della sua vita a occupare le sedi vacanti della Palestina con uomini che pensava simpatizzassero con le sue idee antinicene. All'incoronazione di Gioviano, nel 363, tuttavia, rese una pubblica professione di adesione ai formulari niceni. Ma quando l'ariano Flavio Valente fu proclamato Augusto, nel 364, Acacio ancora una volta torn\u00f2 all'arianesimo e si schier\u00f2 con Eudossio di Costantinopoli. Nonostante ci\u00f2, quando i vescovi macedoni si riunirono a Lampsaco, confermarono la condanna infertagli in precedenza e di lui non si seppe pi\u00f9 nulla. Cesare Baronio ne indic\u00f2 la data di morte nell'anno 366, dopo una vita passata a sostenere le tesi ariane sia contro i fedeli al credo di Nicea, sia contro coloro che, pur professandosi seguaci di Ario, avevano nei vari sinodi \"ammorbidito\" le tesi di quest'ultimo in modo tale da non creare una spaccatura insanabile all'interno della cristianit\u00e0."}
{"id": "676073", "revid": "36426", "url": "https://it.wikipedia.org/wiki?curid=676073", "title": "Nicol\u00f2 Barabino", "text": "Biografia.\nNativo di San Pier d'Arena (l'odierna Sampierdarena, all'epoca comune indipendente da Genova), dopo aver iniziato gli studi a Genova all'Accademia Ligustica di Belle Arti (dove fu compagno di studi di Maurizio Dufour, col quale rimase sempre in rapporto) vinse una borsa di studio per studiare all'Accademia di belle arti di Firenze (1857), dove matur\u00f2 il suo stile pittorico.\nRicevette numerose commissioni in Italia e all'estero: nelle chiese della riviera ligure (Sampierdarena, Santa Margherita, Sestri Levante, Rapallo, Camogli), in Francia, Spagna, Belgio e Paesi Bassi. Dipinse soprattutto affreschi di grandi dimensioni di soggetto storico, secondo la moda dell'epoca, o religioso.\nTornato a Firenze, partecip\u00f2 alla decorazione della nuova facciata del duomo di Santa Maria del Fiore, disegnando i cartoni per i mosaici delle lunette dei portali.\nA Genova.\nNicol\u00f2 Barabino, nonostante si fosse trasferito a Firenze, non dimentic\u00f2 mai la citt\u00e0 natale, per la quale esegu\u00ec varie opere.\nA lui \u00e8 dedicata una piazza di Genova-Sampierdarena dove \u00e8 posto a raffigurarlo un monumento, opera in bronzo dello scultore Augusto Rivalta. Inoltre gli fu dedicato il Liceo Artistico Nicol\u00f2 Barabino che ha sede a Genova dal 1932.\nA Genova-Sampierdarena sono anche altri interventi pittorici di Barabino nelle varie chiese, tra cui San Martino e San Gaetano, nella quale ultima collabor\u00f2 con Maurizio Dufour (chiesa per\u00f2 ricostruita a seguito dei bombardamenti della seconda guerra mondiale)."}
{"id": "676076", "revid": "36426", "url": "https://it.wikipedia.org/wiki?curid=676076", "title": "Niccol\u00f2 Barabino", "text": ""}
{"id": "676082", "revid": "106776", "url": "https://it.wikipedia.org/wiki?curid=676082", "title": "Scrimia", "text": ""}
{"id": "676091", "revid": "198277", "url": "https://it.wikipedia.org/wiki?curid=676091", "title": "Artemio Franchi", "text": "Biografia.\nAnni giovanili.\nArtemio Franchi nacque a Firenze, ma i suoi genitori, senesi, vi erano arrivati da appena due mesi. \"Senese \"iure sanguinis\" o fiorentino \"iure soli\"?\". Questa contesa sul suo luogo di origine lo divert\u00ec sempre molto. Frequent\u00f2 le scuole dell'obbligo e il liceo classico a Firenze, per poi iscriversi alla facolt\u00e0 di Economia e commercio, diventando uno degli allievi prediletti del professor Vedovato, esperto di diritto internazionale. Nel 1943 fu chiamato alle armi e destinato al sud dell'Italia. Fece ritorno a Firenze nell'ottobre del 1944.\nUna stagione di disagi e di incertezze, nel corso della quale riprese i suoi studi e cominci\u00f2 a lavorare presso una azienda di autotrasporti.\nIn quel tempo segu\u00ec il primo corso arbitri indetto dal Gruppo Arbitri Poderini di Firenze (oggi Sezione \u201cGiacinto Zoli\u201d), primo contatto ufficiale col mondo dello sport. Nel 1948 si laurea, col massimo dei voti, in diritto internazionale e l'anno successivo si sposa in Duomo, matrimonio celebrato da Don Bensi, con Alda Pianigiani.\nLa vita professionale.\nSi inser\u00ec quasi per gioco nella distribuzione dei prodotti combustibili, e nel 1954 fond\u00f2 con altri soci la ditta petrolifera \"Angelo Bruzzi\", assumendone le funzioni di amministratore delegato. Rimase sempre molto legato alla citt\u00e0 di Siena ed alla vita contradaiola: dal 1971 fino alla sua morte fu Capitano della Contrada della Torre.\nCarriera di dirigente sportivo.\nCarlo Antonini rilev\u00f2 la societ\u00e0 della Fiorentina da Ardelio Allori nel 1948, affidando l'anno successivo la segreteria della societ\u00e0 ad Artemio Franchi, che rimase in carica fino al 1951. Grazie alle sue capacit\u00e0 economiche ed alla consulenza di Luigi Ferrero, port\u00f2 a Firenze calciatori che vinsero nel 1955-1956 il campionato italiano di Serie A, come Ardico Magnini, Sergio Cervato, Giuseppe Chiappella e Francesco Rosetta.\nDopo esser stato dirigente sportivo presso la Fiorentina (dopo la vittoria nell'edizione inaugurale della Coppa delle Coppe, giocata a carattere non ufficiale; la manifestazione verr\u00e0 riconosciuta e organizzata dall'UEFA a partire dall'edizione successiva su iniziativa dell'allora dirigente viola Artemio Franchi), ricopr\u00ec una prima volta l'incarico di Presidente della FIGC dal 1967 al 1976, succedendo a Giuseppe Pasquale e dopo essere stato Commissario Straordinario della Lega Nazionale Professionisti: sotto la sua gestione per la prima volta l', guidata dal CT Ferruccio Valcareggi, torn\u00f2 a vincere nelle competizioni internazionali dopo trent'anni, conquistando il Campionato europeo di calcio 1968 e arrivando seconda al Campionato mondiale di calcio 1970.\nIl 15 marzo 1973 Franchi fu eletto presidente dell'UEFA, e nel 1974 Vicepresidente della FIFA, ragion per cui lasci\u00f2 nel 1976 l'incarico in FIGC a Franco Carraro; dovette poi assumere nuovamente la presidenza della Federcalcio italiana due anni dopo, quando lo stesso Carraro fu nominato Presidente del CONI. Mantenne invece fino alla morte i propri incarichi presso FIFA e UEFA: fu Presidente del Comitato d'organizzazione del Campionato d'Europa; Vice Presidente della Federazione Calcistica Internazionale; Presidente della Commissione di Finanza della FIFA e Presidente della Commissione Arbitri; sempre presente nel Comitato Organizzatore dei Campionati mondiali.\nDal suo amore per il calcio nacque il Centro Tecnico Federale di Coverciano, la pi\u00f9 efficace ed integrata realizzazione di una base scientifica e di un lucido supporto organizzativo al servizio dello sport.\nFigura nella Lista degli appartenenti alla P2.\nLa morte.\nMor\u00ec in un incidente stradale il 12 agosto 1983, mentre si stava recando a Siena alla guida di una Fiat Argenta, per andare a stringere accordi per la partecipazione di un fantino al Palio dell'Assunta. Fra Taverne d'Arbia ed Asciano, sulla strada Lauretana Antica, la sua auto sband\u00f2 in curva sull'asfalto bagnato, schiantandosi contro un camion. Nel luogo dell'incidente \u00e8 stata eretta una stele dorata, che si pu\u00f2 vedere all'esterno di una curva poco prima del podere Mezzavia, percorrendo da Siena la Lauretana Antica verso Asciano. \u00c8 sepolto a Firenze, nel cimitero di Soffiano. Nel 1991 lo stadio comunale di Firenze prese definitivamente il nome di \"Artemio Franchi\"; ad Artemio Franchi \u00e8 stato intitolato anche lo stadio di Siena. Nel 2011 gli viene assegnato un \"Riconoscimento alla memoria\" nella Hall of fame del calcio italiano.\nControversie.\nFranchi fu coinvolto in un'inchiesta sul calcio europeo del giornalista inglese Brian Glanville nel 1975. Franchi fu accusato di aiutare il general manager Italo Allodi e il faccendiere ungherese Dezso Solti a corrompere gli arbitri internazionali per favorire squadre italiane, inclusa la rappresentativa nazionale, durante gli anni sessanta e settanta. Le imputazioni non ebbero alcun riscontro in sede giudiziaria.\nIn una intervista del 14 giugno 2016 sul quotidiano argentino \"La Naci\u00f3n\" l'ex Presidente della FIFA Joseph Blatter accus\u00f2 l'ex Presidente della UEFA Franchi di aver truccato nel passato alcuni sorteggi di tornei per club con lo stratagemma delle palline fredde, riscaldate o segnate appositamente per farle riconoscere.\nLa Fondazione Artemio Franchi.\nDopo la sua morte \u00e8 nata a Firenze una Fondazione a lui dedicata, la Fondazione Artemio Franchi, che si propone il fine di mettere in risalto la molteplicit\u00e0 degli interessi spirituali che fu la costante ispiratrice dell'attivit\u00e0 del grande sportivo scomparso, al quale lega il ricordo e gli scopi istituzionali; l'opera della Fondazione, dunque, pi\u00f9 che ad un riconoscimento dei meriti acquisiti nei vari settori ai quali di volta in volta dedica la propria attenzione, \u00e8 rivolta allo studio ed alla promozione dell'ambito culturale, artistico, scientifico del grande fenomeno sportivo mondiale.\nLa Fondazione ha sede presso il Centro Tecnico Federale di Coverciano. Il Presidente \u00e8 il figlio di Artemio, Francesco Franchi, uno dei pi\u00f9 alti dirigenti della pallavolo mondiale e membro dell'Esecutivo della F.I.V.B., la Federazione Internazionale Volleyball. Nel Comitato di Fondazione, oltre alla Lega PRO, al Comune di Firenze, alla Provincia di Firenze, al Lions Club Firenze ed al Panathlon di Firenze, figurano i pi\u00f9 importanti uomini del mondo sportivo italiano; segretario generale della Fondazione \u00e8 Franco Torrini.\nMemorial Artemio Franchi.\nIl Memorial dedicato ad Artemio Franchi si \u00e8 disputato nel 2008 e nel 2009 tra l'ACF Fiorentina e un grande club europeo allo stadio dedicato a Franchi a Firenze.\nLa prima edizione ha avuto luogo nel 2008 con il che ha battuto 3-1 i viola mentre la seconda edizione vide l'affermazione del PSG sulla squadra viola."}
{"id": "676093", "revid": "767487", "url": "https://it.wikipedia.org/wiki?curid=676093", "title": "Dischi volanti 1996-2006", "text": "Dischi volanti 1996-2006 \u00e8 la prima raccolta del cantautore italiano Niccol\u00f2 Fabi, pubblicata il 3 novembre 2006 dalla Virgin Records.\nIl disco.\nContiene un doppio CD con 26 canzoni che ripercorrono la storia musicale dell'artista nei suoi primi 10 anni, dagli esordi con il singolo \"Dica\" nel 1996 fino all'album \"Novo Mesto\", uscito nel 2006. L'album \u00e8 inoltre accompagnato dall'inedito \"Milioni di giorni\", estratto come singolo.\nNiccol\u00f2 Fabi ha dichiarato di non essere affatto propenso alle celebrazioni, e perci\u00f2 ha deciso di inserire nella raccolta non solo i suoi singoli di maggior successo, ma anche alcune tra le canzoni pi\u00f9 rappresentative di ogni album al fine di condurre chi ascolta ad una comprensione pi\u00f9 completa delle sue opere. Data la sua presenza nel mercato internazionale, in particolare quello dell'America latina, ha inserito anche un pezzo in spagnolo (\"Agua\", traduzione di \"Acqua\" appartenente all'album Sereno ad ovest) e uno in inglese (\"I wish\", traduzione di \"Dentro\" dell'album Novo Mesto).\nAccanto alla versione pi\u00f9 diffusa della raccolta, \u00e8 stata anche pubblicata un'edizione limitata, nella quale al doppio CD \u00e8 affiancato un DVD che contiene molti dei videoclip del cantautore (\"Dica\", \"Vento d'estate\", \"Se fossi Marco\", \"\u00c8 non \u00e8\", \"Il negozio di antiquariato\", \"Offeso\", \"Costruire\", \"Oriente\" e \"Milioni di giorni\"), e anche alcuni pezzi live (\"Evaporare\", \"Rosso\", \"Ostinatamente\", \"10 centimetri\", \"Offeso\")."}
{"id": "676097", "revid": "124348268", "url": "https://it.wikipedia.org/wiki?curid=676097", "title": "Sebastiano Sanguinetti", "text": "Biografia.\nNasce a Lula, in provincia e diocesi di Nuoro, il 29 marzo 1945.\nFormazione e ministero sacerdotale.\nCompie gli studi medi ginnasiali e liceali nel seminario vescovile di Nuoro e quelli teologici presso il seminario regionale di Cuglieri, conseguendo la licenza in sacra teologia.\nIl 2 agosto 1970 \u00e8 ordinato presbitero, nel santuario di San Francesco a Lula, dal vescovo Giuseppe Melas.\nDopo l'ordinazione diventa, per un anno, assistente nel seminario diocesano. Dal 1971 \u00e8 vicario parrocchiale a Orgosolo, dove rimane fino al 1984, quando \u00e8 trasferito come parroco alla parrocchia di San Giovanni Battista di Orotelli.\nNel 1987 \u00e8 nominato vice assistente centrale del settore adulti dell'Azione Cattolica a Roma mentre dal 1989 \u00e8 anche assistente regionale per la Sardegna dell'Azione Cattolica. Dal 1991 al 1997 \u00e8 assistente nazionale del movimento di impegno educativo di Azione Cattolica (MIEAC).\nNel dicembre 1991 ritorna in diocesi di Nuoro, dove diventa parroco di Orgosolo. Dal settembre del 1995 \u00e8 direttore responsabile del settimanale diocesano di Nuoro \"L'Ortobene\".\nMinistero episcopale.\nIl 27 marzo 1997 papa Giovanni Paolo II lo nomina vescovo di Ozieri; succede a Giovanni Pisanu, dimessosi per raggiunti limiti di et\u00e0. Il 17 maggio successivo riceve l'ordinazione episcopale, nell'anfiteatro comunale a Nuoro, dal cardinale Eduardo Francisco Pironio, coconsacranti l'arcivescovo Ottorino Pietro Alberti e il vescovo Pietro Meloni. L'8 giugno prende possesso della diocesi.\nIl 22 aprile 2006 papa Benedetto XVI lo nomina vescovo di Tempio-Ampurias; succede a Paolo Atzei, precedentemente nominato arcivescovo metropolita di Sassari. L'11 giugno prende possesso della diocesi. Rimane amministratore apostolico di Ozieri fino all'ingresso del successore Sergio Pintor, avvenuto l'8 dicembre seguente.\nIl 3 settembre 2012 \u00e8 eletto segretario della Conferenza episcopale sarda; ricopre questo ruolo fino al 9 giugno 2020.\nIl 10 dicembre 2012 \u00e8 nominato amministratore apostolico \"ad nutum Sanctae Sedis\" della diocesi di Ozieri dopo la rinuncia per raggiunti limiti di et\u00e0 di Sergio Pintor. Mantiene l'incarico fino al 13 settembre 2015, giorno dell'ingresso del nuovo vescovo Corrado Melis.\nSi distingue per le sue coraggiose battaglie per la difesa del lavoro e la lotta al malessere delle zone interne e depresse della Sardegna. Opera il grande riordino pastorale della citt\u00e0 di Olbia creandovi quattro nuove parrocchie. Fine diplomatico nei rapporti cordiali con tutte le istituzioni, instaura con il clero un dialogo approfondito compiendo numerosissimi avvicendamenti.\nNel giugno 2016 \u00e8 nominato cittadino onorario della citt\u00e0 di Tempio Pausania.\n\u00c8 delegato per la liturgia e per i beni culturali e l'edilizia di culto della Conferenza episcopale sarda.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "676100", "revid": "868829", "url": "https://it.wikipedia.org/wiki?curid=676100", "title": "Morsa (meccanica)", "text": "La morsa \u00e8 un utensile meccanico a vite usato per serrare e trattenere i pezzi in lavorazione, di solito per aggiustaggio, filettatura, segatura, fresatura, saldatura, montaggio di altri elementi, anche incollaggio. I modelli pi\u00f9 comuni sono in acciaio fuso o in ghisa ma esistono anche di legno. La forza di serraggio si ottiene con una vite manovrabile a mano agendo sull'impugnatura a manubrio scorrevole. La vite muove una ganascia mobile che stringe il pezzo contro una simmetrica ganascia fissa. Si usa ricoprire le ganasce con lamine di metallo dolce chiamate mordacchie, di solito in rame, in lega leggera o in piombo, al fine di non rovinare il pezzo serrato.\nAl banco i lavori alla morsa si eseguono a mano con lima, carta vetrata, pialla, maschio, filiera, seghetto, trapano, alesatore, saldatore e altro ancora; a macchina con la fresatrice o il trapano a colonna.\nTipi di morsa.\nLa morsa \u00e8 essenziale in ogni banco da lavoro. La sua posizione verticale influenza la bont\u00e0 delle lavorazioni e la fatica profusa dall'operaio per conseguirla. A titolo indicativo e per una persona di media statura il banco \u00e8 alto circa 80 cm dal pavimento e la morsa viene fissata in modo che poggiando il gomito sulla sommit\u00e0 delle ganasce e tenendo l'avambraccio in verticale si riesca ad appoggiare il mento sulla mano chiusa a pugno.\nLa dimensione delle morse si indica con due numeri: il primo specifica la larghezza delle ganasce, il secondo l'ampiezza della bocca a piena apertura, per esempio 150x220 mm. Gli standard dimensionali delle morse sono unificate dalle normative UNI 5271 e 5272, mentre la filettatura della vite di manovra \u00e8 in generale di tipo Acme.\n\u00c8 prodotta in numerosi tipi che possono dividersi in due vaste categorie:\nLe prime sono di generose dimensioni e integrate nel banco di lavoro da falegname, di lato per non eccedere in altezza; vengono costruite in legno, talvolta in metallo o in legno con inserti metallici, le ganasce sono quasi sempre di legno o di plastica, raramente di metallo e in questo caso hanno mordacchie di legno per non rovinare i pezzi serrati.\nLe seconde si fissano al piano del banco o della macchina con viti o morsetti, oppure con ventose quando non devono sopportare grandi sforzi, le pi\u00f9 piccole non prevedono fissaggio e mantengono la posizione solo grazie al loro peso; alcune possono ruotarsi e inclinarsi, le pi\u00f9 precise dispongono di scale graduate e noni. Per agevolare l'inserimento del pezzo alcune permettono lo smontaggio rapido della ganascia frontale agendo sul dado di fissaggio.\nTra i vari modelli si annoverano:\nImpiego.\nPer lavorare alla morsa con agio e comodit\u00e0 conviene disporsi a lato, a circa 45\u00b0 rispetto all'asse della vite e a mezzo metro dal banco, assumere postura leggermente inclinata con il piede sinistro in avanti e il destro indietro e il ginocchio sinistro lievemente flesso cos\u00ec da poter oscillare con il corpo facendo perno sulla gamba destra durante i lavori di aggiustaggio. Nel caso di lavori di precisione la postura pu\u00f2 essere diversa poich\u00e9 conviene avvicinarsi alquanto al pezzo.\nOnde scongiurare la deformazione del pezzo conviene serrarlo tra le mordacchie in modo che ne sporga solo una piccola parte, preferendo la zona centrale delle ganasce qualora le sue dimensioni fossero inferiori alla larghezza della bocca. Questo perch\u00e9 l'usura della morsa pu\u00f2 manifestarsi in una pi\u00f9 o meno accentuata obliquit\u00e0 delle ganasce durante il serraggio, soprattutto nei modelli con slitte prismatiche. Si eviti l'uso di prolunghe (tubi, chiavi, ecc.) quando si agisce sull'asta di manovra a manubrio, poich\u00e9 l'aumento del braccio di leva e del conseguente momento meccanico pu\u00f2 facilmente causare la rottura della morsa.\nL'uso delle mordacchie assicura una presa migliore e al contempo pi\u00f9 uniforme e delicata, e diminuisce il rischio di graffiature o deformazioni del pezzo. Di solito per i lavori di aggiustaggio con la lima s'impiegano mordacchie di alluminio, per il serraggio di parti filettate conviene invece usare il piombo. In falegnameria si preferiscono mordacchie di legno e di plastica.\nManutenzione.\nLe morse richiedono poca manutenzione. Al termine del lavoro conviene ripulirle con aria compressa e controllare che non vi siano residui di truciolo sulla vite. Di tanto in tanto vanno lubrificate con olio o grasso; in particolare conviene oliare le slitte e le parti scorrevoli e ingrassare la vite. I modelli di pregiata qualit\u00e0 hanno punti di oliatura con valvole a sferetta di ritegno."}
{"id": "676101", "revid": "916580", "url": "https://it.wikipedia.org/wiki?curid=676101", "title": "Zelkova sicula", "text": "La zelkova siciliana (Zelkova sicula ) \u00e8 una specie appartenente alla famiglia delle Ulmaceae, endemica dei Monti Iblei (Sicilia).\nDescrizione.\n\u00c8 un arbusto o alberello deciduo, talvolta a portamento cespuglioso, alto fino a circa 5 m. I rami sono di colore bruno-cinerino.Le foglie sono ovoidali, piccole, scarsamente lobate, coriacee e pelose, simili a quelle di un olmo, si distinguono per il margine grossolanamente seghettato e per la simmetria della lamina (asimmetrica nell'olmo); lunghe 1\u20135\u00a0cm e larghe 0,5-3,5\u00a0cm, con picciolo di 1\u20134\u00a0mm;\u00a0 margini con 6-8 lobi su ciascun lato; rugose su entrambe le superfici per la presenza di corti peli rigidi, pi\u00f9 abbondanti lungo le nervature della pagina inferiore.Il frutto \u00e8 una noce.\nDistribuzione e habitat.\nL'unica popolazione esistente di \"Z. sicula\", scoperta nel 1991, \u00e8 ubicata sul versante settentrionale dei Monti Iblei, nella Sicilia sud-orientale, ed \u00e8 formata da 200-250 esemplari nel bosco Pisano, una querceta di circa mezzo ettaro che cresce a 450 m di altitudine, in prossimit\u00e0 di Buccheri, e nella zona di Melilli, entrambe in provincia di Siracusa.\nConservazione.\nLa \"Z. sicula\" \u00e8 considerata dalla IUCN una specie in pericolo critico di estinzione (\"Critically Endangered\") ed \u00e8 stata inserita nella lista delle 50 specie botaniche pi\u00f9 minacciate dell'area mediterranea.\nEsiste un progetto di recupero della popolazione relitta di \"Z. sicula\", finanziato dall'Assessorato al Territorio e Ambiente della Regione siciliana e dal Ministero dell'ambiente e della tutela del territorio e del mare e realizzato dal Dipartimento regionale Foreste demaniali, da Legambiente e dall'Istituto di Genetica Vegetale del Cnr di Palermo. Il progetto si inserisce nel contesto di \"Countdown 2010\", la campagna di iniziative lanciata dalla IUCN per contrastare la perdita di biodiversit\u00e0.\n\u00c8 stata riconosciuta specie protetta con Decreto del Presidente della Regione Siciliana del 27 maggio 2013."}
{"id": "676111", "revid": "1935652", "url": "https://it.wikipedia.org/wiki?curid=676111", "title": "Antioco Piseddu", "text": "Biografia.\nIl 29 giugno 1960 \u00e8 ordinato presbitero dall'arcivescovo Paolo Botto per l'arcidiocesi di Cagliari.\nGi\u00e0 vice parroco in Sant'Ambrogio a Monserrato ed insegnante di Religione al Liceo Ginnasio Siotto Pintor di Cagliari, fu segretario vescovile del cardinale arcivescovo di Cagliari Sebastiano Baggio dal 1969 al 1973, divenendo poi parroco presidente della collegiata di Sant'Anna, nel rione storico di Stampace a Cagliari.\nIl 29 settembre 1981 viene eletto vescovo della diocesi dell'Ogliastra, ridenominata poi in diocesi di Lanusei.\nL'8 novembre 1981 riceve l'ordinazione episcopale dal cardinale Sebastiano Baggio, coconsacranti gli arcivescovi Paolo Carta e Pier Giuliano Tiddia. Il 29 novembre successivo prende possesso della diocesi.\nIl 1\u00ba maggio 1992 fonda il Museo diocesano dell'Ogliastra.\nIl 17 settembre 2011, a norma del canone 401 \u00a7 1 del Codice di diritto canonico, presenta la sua rinuncia al governo pastorale della diocesi di Lanusei per raggiunti limiti di et\u00e0.\nTale rinuncia viene accolta il 31 gennaio 2014.\nIl 10 settembre 2016 riceve la cittadinanza onoraria di Suelli (per i suoi studi su San Giorgio, primo vescovo della diocesi di Suelli), insieme all'arcivescovo titolare di Suelli Brian Udaigwe, in visita pastorale.\n\u00c8 uno dei vescovi che ha celebrato la messa tridentina dopo la riforma liturgica: domenica 13 settembre 2021 una messa prelatizia e domenica 20 giugno 2021 una messa pontificale al faldistorio, entrambe precedute dall'amministrazione del sacramento della cresima, nella parrocchia personale di Santa Croce a Cagliari.\nGenealogia episcopale.\nLa genealogia episcopale \u00e8:"}
{"id": "676114", "revid": "287204", "url": "https://it.wikipedia.org/wiki?curid=676114", "title": "Charles de Brosses", "text": "Presidente del Parlamento di Digione, membro dell'Accademia delle Iscrizioni di Parigi e poi dell'Accademia di Digione, collabor\u00f2 con l'Encyclop\u00e9die di Diderot e d'Alembert, dove viene citato 15 volte, in undici articoli differenti (\"Etymologie, Gamme, Imp\u00e9ratif, Interjection, Langue, Lettre, O, Onomatop\u00e9e, Orthographe, Synonyme, Trope\"). Si occup\u00f2 di storia antica e di geografia, portando un contributo rilevante alla scoperta dell'Australia, e fu tra gli antesignani dell'antropologia e della linguistica moderne, argomentando in favore dell'origine naturale del linguaggio e propugnando una teoria raffigurativa del segno linguistico che anticipa i moderni studi di fonosemantica. Divenne celebre come narratore, nell'Ottocento, grazie al diario epistolare del suo viaggio in Italia del 1739-1740, pubblicato postumo nel 1836. \u00c8 la fonte di Marx per il concetto di feticismo (neologismo a lui dovuto) ed \u00e8 l'inventore dei nomi \"\"Polinesia\" e \"Australasia\"\".\nVita.\nGiovinezza.\nCharles de Brosses compie i suoi primi studi al Collegio dei Gesuiti di Digione, sotto la guida del padre Oudin, discreto italianista e latinista di fama, e in compagnia del conte di Buffon, futuro autore della \"Histoire naturelle\" (1749), al quale rester\u00e0 legato in sincera amicizia per tutta la vita. Nel 1723 segue i corsi di Diritto alla neonata (1722) Universit\u00e0 di Digione. Conosce oltre al francese, il latino, l'italiano, lo spagnolo e l'inglese.\nNel 1730 si laurea in giurisprudenza; il 13 febbraio assume il posto di consigliere al Parlamento di Digione; frequenta la Societ\u00e9 litteraire dell'umanista Bouhier; concepisce il progetto di un'edizione \"ricostruita\" di Sallustio, che pubblicher\u00e0 nel 1777. Nel 1732 soggiorna a Parigi, dove ritrova i digionesi Cr\u00e9billon, Piron, Rameau, Melot, Sainte-Palaye, e soprattutto Buffon, che vi \u00e8 entrato in contatto con gli ambienti illuministi. Sabato 30 maggio 1739 parte col cugino Loppin de Montmort per un viaggio di studio e di piacere in Italia, che durer\u00e0 dieci mesi; ad Avignone si unisce ai due fratelli La Curne de Sainte-Palaye, uno dei quali \u00e8 un medievalista notevole; a Roma la compagnia si completa con i digionesi Legouz de Gerland e Guy de Migieu.\nConosce a Bologna il chimico Beccari e l'astronomo Zanotti, e il futuro papa cardinal Lambertini, con cui discute del divorzio del figlio dell'ambasciatore francese, il duca di St. Aignan, che aveva fatto un matrimonio un po' affrettato. A Firenze conosce gli abati Cerati e Niccolini, con cui manterr\u00e0 un duraturo rapporto epistolare. A Roma, conosce il Ficoroni e lo zio di D'Alembert, il cardinale Tencin. Si reca a Napoli ad ascoltare Metastasio (di cui tradurr\u00e0 qualche verso nel 1745) e si picca di apprendere il dialetto napoletano. Impagabile la sua descrizione del male di Napoli (\"Dottore, un suo collega mi ha detto che dovranno amputarlo\". \"L'imbecille! Come non vedere che cascher\u00e0 da s\u00e9?\") Turista completo, sul versante enogastronomico fa parecchi paragoni tra i vini italiani e quelli di Borgogna; sul versante sessuale, ha divertenti avventure tra cui una, a Venezia, con la Bagarina, la cui fama aveva varcato le Alpi.\nAd Ariccia, vicino a Roma, si recano a vedere i giochi d'acqua; rimangono freddini fino al polipriapo, una fontana con dei corti tubi di cuoio che si drizzano al passaggio dell'acqua. Il pi\u00f9 serio di tutti, Migieu, ne afferra uno e comincia a schizzare violentemente; la cosa degenera tanto che devono andare alla locanda a cambiarsi. Indossati degli abiti asciutti, decidono di fare un giro per il borgo; ma finiscono di nuovo al polipriapo; essendosi portati solo due vestiti per uno devono aspettare, ignudi davanti al fuoco, che questi si asciughino. Assiste all'eruzione del Vesuvio e ai primi ritrovamenti degli scavi di Ercolano. Rende visita, a Modena, al vecchio Muratori, che all'epoca lavora alle \"Antiquitates italicae Medii Aevi\" (1738-1742).\nLe lettere da Roma denotano scarso interesse per gli aspetti storico-monumentali della citt\u00e0, per i quali de Brosses rinvia ad altre guide, mentre si diffondono nella descrizione dell'ambiente economico e sociale e degli stili di vita della popolazione, in particolare delle classi dominanti e dei loro usi mondani, dedicando molta attenzione ai francesi e altri stranieri residenti. Un altro argomento di grande interesse per l'ancora consigliere e per i suoi amici \u00e8 la vita della corte papale. De Brosses arriva a Roma alla fine del regno di Clemente XII Corsini, il cui governo trova completamente delegato al \"cardinal padrone\" Neri Maria Corsini (e del quale egli mostra pochissima stima). La morte del vecchio papa gli fornisce una ghiotta occasione per diffondersi ampiamente nella cronaca delle cerimonie funebri, dell'inizio del conclave e delle manovre concistoriali (integrata da note sintetiche sui cardinali elettori e sulla loro papabilit\u00e0), ma il 28 febbraio, prima dell'elezione di Benedetto XIV Lambertini, de Brosses lascia Roma e si mette sulla via del ritorno.\nAl rientro risistema la raccolta delle lettere del viaggio, di tono realistico e brillante, per distribuirla agli amici; sar\u00e0 pubblicata postuma da Colomb nel 1836, assicurandogli un posto nella storia della letteratura francese. L'opera fu lodata, tra l'altro, da Stendhal, nelle sue Passeggiate Romane.\nMaturit\u00e0.\nIl 13 gennaio 1741 \u00e8 fondata l\"Acad\u00e9mie de Dijon\", di vocazione esclusivamente filosofico-scientifica, che contende all'umanistica Societ\u00e9 litteraire di Bouhier l'egemonia sulla vita culturale della citt\u00e0. De Brosses acquista la carica di Presidente \u00e0 mortier del Parlamento. Eredita il feudo di Tournay, assunto a residenza estiva, dove si diletta in osservazioni al microscopio, e la cui vicinanza a Ginevra lo mette in contatto con gli ambienti cosmopoliti della citt\u00e0. Qui conosce tra gli altri Francesco Algarotti (\"Newtonianismo per le dame\", 1737; \"Sopra la necessit\u00e0 di scrivere nella propria lingua\", 1750), il naturalista Charles Bonnet e il fisico e matematico Jean Jallabert, bibliotecario alla locale biblioteca pubblica, con i quali intratterr\u00e0 lunghi rapporti epistolari.\nIl 23 novembre 1742 si sposa in prime nozze con Fran\u00e7oise Castel de Saint-Pierre, da cui riceve in dote un pacchetto di titoli della \"Compagnie des Indes\". Nel 1744 si oppone a una decisione del Re, in nome del protocollo e dei privilegi del Parlamento; gli \u00e8 comminato un esilio di sei mesi. Nel 1745 comincia la corrispondenza \"filosofica\" (durata fino al 1769) con il naturalista ginevrino Charles Bonnet (\"Trait\u00e9 d'insectologie\", Parigi, 1745; \"Trait\u00e9 de psychologie\", Londra, 1754; \"Essai analytique sur les facult\u00e9s de l'\u00e2me\", Copenaghen, 1760; \"Contemplation de la nature\", Amsterdam, 1764-1765; \"Paling\u00e9n\u00e9sie philosophique\", Amsterdam, 1769).\nNel 1746 \u00e8 nominato membro corrispondente dell\"Acad\u00e9mie des Inscriptions et Belles-Lettres\" di Parigi. Il 3 giugno 1747 legge all\"Acad\u00e9mie des Inscriptions\" il primo lavoro di cui si abbia notizia, gli \"Eclaircissements sur un ouvrage de Salluste avec un essai d'explication suivie des fragments qui nous en restent, contenant l'histoire de la guerre civile de L\u00e9pide, p\u00e8re du Triumvir\" (stampato in estratti nel volume XXI, p. 50, della \"Histoire de l'Acad\u00e9mie\").\nIl 13 giugno vi legge il \"M\u00e9moire sur la division de l'Empire d'Assyrie au temps de Sardan I, et sur l'\u00e9poque du premier si\u00e9ge de Ninive et de l'\u00e9tablissement de la monarchie des M\u00e8des, fix\u00e9 \u00e0 l'an 808 avant l'\u00e8re vulgaire \" (stampato nel volume XXI, p.1 dei \"M\u00e9moires de l'Acad\u00e9mie\"). Secondo Mamet (1874: 201sgg.), quest'ultimo \u00e8 notevole per la datazione dell'assedio di Ninive (808 a.C.), che sar\u00e0 corretta solo di poco dalla decifrazione delle fonti cuneiformi (788 a.C.). Nel 1749 legge all\"Acad\u00e9mie des Inscriptions\" il \"M\u00e9moire sur la d\u00e9couverte et l'\u00e9tat actuel de la ville souterraine d'Herculane et les circonstances de son ensevelissement sous les ruines du V\u00e9suve. De l'\u00e9tat actuel du mont V\u00e9suve, compar\u00e9 \u00e0 son ancien \u00e9tat\".\nNel 1750 stampa a Digione per Desventes, in-8\u00b0, senza nome, n\u00e9 luogo, n\u00e9 editore le \"Lettres sur l'\u00e9tat actuel de la ville souterraine d'Hercul\u00e9e et sur les causes de son ensevelissement sous les ruines du V\u00e9suve\" (tratto dal precedente; poi in parte confluito in Brosses 1836b: I); l'opera contiene un elenco completo dei reperti di Ercolano, tra cui una raccolta di iscrizioni, desunto da un libro di Marcello Venuti del 1748, il sovrintendente agli scavi conosciuto in Italia. Il 16 dicembre legge all'Acad\u00e9mie des Inscriptions la \"Vie de Scaurus. Prince du S\u00e9nat\" (stampato nei M\u00e9moires de l'Acad\u00e9mie, XXIV, 235-261; poi confluito in Brosses 1777: I). Il 15 giugno 1751 legge all\"Acad\u00e9mie des Inscriptions\" il primo \"M\u00e9moire sur la mati\u00e8re Etymologique, o\u00f9 il est trait\u00e9 de ses principes et de son utilit\u00e9\"; il 18 giugno, il secondo \"M\u00e9moire, o\u00f9 il est trait\u00e9 de la formation m\u00e9canique et naturelle des langues et des organes de la parole\" (sottratti alle pubblicazioni dell'Accademia, sono inoltrati a Diderot per essere attinti nell'Encyclop\u00e9die).\nRisale a quest'epoca anche il progetto dell\"Arch\u00e9ologue ou dictionnaire universel par racines\". Non databile, se non come posteriore ai \"M\u00e9moires\" e anteriore al \"Trait\u00e9\", \u00e8 il manoscritto di uno \"Specimen etymologicon\" della mole di un piccolo in-folio (menzionato nella prefazione editoriale di Brosses 1801, come circolante in una quarantina di copie, deve corrispondere ai materiali che De Brosses dichiara di aver comunicato a Bullet 1754-60). Nemmeno databili sono i circa 50 ff. titolati \"Trait\u00e9 de la Parole comme signe des perceptions et des id\u00e9es, sive de analogia libri septem; contenant sous la forme d'un essai de vocabulaire de la langue organique et primitive, un trait\u00e9 de la correspondance entre l'esprit et la voix, o\u00f9 l'on d\u00e9couvre les rapports g\u00e9n\u00e9raux, \u00e9tablis par la nature entre les premiers sons organiques et la voix humaine, et les conceptions id\u00e9ales de l'esprit humain; rapports fond\u00e9s sur l'action que les objets naturels ont sur les sens ext\u00e9rieurs, de l\u00e0 sur les sens int\u00e9rieurs de l'homme, et la r\u00e9action des sens int\u00e9rieurs sur les organes vocaux\" (entrambi questi mss., menzionati da Foisset nel 1842, ci sono risultati irreperibili).\nIl 17 aprile 1752 \u00e8 fondata da de Ruffey una nuova \"Societ\u00e9 litteraire\", cui de Brosses prende parte; in occasione della pubblicazione delle \"Lettres\" di Maupertuis (1752), il gruppo gli propone di occuparsi della questione di un viaggio di scoperta nelle terre australi; tra questa data e il 1754 De Brosses assume la direzione del consesso, lo dota di uno statuto di tipo accademico e ne muta il nome in Soci\u00e9t\u00e9 physique et litt\u00e9raire de Dijon. Nel 1753 legge alla Societ\u00e9 litteraire di De Ruffey \"Des premi\u00e8res d\u00e9couvertes faites aux Terres Australes; de l'utilit\u00e9 d'en faire de plus \u00e9tendues et de la possibilit\u00e9 d'y former un \u00e9tablissement\" (letto anche all'Acad\u00e9mie des Inscriptions nel giugno 1754 e sottratto alla pubblicazione per farvi delle aggiunte).\nIl 20 novembre \u00e8 data lettura all'Acad\u00e9mie des Inscriptions di un terzo testo di argomento etimologico, oggi perduto, ma con ogni probabilit\u00e0 corrispondente alle \"Observations sur les langues primitives\" citate da Beauz\u00e9e nell'articolo \"Interjection\" (1765) dell'Encyclop\u00e9die. Nel 1754 effettua un lungo soggiorno a Parigi, dove coltiva contatti negli ambienti scientifici e letterari (conosce senz'altro Duclos, Diderot, d'Alambert, Jean-Jacques Rousseau, Maupertuis ed Helv\u00e9tius).\nComincia la corrispondenza \"bibliografica\" (durata fino al 1766) con il fisico e matematico Jean Jallabert, bibliotecario a Ginevra, che gli procura, oltre ai manoscritti esotici di cui si occupa nel 1755, le opere di Leibniz (1710; il 1\u00ba agosto 1754), di Wachter (1737; il 6 agosto 1755), e di altre fonti del \"Trait\u00e9\". Nel marzo del 1755 legge all'Acad\u00e9mie des Inscriptions la \"Description d'un ancien vase cisel\u00e9 trouv\u00e9 dans le duch\u00e9 de Permie et de quatre manuscrits en langue et en caract\u00e8res de Tangut et des Kalmouks, nouvellement trouv\u00e9s dans les ruines de la ville d'Ablakit en Sib\u00e9rie\" (stampata nel vol. XXX dei \"M\u00e9moires de l'Acad\u00e9mie\"; verte soprattutto sulla collocazione geografica della citt\u00e0 di Ablakit).\nIl 2 dicembre legge all'Acad\u00e9mie des Inscriptions il \"Second M\u00e9moire sur la Monarchie de Ninive contenant la fondation de Babel, celle de l'Empire d'Assyrie et l'histoire de Baal I ou Belus Nimrod son fondateur dans le cours du XXIIIe si\u00e8cle avant l'\u00e8re vulgaire\" (redatto nel 1753; stampato nel vol. XXVII, pp.\u00a01\u201383 dei M\u00e9moires de l'Acad\u00e9mie); vi \u00e8 contenuta la tesi su Babele poi ripresa nel \"Trait\u00e9\" (\u00a763). Nel 1756 incontra per la prima volta Voltaire. Stampa a Parigi, per Durand, i due grandi volumi in-4\u00b0 della \"Histoire des Navigations aux terres Australes, contenant ce que l'on sait des moeurs et des productions des contr\u00e9es d\u00e9couvertes jusqu'\u00e0 ce jour, et o\u00f9 il est trait\u00e9 de l'utilit\u00e9 d'y faire des plus amples d\u00e9couvertes, et des moyens d'y former un \u00e9tablissement\"; l'opera, cui risalgono i neologismi \"Polyn\u00e9sie\" ed \"Australasie\", avr\u00e0 un ruolo importante nelle esplorazioni di Bouganville (1769) e, tradotta in inglese da Callender (1766-1768), in quelle di James Cook, che metteranno capo alla colonizzazione dell'Australia (1770).\nNell'aprile del 1757 legge all'Acad\u00e9mie des Inscriptions una \"Vie de Philippe, prince du S\u00e9nat\" (stampata nel vol. XXVII dei M\u00e9moires de l'Acad\u00e9mie, pp.\u00a0406\u2013440; confluita in Brosses 1777: I e III); sotto l'influenza di David Hume, legge alla stessa Accademia \"Du culte des dieux f\u00e9tiches, c'est-\u00e0-dire des objets terrestres et mat\u00e9riels, animaux ou inanim\u00e9s, contenant le parall\u00e8le de l'ancienne religion de l'Egypte avec la religion actuelle de Nigritie, et l'examen philosophique et critique des causes auxquelles on a coutume d'attribuer le F\u00e9tichisme\" (prima attestazione del termine \"f\u00e9tichisme\"); l'Accademia ne rifiuta le tesi e ne vieta la pubblicazione; la stampa avverr\u00e0 clandestinamente a Ginevra nel 1760.\nNel 1758 \u00e8 depositato l'atto del ballio con cui de Brosses cede a Voltaire vita natural durante la tenuta di Tournay, che provocher\u00e0 tra i due un'aspra contesa di basso profilo, sulla quale storiografia e giurisprudenza concordano in favore di De Brosses; la vicenda gli coster\u00e0 tuttavia il velenoso risentimento di Voltaire e la conseguente mancata elezione all'Acad\u00e9mie fran\u00e7aise (1770-1771). Nel 1760 stampa a Ginevra, per Cramer, senza autore, citt\u00e0, n\u00e9 editore, \"Du Culte des Dieux F\u00e9tiches ou Parall\u00e8le de l'ancienne Religion de l'Egypte avec la Religion actuelle de Nigritie\".\nIl lavoro, dissacrante perch\u00e9 prospetta un'origine materialistica del sentimento religioso, piacer\u00e0 agli enciclopedisti, che lo ripubblicheranno integralmente nella \"Encyclop\u00e9die m\u00e9thodique\" (Jacques-Andr\u00e9 Naigeon [a cura di], \"Philosophie Ancienne et Moderne\", Paris, 1792,\u00a0t. II, pp.\u00a0411\u2013457, article \"F\u00e9thicisme\"); Marx, che ne redasse nel 1842 un riassunto manoscritto sull'edizione tedesca, scoperto nel 1929, ne trarr\u00e0 il proprio feticismo della merce; l'edizione moderna si deve a David 1988. A quest'epoca risale anche il rapporto epistolare con Hume e Diderot, pubblicato da David (1966).\nNel 1761 scioglie la Societ\u00e9 litteraire di De Ruffey, di cui ha preso la guida, e la fa confluire nell'Acad\u00e9mie de Dijon, che a sua volta modifica il proprio statuto, accogliendo le materie umanistiche. Il 5 giugno e il 12 giugno vi legge \"De la communication du grand Oc\u00e9an des deux Indes avec les mers du Nord, vulgairement appel\u00e9 D\u00e9troit d'Anian [oggi Stretto di Behring]; o\u00f9 l'on traite en d\u00e9tail de l'\u00e9tendue r\u00e9elle du Nord-Est de l'Asie, telle qu'elle est aujourd'hui connue, et de la fausse \u00e9tendue qu'on veut donner au Nord-Ouest de l'Amerique sur le rapport d'une relation apocryphe de l'an 1640\" (rimasto inedito). Il 16 agosto vi legge \"Abdication, mort et fun\u00e9railles de Sylla\" (stampato nei \"M\u00e9moires de l'Acad\u00e9mie de Dijon\", 1769; confluito in Brosses 1777: I).\nL'8 gennaio 1762 legge all'Acad\u00e9mie des Inscriptions \"Le P\u00e9riple de l'Euxin, tel que l'on peut pr\u00e9sumer que Salluste l'avait d\u00e9crit vers la fin du IIIe livre de son histoire, r\u00e9tabli sur les fragments qui nous en restent, \u00e0 l'aide des anciens \u00e9crivains que Salluste a pu consulter et de ceux qui ont eu son ouvrage entre les mains\" (stampato nei voll. XXXII e XXXV dei \"M\u00e9moires de l'Acad\u00e9mie\"; confluito in Brosses 1777: II; costituisce secondo Foisset 1842 un autentico \"tour de force\" della ricostruzione filologica).\nIl 21 gennaio 1763 legge all'Acad\u00e9mie de Dijon il I capitolo del \"Trait\u00e9\"; nel marzo l'opera \u00e8 considerata completa ed \u00e8 approvata dal censore il 30 settembre; il 14 agosto legge il \"M\u00e9moire sur le fragment de Sanchoniaton\" (rimasto inedito). Il 2 marzo 1764 \u00e8 aggiunto al \"Trait\u00e9\" il capitolo IV sulla voce nasale. Morte della moglie (23 dicembre). Il 1\u00ba febbraio 1765 \u00e8 aggiunto al \"Trait\u00e9\" il capitolo XIII sui nomi propri. Morte del figlio (29 maggio). In dicembre termina la stampa a Parigi, per Saillant, dei due voll. in-12\u00b0 del \"Trait\u00e9 de la formation m\u00e9chanique des langues et des principes physiques de l'\u00e9tymologie\".\nNel gennaio 1766 una copia del \"Trait\u00e9\" \u00e8 donata all'Acad\u00e9mie de Dijon. Il 21 marzo vi legge una \"Dissertation sur l'origine de la nation et de la langue grecque\" (oggi perduta). Il 27 maggio legge all'Acad\u00e9mie des Inscriptions il \"M\u00e9moire sur l'oracle de Dodone\" (stampato nel vol. XXXV dei \"M\u00e9moires de l'Acad\u00e9mie\"; riletto poi all'Acad\u00e9mie de Dijon il 16 gennaio 1767). Il 2 settembre sposa in seconde nozze Jeanne-Marie Legouz de Saint-Seine, da cui avr\u00e0 ancora due figlie e un figlio (nato il 13 marzo 1771).\nVecchiaia.\nIl 6 maggio 1768 legge all'Acad\u00e9mie des Inscriptions \"La seconde guerre servile ou la r\u00e9volte de Spartacus en Campanie\" (frammenti di Sallustio tratti dal III e IV libro della sua \"Storia\"; stampato nel vol. XXXVII dei \"M\u00e9moires de l'Acad\u00e9mie\"). Il 16 marzo 1770 legge all'Acad\u00e9mie de Dijon il \"Commentaire sur le 50e verset de Sanchoniaton\", (relativo alla storia di Atlante e di Atlantide; rimasto inedito; poi attinto da Antoine Court de G\u00e9belin).\nIl 18 agosto 1771 legge all'Acad\u00e9mie de Dijon il \"M\u00e9moire sur un peuple nain de l'Afrique\" (i Quimos del Madagascar; si basa su informazioni erronee trasmessegli dal naturalista Commerson, che egli stesso aveva raccomandato e affiancato al capitano Bouganville). Il 6 novembre subisce un secondo esilio per disobbedienza al Re (fino al 3 gennaio 1772) ed \u00e8 revocato della carica di Pr\u00e9sident \u00e0 mortier.\nNel 1772 \u00e8 fatto cancelliere dell'Acad\u00e9mie de Dijon. Il 18 dicembre vi legge la prima parte dell\"Essai de g\u00e9ographie \u00e9tymologique sur les noms donn\u00e9s aux peuples Scythes anciens et modernes\" (la seconda, l'8 gennaio 1773; stampato nel vol. II dei \"M\u00e9moires de l'Acad\u00e9mie\" de Dijon [1774]). Si tratta di un tentativo di applicazione della teoria del \"Trait\u00e9\" ai toponimi e agli etnici nordasiatici; secondo Foisset 1842 la trattazione storica ed etnografica \u00e8 pi\u00f9 apprezzabile di quella linguistica.\nNel 1775 \u00e8 reintegrato nella carica di Pr\u00e9sident \u00e0 mortier e poi nominato Primo Presidente (22 giugno). Il 29 febbraio e il 14 marzo del 1776 legge all'Acad\u00e9mie de Dijon una \"Vie de Salluste\" (stampata alla fine di Brosses 1777; pi\u00f9 volte ristampata da altri traduttori di Sallustio)\nNei primi mesi del 1777 stampa a Digione, per Frantin, i tre voll. in-4\u00b0 della \"Histoire de la R\u00e9publique Romaine dans le cours du VIIe si\u00e8cle, par Salluste; en partie traduite du latin sur l'original; en partie r\u00e9tablie et compos\u00e9e sur les fragments qui sont rest\u00e9s de ses livres perdus, remis en ordre dans leur place v\u00e9ritable ou la plus vraisemblable\". Le parti originali e quelle ricostruite sono stampate in corpo diverso. L'edizione, corredata da numerose illustrazioni storico-geografiche e da un cospicuo apparato di commento, \u00e8 molto apprezzata dai critici ottocenteschi. Il 7 maggio muore in viaggio tra Digione e Parigi.\nOpere.\nCharles de Brosses \u00e8 autore di cinque libri pubblicati in vita e di una raccolta di lettere postume:"}
{"id": "676117", "revid": "21079", "url": "https://it.wikipedia.org/wiki?curid=676117", "title": "Sottospazio proiettivo", "text": ""}
{"id": "676119", "revid": "21079", "url": "https://it.wikipedia.org/wiki?curid=676119", "title": "Iperpiano proiettivo", "text": ""}
{"id": "676133", "revid": "404449", "url": "https://it.wikipedia.org/wiki?curid=676133", "title": "Tito Sarrocchi", "text": "Biografia.\nDi umili origini, dovette provvedere al sostentamento dei fratelli dopo la morte della madre. Fin da piccolo frequent\u00f2 il laboratorio che si occupava dei restauri del Duomo di Siena, interessandosi all'arte e in particolar modo alla scultura. Si trasfer\u00ec nel 1841 a Firenze dove segu\u00ec i corsi serali dell'Accademia di Belle Arti con Lorenzo Bartolini e in seguito entr\u00f2 nella bottega di Giovanni Dupr\u00e9, suo concittadino.\nNel 1852 cre\u00f2 la sua prima opera indipendente, \"La Baccante\", e nel 1855 venne scelto per ultimare il \"monumento a Giuseppe Pianigiani\", iniziato da Enea Becheroni.\nTornato a Siena realizz\u00f2 molte opere: un \"Michelangelo Buonarroti\" per Villa Lucarini Saracini, \"Il genio della morte\", \"Le virt\u00f9 teologali, il Tobia\" e \"La visione di Ezechiele\" per il cimitero di Siena, il \"Monumento Civile ai Caduti\" in piazza dell'Indipendenza e il \"monumento a Sallustio Bandini\" in piazza Salimbeni.\nTra le sue opere pi\u00f9 famose anche alcune riproduzioni di opere scultoree antiche sottratte all'esposizione agli agenti atmosferici per preservarle. Si ricordano la Fonte Gaia di Jacopo della Quercia (1868, dove cre\u00f2 anche alcune integrazioni), le sculture del Duomo di Siena e quelle per Santa Maria del Fiore a Firenze. Per questa chiesa collabor\u00f2 anche alla realizzazione della nuova facciata, scolpendo il bassorilievo della \"Maria in trono con uno scettro di fiori\" sul frontone del portale centrale.\nNel 1879 cre\u00f2 il \"Monumento ai caduti nella guerra di indipendenza\", nel 1958 trasferito nel piccolo giardino del viale Pannilunghi a San Prospero, Siena.\nDal 1873 ottenne alcuni importanti riconoscimenti accademici in tutta Italia e fece parte della Giunta Superiore di Belle Arti presso il Ministero della pubblica istruzione.\nDel 1887 \u00e8 il busto realizzato in memoria del senatore Tiberio Sergardi (collocato presso il Palazzo Fineschi Sergardi a Siena), patriota italiano, importante uomo pubblico senese dalla costituzione del Regno d'Italia.\nSposato dal 1867 con la maremmana Emma Pallini (1844-1909), fu molto legato a Grosseto, citt\u00e0 nella quale realizz\u00f2 il \"Monumento ad Alessandro Manetti\" (1873), i medaglioni marmorei di \"Leonardo Ximenes\", \"Sallustio Bandini\" e \"Pio Fantoni\" del cippo idraulico di via Ximenes (1878), il \"Monumento a Giuseppe Garibaldi\" (1884) e varie opere scultoree presso il monumentale cimitero della Misericordia. La coppia ebbe cinque figli: l'ingegnere Guido (1868-1934), l'avvocato e senatore Gino (1870-1950), Adele (1872-1937), Giuditta (1874-1946) e Annina (1879-1971). \nNel 1999, in occasione della mostra delle sculture, modelli in gesso e bozzetti che l'artista aveva donato al Comune di Siena nel 1894, su consiglio dell'amico architetto Giuseppe Partini, allestita presso il Complesso Museale Santa Maria della Scala, \u00e8 stato realizzato un volume esaustivo sull'opera dello scultore curato da Marco Pierini con un album fotografico di Mauro Tozzi. Nel volume sono stati catalogati gli oltre 200 pezzi donati da Sarrocchi, parte dei quali restaurati dopo le alterne vicende di conservazione nel corso del Novecento."}
{"id": "676138", "revid": "228587", "url": "https://it.wikipedia.org/wiki?curid=676138", "title": "Restyling", "text": ""}
{"id": "676142", "revid": "1305772", "url": "https://it.wikipedia.org/wiki?curid=676142", "title": "Giovanni Melis Fois", "text": "Biografia.\nNato a Sorgono il 7 ottobre del 1916, \u00e8 stato ordinato sacerdote nel 1939 e ha esercitato la sua missione sacerdotale nell'arcidiocesi di Oristano, fino a divenire vicario generale.\nNel 1963 \u00e8 stato nominato da Giovanni XXIII vescovo di Ampurias e Tempio.\nNel 1970 \u00e8 stato nominato da Paolo VI vescovo di Nuoro: ha guidato la diocesi con polso fermo per ben 22 anni, sempre in prima linea nel denunciare il malessere e le sofferenze delle genti di Barbagia e delle Baronie.\nDurante il suo episcopato sono state beatificate Maria Gabriella Sagheddu di Dorgali (1983) e Antonia Mesina di Orgosolo (1987); nel 1985 ha accolto Giovanni Paolo II, primo papa in visita pastorale a Nuoro; nel 1989 ha indetto il primo sinodo diocesano di Nuoro, celebrato nel 1990.\nTra le sue pubblicazioni si ricordano: \"Un Anno Mariano per la pacificazione\" (1972), \"La mia testimonianza\" (1974), \"La Chiesa \u00e8 Comunione\" (1980), \"Pacificazione e comunione\" (1982), \"Chiesa di Nuoro in cammino\" (1985), \"Chiesa di Nuoro tra luci ed ombre\" (1988) \"La Chiesa di Nuoro alle soglie del Duemila\" (1992).\nNel 1992 ha lasciato l'incarico per aver raggiunto l'et\u00e0 stabilita dal diritto canonico per la dispensa dagli incarichi episcopali. Si \u00e8 ritirato in un convento a Genoni, un piccolo paese del Sarcidano vicino al suo paese natale.\n\u00c8 deceduto il 3 settembre 2009 all'et\u00e0 di 92 anni, in seguito a un infarto che lo ha colto mentre si trovava raccolto in preghiera in una cappella della parrocchia di San Giovanni Battista di Fonni.\nGenealogia episcopale.\nLa genealogia episcopale \u00e8:"}
{"id": "676143", "revid": "125621811", "url": "https://it.wikipedia.org/wiki?curid=676143", "title": "Xilema", "text": "Lo xilema \u00e8 un tessuto vegetale presente nelle piante vascolari e adibito alla conduzione della linfa grezza, cio\u00e8 di acqua e soluti in essa disciolti, dalle radici alle foglie. La parola \"xilema\" deriva dal termine greco \u03be\u03cd\u03bb\u03bf\u03bd \"xylon\", che significa \"legno\". Il termine fu introdotto da N\u00e4geli nel 1858.\nSi definisce primario o secondario a seconda della sua origine e di dove si trova all'interno della pianta.\nOrigine.\nDurante lo stadio di crescita iniziale della pianta, un tessuto meristematico embrionale (con capacit\u00e0 di produrre nuove cellule) detto procambio produce xilema primario verso l'interno e floema primario verso l'esterno. \nDurante lo stadio di crescita secondaria, un altro tessuto meristematico detto cambio cribro-vascolare produce xilema secondario e floema secondario sempre con lo stesso orientamento.\nStruttura.\nLo xilema \u00e8 costituito da cellule con parete ispessita che subiscono un processo di lignificazione delle pareti secondarie, cos\u00ec da risultare morte e prive di citoplasma al raggiungimento della maturit\u00e0 funzionale. L'assenza di citoplasma e organelli al loro interno \u00e8 funzionale in quanto riduce al minimo la resistenza offerta dal tessuto alla risalita contro gravit\u00e0 della linfa grezza. La parete cellulare forma un condotto ( \u201cvaso\u201d ) all\u2019interno del quale scorre la linfa.\nLo xilema comprende due tipi di cellule dette elementi tracheali o elementi dei vasi:\nQuesti elementi dello xilema sono suddivisibili in base al tipo di ispessimenti della parete:\nLo xilema secondario viene definito tessuto composto e contiene anche altri due tipi di cellule: il parenchima e le fibre.\nLo xilema primario si trova nei fasci vascolari in struttura primaria (ovvero nelle piante non legnose e nelle parti giovani o non legnose - es. le foglie - delle piante legnose); lo xilema secondario, deposto dal meristema secondario (cambio vascolare) nelle piante legnose.\nTipologie di xilema secondario.\nLo xilema secondario delle Gimnosperme \u00e8 definito \"omoxilo\" dal momento che c'\u00e8 omogeneit\u00e0 nella sua struttura: esso \u00e8 infatti costituito principalmente da fibrotracheidi, ovvero tracheidi con pareti molto resistenti che uniscono la funzione di trasporto a quella di sostegno. \nAl contrario, il legno delle Angiosperme \u00e8 definito \"eteroxilo\" in quanto \u00e8 costituito da diversi tipi cellulari: trachee (con funzione di trasporto), fibre (una variet\u00e0 di tessuto sclerenchimatico con funzione meccanica), e raggi parenchimatici, cio\u00e8 parenchima radiale rispetto all'asse del fusto che ha funzione di trasporto laterale di nutrienti e funzione di riserva.\nTrasporto della linfa grezza.\nIl trasporto della linfa grezza deve vincere la forza di gravit\u00e0. La sua risalita \u00e8 in parte generata dal fenomeno della capillarit\u00e0, per cui l'acqua tende a risalire in tubi di piccolo diametro come gli elementi xilematici, e in parte \u00e8 generata dalla pressione radicale, grazie a cui l'acqua e i sali continuamente assorbiti dalle radici forniscono una pressione che dal basso spinge l'acqua nello xilema verso l'alto.\nTuttavia per rendere possibile una risalita di oltre 100 m come avviene nelle sequoie \u00e8 necessaria un'altra spiegazione, fornita dalla teoria coesione-tensione. A livello delle foglie sono presenti delle aperture nell'epidermide, chiamate stomi, tramite cui l'acqua, irraggiata dal sole, fuoriesce dalla foglia per evaporazione (processo detto traspirazione). Viene cos\u00ec a crearsi un potenziale idrico minore che richiama acqua dalle zone adiacenti a potenziale idrico maggiore, cio\u00e8 viene a crearsi una aspirazione (o tensione) di acqua che si ripercuote dal parenchima fogliare alle nervature xilematiche della foglia e infine allo xilema del fusto in continuit\u00e0 con le nervature. L'aspirazione \u00e8 perci\u00f2 la forza che fa risalire la colonna d'acqua."}
{"id": "676144", "revid": "41347", "url": "https://it.wikipedia.org/wiki?curid=676144", "title": "Santa Eulalia del R\u00edo", "text": ""}
{"id": "676146", "revid": "121816103", "url": "https://it.wikipedia.org/wiki?curid=676146", "title": "Floema", "text": "Nelle piante vascolari, il floema (o libro) \u00e8 un complesso di tessuti viventi con una triplice funzione: trasporto o conduzione, riserva e sostegno. Vengono trasportati composti organici solubili prodotti durante la fotosintesi, in particolare il saccarosio.\nNegli alberi, il floema \u00e8 lo strato pi\u00f9 interno della corteccia, da cui deriva il nome, che proviene dalla parola greca per corteccia, \u03c6\u03bb\u03bf\u03b9\u03cc\u03c2 (floios). Il termine fu introdotto da N\u00e4geli nel 1858.\nA differenza delle cellule xilematiche, quelle del floema sono vive a maturit\u00e0 (ad eccezione degli elementi sclerenchimatici), sebbene manchino di alcuni importanti organuli quali il nucleo, l'apparato del Golgi, il citoscheletro ed i ribosomi. Inoltre, le pareti cellulari non presentano lignificazione e sono dotate di aree porose rivestite di callosio per permettere la connessione citoplasmatica tra una cellula e l'altra.\nStruttura.\nGli elementi costitutivi del floema sono:\nElementi cribrosi.\nGli elementi cribrosi sono cellule responsabili del trasporto degli zuccheri in tutta la pianta. A maturit\u00e0 mancano di nucleo e hanno pochissimi organelli, quindi si affidano a cellule complementari o albuminose per la maggior parte dei loro bisogni metabolici. La scarsit\u00e0 di organelli e vacuoli facilita il movimento dei liquidi. Uno dei pochi organelli presenti a maturit\u00e0 \u00e8 il reticolo endoplasmatico liscio, che di solito si trova addossato alla membrana plasmatica, spesso vicino ai plasmodesmi, che mettono in comunicazione queste cellule con le cellule compagne o con le cellule albuminose. Tutti gli elementi cribrosi presentano gruppi di pori alle loro estremit\u00e0, che si formano da plasmodesmi modificati. I pori sono rinforzati da un polisaccaride chiamato callosio.\nGli elementi cribrosi presentano differenti caratteristiche a seconda dei gruppi sistematici delle piante:\nCellule parenchimatiche.\nSono di due tipi\u02d0 le cellule compagne, che si trovano nelle angiosperme, e le cellule albuminose, tipiche delle gimnosperme e delle altre piante non a fiore. Alcune cellule parenchimatiche all'interno del floema sono indifferenziate e vengono utilizzate come siti di riserva energetica.\nLe cellule compagne sono cellule parenchimatiche strettamente associate agli elementi dei tubi cribrosi. A differenza degli elementi cribrosi veri e propri, queste cellule mantengono tutti gli organelli cellulari. Svolgono un ruolo di primaria importanza nelle attivit\u00e0 di traslocazione, fornendo energia agli elementi cribrosi per il trasporto attivo della linfa. Il citoplasma delle cellule compagne \u00e8 collegato agli elementi cribrosi mediante plasmodesmi. Le cellule compagne possono essere ordinarie, caratterizzate da pareti lisce e poche o nessuna connessione plasmodiale a cellule diverse dagli elementi cribrosi; oppure cellule di trasporto, che hanno pareti ripiegate e di conseguenza una superficie di scambio pi\u00f9 ampia che consente la connessione anche con cellule diverse dagli elementi cribrosi.\nCellule di supporto.\nSebbene la sua funzione principale sia il trasporto degli zuccheri, il floema contiene anche cellule che hanno funzione di supporto meccanico\u02d0 fibre e sclereidi. Entrambi questi tipi di cellule hanno una parete cellulare secondaria e sono morte a maturit\u00e0. Le fibre sono cellule lunghe e strette che forniscono resistenza alla tensione e flessibilit\u00e0. Si trovano anche nello xilema e sono il componente principale di molti materiali come carta, lino e cotone. Le sclereidi hanno forma irregolare, aumentano la forza di compressione, e hanno meno flessibilit\u00e0.\nFunzioni.\nIl floema ha la funzione di trasportare la linfa, di riserva energetica e sostegno. La linfa \u00e8 una soluzione a base d'acqua, ricca di zuccheri provenienti dalla fotosintesi. La conduzione \u00e8 affidata al tessuto cribroso che trasferisce la linfa zuccherina dall'area di produzione, come ad esempio la foglia matura, ad una regione che richiede gli zuccheri per la propria crescita (radici, semi, frutti) o ad una zona di accumulo (ad es. tuberi, la radice della barbabietola o il fusto della canna da zucchero). Tale processo di trasporto \u00e8 detto traslocazione. Il movimento \u00e8 attivo: implica cio\u00e8 un dispendio energetico, e pu\u00f2 avvenire in tutte le direzioni. Le sostanze elaborate entrano negli elementi cribrosi nei punti di produzione mediante pompe molecolari del plasmalemma e altre pompe analoghe provvedono a riversarle alle cellule nei punti di utilizzo. La velocit\u00e0 del flusso \u00e8 da 10 a 100\u00a0cm/h.\nLa riserva \u00e8 rappresentata da cellule parenchimatiche. Il sostegno \u00e8 rappresentato da fibre sclerenchimatiche (dette extraxilari). \nScortecciamento.\nNella maggior parte delle piante i tubi del floema si trovano all'esterno dello xilema, per questo certi alberi e piante possono essere uccisi rimuovendo un anello di corteccia sul tronco o sul gambo. Con il floema distrutto, i nutrienti non possono raggiungere le radici e la pianta morir\u00e0. Questo processo pu\u00f2 essere utilizzato per scopi agricoli, ad esempio, per produrre frutti e verdure di notevoli dimensioni. Viene tagliato un anello di corteccia alla base di un grosso ramo, da cui vengono rimossi tutti i frutti tranne uno. Gli zuccheri prodotti dalle foglie su quel ramo non possono accumularsi in altre zone della pianta, e portano il frutto ad espandersi oltre le dimensioni normali.\nOrigine.\nIl floema pu\u00f2 avere due origini:"}
{"id": "676149", "revid": "647919", "url": "https://it.wikipedia.org/wiki?curid=676149", "title": "Barnabita", "text": ""}
{"id": "676156", "revid": "1971044", "url": "https://it.wikipedia.org/wiki?curid=676156", "title": "Rievocazione storica", "text": "La rievocazione storica \u00e8 un'attivit\u00e0 con cui si intende riproporre vicende o situazioni di epoche passate. Negli ultimi anni questo fenomeno \u00e8 stato sempre pi\u00f9 oggetto di attenzioni per il sempre maggior numero di persone che ne sono entrate a far parte.\nLa rievocazione storica \u00e8 stata spesso confusa con attivit\u00e0 folkloristiche o feste paesane. Tuttavia, malgrado vi siano feste di tipo rievocativo o feste e sagre in cui avvengono spettacoli di rievocazione, lo scopo della rievocazione storica propriamente detta rimane l'intento di valorizzare e riscoprire le tradizioni storico-culturali di un popolo.\nI rievocatori storici (o pi\u00f9 semplicemente rievocatori) cercano quindi di riportare in vita la storia ricostruendo repliche di reperti archeologici (armi, utensili, abiti ecc.) e usandoli.\nAttraverso questo processo di archeologia sperimentale si \u00e8 in grado di capire in maniera pi\u00f9 completa il passato. Per esempio basandosi su una miniatura si pu\u00f2 ricreare un vestito cos\u00ec come lo si vede, ma \u00e8 indossandolo che si capisce perch\u00e9 le maniche sono fatte in un modo piuttosto che in un altro e cos\u00ec via. Similmente, \u00e8 brandendo un'arma che se ne capisce l'efficacia effettiva, e da questa consapevolezza si pu\u00f2 arrivare a capire quale fosse la tecnica pi\u00f9 adatta per maneggiarla. \nNelle fonti storiche da cui si attinge (come manoscritti e icone) spesso si trovano descrizioni pi\u00f9 o meno dettagliate riguardo all'oggetto in s\u00e9, i ritrovamenti archeologici ne provano l'esistenza e l'archeologia sperimentale la spiega.\nAnalizzare la storia senza trascurarne l'aspetto della quotidianit\u00e0 permette quindi di sfatare molti dei miti riguardo al passato creati durante il romanticismo.\nL'et\u00e0 dei rievocatori \u00e8 sorprendentemente eterogenea, la loro provenienza abbraccia praticamente tutte le figure professionali e il periodo storico rievocato va dalla pre e protostoria alla seconda guerra mondiale, passando attraverso le legioni dell'antica Roma il Medioevo, l'epopea napoleonica, il Risorgimento e la prima guerra mondiale.\nPeriodi rievocati.\nI gruppi interessati a queste attivit\u00e0 (indicati con il nome di Gruppi Storici) si suddividono per periodo storico ed evento trattato. Lo scopo \u00e8 di creare un gruppo di rievocazione storica che analizzi e discuta le sfaccettature di un determinato evento con particolare attenzione per ci\u00f2 che riguarda gli abiti, le danze, le armi, le armature e il loro utilizzo.\nFra i periodi pi\u00f9 popolari nelle rievocazioni ricordiamo:\nLibert\u00e0 storiche e rievocazione storica.\nAlcune libert\u00e0 storiche ed eventi di fantasia sono elementi ricorrenti nella rievocazione storica: non \u00e8 difficile ritrovare abbigliamento e attrezzature non storicamente corretti (per esempio, capi di abbigliamento sintetico in una ambientazione medievale), o mettere in scena avvenimenti mai avvenuti di pura fantasia, che non hanno alcun fondamento con la storia conosciuta. Diverso \u00e8 il caso delle rievocazioni nei cui cortei esistono particolari figure ispirate all'immaginario medievale, solo se la tradizione locale lo consente e solo laddove ha un senso.\nMentre molti gruppi di rievocazione tendono a seguire una interpretazione flessibile della storia (talvolta mescolando attrezzature da periodi strettamente connessi, per esempio), alcuni fanno un passo in pi\u00f9 e mescolano elementi storici con elementi di fantasia, o incorporano la tecnologia moderna in un ambiente storico (spesso si tratta di interventi mirati ad aumentare la sicurezza o ridurre i costi, come la realizzazione di armi da mischia di gomma o di plastica piuttosto che ghisa, ferro o acciaio).\nNotevoli esempi di questa variazione sul tema sono la Society for Creative Anachronism fiere rinascimentali che mischiano elementi medievale ad abbigliamento e attivit\u00e0 di fantasia. Tuttavia molte fiere rinascimentali hanno cominciato a frenare la fantasia inserendo elementi che hanno pi\u00f9 attinenze storiche.\nVi sono inoltre gruppi di appassionati di giochi di ruolo che organizzano vere e proprie partite di gioco di ruolo dal vivo, in costume.\nRievocazioni commerciali.\nIn alcuni paesi i castelli, i musei storici o altri luoghi di interesse turistico (come i parchi a tema) assumono attori professionisti nelle rievocazioni. Il tutto di solito \u00e8 elaborato per ricreare uno scorcio di un determinato paese o villaggio e le sue attivit\u00e0 in un determinato periodo temporale. Le rievocazioni commerciali solitamente seguono una coreografia e un copione. Anche i centri commerciali organizzano talvolta eventi in costume.\nDa supporto ai media.\nIl mondo del cinema ed i programmi televisivi si rivolgono spesso a gruppi di rievocazione; film di ambientazione storica come \"Glory - Uomini di gloria\", \"Baciami piccina\", \"Sangue pazzo\" o documentari come quelli creati per il programma televisivo \"Quark\", \"La Macchina del tempo\", \"Voyager\" hanno tratto grandi vantaggi dal contributo dai gruppi di rievocazione storica, arrivati sul set completamente attrezzati e con un notevole bagaglio di conoscenza sulle procedure militari, sulla vita da campo e le tattiche.\n\"Wargame\".\nIn alcune rievocazioni (prevalentemente sul periodo napoleonico) si pu\u00f2 assistere a un \"wargame\": esso consiste nello scontro delle due fazioni con l'aggiunta del punteggio per le squadre; in ogni drappello di uomini che si fronteggiano c'\u00e8 almeno un giudice che decreta i punti da assegnare al plotone e quindi alla fazione. In questi casi vince chi ha pi\u00f9 punti perch\u00e9 vuol dire che nella realt\u00e0 avrebbe potuto uccidere il nemico: per prendere punti, di solito, ci si lascia alla fantasia storica del comandante il quale impartir\u00e0 ordini alle sue squadre di attaccare i nemici in modo tale da prendere pi\u00f9 punti."}
{"id": "676159", "revid": "122395622", "url": "https://it.wikipedia.org/wiki?curid=676159", "title": "Ottorino Pietro Alberti", "text": "Biografia.\nSi laurea in scienze agrarie all'Universit\u00e0 di Pisa. Viene ordinato sacerdote il 18 marzo 1956. \u00c8 stato docente e successivamente rettore del Seminario Maggiore di Cagliari dal settembre 1971 al settembre 1973 cui ben presto unisce l'impegno di segretario e docente presso la Pontificia Universit\u00e0 Lateranense.\nIl 9 agosto 1973 \u00e8 nominato arcivescovo di Spoleto e vescovo di Norcia. Riceve l'ordinazione episcopale l'8 settembre 1973 dal cardinale Sebastiano Baggio (co-consacranti: arcivescovo Giuseppe Bonfiglioli, vescovo Giovanni Melis Fois). Il 30 settembre 1986 \u00e8 chiamato a reggere la nuova arcidiocesi di Spoleto-Norcia. Successivamente viene anche nominato membro della Congregazione per le Cause dei Santi. Il 23 novembre 1987 viene trasferito alla guida dell'arcidiocesi di Cagliari, in cui fa solenne ingresso il successivo 24 gennaio 1988. Viene quindi eletto presidente della Conferenza episcopale sarda e, in tale veste, indice e presiede il Concilio plenario sardo.\nSi dimette il 20 giugno 2003 per raggiunti limiti d'et\u00e0 e nel settembre dello stesso anno lascia Cagliari per tornare nella sua citt\u00e0 natale, Nuoro, dove era stato a suo tempo nominato canonico onorario della cattedrale e dove risiede sino al giorno della morte.\n\u00c8 morto il 17 luglio 2012 nella sua casa natale di Nuoro all'et\u00e0 di 84 anni.\nOpere.\nOltre a diverse pubblicazioni di carattere prettamente pastorale, monsignor Alberti \u00e8 stato attento studioso di teologia e di storia. Fra le sue pubblicazioni monografiche:\nInoltre per la sua attivit\u00e0 di studioso gli sono stati dedicati:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "676161", "revid": "486946", "url": "https://it.wikipedia.org/wiki?curid=676161", "title": "ASD Pro Castel di Sangro", "text": ""}
{"id": "676162", "revid": "486946", "url": "https://it.wikipedia.org/wiki?curid=676162", "title": "A.S.D. Pro Castel di Sangro", "text": ""}
{"id": "676163", "revid": "38120", "url": "https://it.wikipedia.org/wiki?curid=676163", "title": "La corazzata Potiomkin", "text": ""}
{"id": "676168", "revid": "21079", "url": "https://it.wikipedia.org/wiki?curid=676168", "title": "Coordinate proiettive", "text": ""}
{"id": "676170", "revid": "90650077", "url": "https://it.wikipedia.org/wiki?curid=676170", "title": "Comportamenti concludenti", "text": "I comportamenti concludenti (in latino, \"facta concludentia\"), detti anche fatti dimostrativi, sono in diritto una forma di manifestazione tacita della volont\u00e0 negoziale. Corrispondono ad un contegno che \u00e8 incompatibile con una volont\u00e0 diversa da quella che si pu\u00f2 dedurre dai fatti stessi.\nIn altre parole, il comportamento concludente \u00e8 un comportamento che non costituisce direttamente un mezzo di comunicazione e di espressione, ma che presuppone e realizza una volont\u00e0, e cos\u00ec indirettamente la manifesta.\nAd esempio una persona che dopo aver scritto, datato e sottoscritto di propria mano il testamento, volontariamente lo distrugge, intenda o no comunicare qualcosa a qualcuno, fa presupporre all'ordinamento la volont\u00e0 di revocarlo.\nLa manifestazione tacita, tuttavia, si pu\u00f2 evincere anche da un comportamento concludente dichiarativo. Cos\u00ec per il chiamato all'eredit\u00e0 che, all'apertura della successione, venda ad un terzo un bene ereditario. La legge attribuisce a tale comportamento dichiarativo la volont\u00e0 di accettare e l'assunzione della qualit\u00e0 di erede perch\u00e9 l'atto di disposizione fa presupporre, anche contro l'intenzione del disponente, la volont\u00e0 di accettare."}
{"id": "676171", "revid": "438678", "url": "https://it.wikipedia.org/wiki?curid=676171", "title": "I pascoli dell'odio", "text": "I pascoli dell'odio (\"Santa Fe Trail\") \u00e8 un film del 1940 diretto da Michael Curtiz.\n\u00c8 un western statunitense con Errol Flynn, Olivia de Havilland e Ronald Reagan.\nA dispetto delle numerose inesattezze storiche, la pellicola fu uno dei successi di botteghino di quell'anno e segn\u00f2 la settima collaborazione tra la coppia Flynn-De Havilland. \nNonostante il suo titolo originale (\"Santa Fe Trail\"), la pellicola non ha nulla a che fare con la celebre via commerciale Santa Fe Trail, narrando invece la storia degli inizi della carriera di due giovani e brillanti comandanti di cavalleria: Jeb Stuart (interpretato da Errol Flynn) che sarebbe divenuto generale dell'Esercito Confederato durante la Guerra di Secessione Americana, e George Armstrong Custer (interpretato da Ronald Reagan) che avrebbe raggiunto la fama come comandante di cavalleria dell'Esercito Unionista e poi soprattutto durante le Guerre indiane.\nIl giovane Stuart entrer\u00e0 in contrasto con l'amico Custer a causa della rivalit\u00e0 in amore per la giovane Kit Carson Holliday (Olivia de Havilland), personaggio del tutto fittizio. Stuart prender\u00e0 parte anche alla lotta contro l'attivista per i diritti degli schiavi John Brown interpretato da Raymond Massey.\nTrama.\nIl governo degli Stati Uniti d'America, paese ai tempi dell'azione (1854-1859) ancora in stato di formazione, aveva la sua strategia prediletta per affrontare l'annoso problema della schiavit\u00f9: consistente, nella fattispecie, nell'attendere che il Territorio del Kansas decidesse autonomamente di entrare a far parte dell'unione come stato schiavista o antischiavista. John Brown, dopo trent'anni di lotte senza risultati apprezzabili, aveva una strategia diversa, che, mentre si impegnava a far fuggire schiavi neri verso territori ospitali, non rinunciava alla lotta armata.\nNon c'\u00e8 da stupirsi, quindi, se all'interno dell'accademia di West Point non fosse ammessa la propaganda abolizionista, come quella portata avanti dal cadetto Carl Rader, che per tale motivo viene espulso dalla prestigiosa scuola a pochi giorni dal diploma. I suoi compagni di classe Jeb Stuart e George Custer, dopo la laurea, vengono inviati nel punto nevralgico della politica americana del tempo, Fort Leavenworth, nel mezzo del Bleeding Kansas agitato dalle azioni cruente di John Brown e dei suoi avversari. I due neodiplomati incontrano qui Cyrus K. Holliday, l'imprenditore che sta attendendo tempi propizi per portare a termine il business di costruire la ferrovia che da l\u00ec avrebbe portato a Santa Fe, ed entrambi si innamorano di sua figlia, curiosamente chiamata (in onore di Kit Carson, vecchia conoscenza del padre), Kit Carson Holliday.\nDurante un attacco di John Brown e dei suoi uomini, (fra i quali figura ora - arruolato grazie alle sue competenze militari - anche Carl Rader) ai danni di un convoglio governativo condotto da Stuart e Custer, viene catturato da questi ultimi il figlio quindicenne di Brown, Jason, gravemente ferito, che, prima di spirare, rivela ai governativi il nuovo quartier generale del padre, a Palmyra, sede della cosiddetta Ferrovia Sotterranea, la rete di connessioni geografiche e personali che permetteva a un gran numero di schiavi di fuggire. Jeb Stuart decide allora di recarsi, travestito, a Palmyra; qui per\u00f2 viene scoperto da John Brown che lo cattura. Un attacco dei governativi capeggiati da Custer riesce a liberarlo, e nello stesso tempo pone in serio pericolo l'organizzazione di John Brown, che lascia la localit\u00e0. Ci\u00f2 significa, tra l'altro, una liberazione del capitale privato per nuove prospettive, e Cyrus K. Holliday inizia la costruzione della ferrovia.\n\u00c8 quindi passato qualche anno e, con il Kansas riappacificato, Stuart e Custer vengono promossi a capitani. Prima di lasciare la localit\u00e0 alla volta di Washington, gli ufficiali consultano una chiaroveggente indiana, che fa loro intendere che i problemi riguardanti John Brown non sono ancora finiti, facendo pensare che sia in parte a lui dovuto lo scoppio della successiva guerra civile.\nBrown si \u00e8 ritirato con in suoi seguaci, fra i quali Carl Rader, in un territorio non lontano dalla capitale federale, e sta progettando la decisiva azione dell'attacco contro l'arsenale governativo di Harpers Ferry. Rader tuttavia ha un ennesimo scontro con il capo carismatico, che non vuole riconoscergli i meriti (e gli introiti) guadagnati come mercenario. Carl Rader decide quindi di eporre il piano segreto di John Brown agli ex-compagni Stuart e Custer, raggiungendoli durante un ballo di gala a Washington (nel quale Kit Carson Holliday sceglie definitivamente uno dei suoi due pretendenti).\nI governativi intervengono quindi e, in un fitto sconto a fuoco in cui Rader trova la morte, riescono a sventare l'attacco e a catturare John Brown, che viene impiccato di l\u00ec a poco.\nProduzione.\nIl film fu prodotto dalla Warner Bros. Pictures Inc.."}
{"id": "676191", "revid": "486946", "url": "https://it.wikipedia.org/wiki?curid=676191", "title": "Sir Frazer", "text": ""}
{"id": "676207", "revid": "113201336", "url": "https://it.wikipedia.org/wiki?curid=676207", "title": "MacPherson (meccanica)", "text": "MacPherson \u00e8 uno schema tecnico per sospensioni di autoveicoli, che prevede l'oscillazione indipendente delle ruote dello stesso asse, tramite bracci (singoli) oscillanti di forma triangolare e con il gruppo molla-ammortizzatore che diventa parte integrante della sospensione.\nStoria, uso ed evoluzione.\nEarle S. MacPherson, ingegnere in forza alla Ford, svilupp\u00f2 il progetto del puntone nel 1949, in parte basato sui disegni di Guido Fornaca in FIAT, a met\u00e0 del 1920.\n\u00c8 possibile che la sospensione MacPherson fosse ispirata alle Cottin &amp; Desgouttes francesi che utilizzavano lo stesso schema, ma con molle a balestra.\nLa sospensione anteriore delle Cottin &amp; Desgouttes, fu a sua volta ispirata dal progetto di J. Walter Christie nel 1904 il quale prese ispirazione dalle piante.\nLo schema MacPherson fu utilizzato per la prima volta all'inizio degli anni cinquanta sulle Ford Zephyr e Consul prodotte dalla filiale britannica della multinazionale statunitense.\nQuesto schema di sospensioni, grazie alla sua semplicit\u00e0 ed efficacia, si impose in modo definitivo a partire dagli anni settanta, ed \u00e8 oggi quasi universalmente utilizzato sulle autovetture e veicoli commerciali leggeri, particolarmente per le sospensioni anteriori.\nSi \u00e8 diffuso con l'avvento delle vetture a trazione anteriore e motore trasversale, per il fatto che ha un ingombro laterale molto pi\u00f9 contenuto rispetto allo schema a \"quadrilatero\", che sostituisce, quasi universalmente usato quando invece la disposizione del motore era longitudinale. Questa \u00e8 anche la ragione per cui \u00e8 pi\u00f9 diffuso come schema all'anteriore, dove di solito si trova il motore. \nRispetto a sospensioni pi\u00f9 evolute, presenta un costo contenuto, ma ha anche il difetto di variare, con lo scotimento, l'angolo di Camber della ruota (cio\u00e8 l'angolo formato dall'asse verticale della ruota rispetto all'asse verticale del veicolo): durante gli scotimenti, infatti, il movimento trasversale della ruota \u00e8 maggiore sul braccio inferiore rispetto al montante (che durante gli scotimenti ha spostamenti trasversali quasi nulli, proprio come farebbe un braccio di lunghezza infinita), da qui la variazione di campanatura. L'evoluzione di tale schema \u00e8 rappresentata dalla sospensione a \"quadrilatero alto\", che riproduce lo schema a quadrilatero del passato, ma essendo pi\u00f9 alto del diametro della ruota, risulta trasversalmente pi\u00f9 compatto (perch\u00e9 il braccio superiore pu\u00f2 essere ancorato in un punto della carrozzeria pi\u00f9 alto, non occupato dal motore) e quindi adatto anche alle vetture con motore trasversale. L'uso del quadrilatero alto \u00e8 di solito riservato a vetture con caratteristiche sportive, in quanto dotato di maggior precisione sia negli scuotimenti (angolo di campanatura costante e parallelo all'asse verticale della vettura), sia nella geometria dello sterzo."}
{"id": "676224", "revid": "1305772", "url": "https://it.wikipedia.org/wiki?curid=676224", "title": "Sattva", "text": ""}
{"id": "676226", "revid": "486946", "url": "https://it.wikipedia.org/wiki?curid=676226", "title": "Satva", "text": ""}
{"id": "676229", "revid": "254059", "url": "https://it.wikipedia.org/wiki?curid=676229", "title": "Fiera", "text": "Una fiera (dal latino \"fera\", bestia, che indica l'esposizione di animali a fini pubblicitari e di vendita) o esposizione \u00e8 una manifestazione in cui si presentano al pubblico dei prodotti, al fine di poterli vendere e/o pubblicizzare.\nLa caratteristica delle fiere \u00e8 il loro svolgimento ricorrente o periodico, tipicamente annuale, coprendo virtualmente tutti i settori di mercato e spesso con valenza internazionale. Nei soli Stati Uniti, per esempio, si svolgono ogni anno oltre fiere campionarie.\nStoria.\nGrandi incontri mercantili si sono tenuti fin da tempi remotissimi. Durante l'impero romano le fiere erano festivit\u00e0 durante le quali venivano sospese le attivit\u00e0 lavorative e avevano spesso origine religiosa, al punto che in alcune citt\u00e0 della Giudea e della Siria le autorit\u00e0 religiose ebraiche proibivano ai loro fedeli di parteciparvi in quanto contrarie ai precetti dell'ebraismo.\nNel Medioevo molte fiere si trasformarono in mercati temporanei di importanza speciale per il commercio internazionale e a lunga distanza, dato che molti commercianti intraprendevano viaggi anche di giorni per raggiungere le localit\u00e0 nelle quali erano sicuri di poter concludere affari di compravendita. Le fiere erano normalmente collegate a ricorrenze religiose, come il giorno del santo patrono della localit\u00e0. In queste occasioni, i governanti concedevano l'esenzione da dazi e gabelle rendendo cos\u00ec pi\u00f9 convenienti i prezzi delle merci vendute. Il privilegio della Fiera, in latino \"nundinas\", era concesso o confermato a un paese o citt\u00e0 tramite apposito diploma regio o del feudatario regnante scritto su pergamena ed era munito di sigillo plumbeo nel cui interno vi era impresso a fuoco su ceralacca lo stemma araldico di chi lo aveva rilasciato. Nel diploma era descritta la motivazione, il luogo e la data dove si teneva la fiera ogni anno, la durata (generalmente otto giorni consecutivi) e le relative esenzioni (gabelle, dazi, ecc.). Questo privilegio stimolava l'afflusso di compratori dall'esterno, attratti dalla possibilit\u00e0 di risparmiare e di concludere affari in modo pi\u00f9 conveniente. Importante era la funzione del \"mastromercato\" o \"maestro della fiera\" il quale, oltre a regolare lo scambio delle merci, aveva il controllo della giurisdizione criminale della citt\u00e0 limitatamente al periodo della fiera.\nLe moderne fiere campionarie affondano le proprie radici nelle fiere d'affari europee del tardo medioevo nel periodo di sviluppo del capitalismo mercantile: un esempio sono le fiere della Champagne, attive fin dal XII secolo. A partire dalla fine del XVIII secolo le esposizioni industriali divennero sempre pi\u00f9 comuni in Europa e nel Nord America seguendo le dinamiche della rivoluzione industriale. Sul finire del XIX secolo prese piede il concetto di fiere industriali settoriali su base annuale, che si diffuse dai centri manufatturieri europei fino al Nord America e nel XX secolo sorsero compagnie specializzate nell'organizzazione e nella gestione di tali eventi, con la realizzazione di strutture e centri permanenti dove svolgere a rotazione eventi differenti su un calendario ricorrente.\nNel XXI secolo la rapida industrializzazione dell'Asia ha favorito la diffusione delle fiere di settore in tutto il continente, con la Cina in posizione predominante (oltre il 55% di tutto lo spazio espositivo venduto nel 2011).\nTipologie.\nEsistono diverse tipologie di fiere:\nFiere in Italia.\nA titolo esemplificativo si possono ricordare le pi\u00f9 celebri fiere campionarie italiane:\nPer quanto riguarda le fiere popolari, a titolo esemplificativo si possono ricordare:\nPrincipali strutture espositive.\nQueste sono le pi\u00f9 importanti strutture internazionali utilizzate per manifestazioni fieristiche:"}
{"id": "676234", "revid": "124068354", "url": "https://it.wikipedia.org/wiki?curid=676234", "title": "Oblast' di Vorone\u017e", "text": "L'oblast di Vorone\u017e () \u00e8 un'oblast' della Russia. Il territorio, in gran parte pianeggiante, \u00e8 interessato dalla parte est del Rialto centrale russo ed \u00e8 attraversato dal fiume omonimo e dal Don.\nL'oblast' \u00e8 una delle pi\u00f9 industrializzate dell'intera Russia (metallurgiche, meccaniche, siderurgiche, aeronautiche, chimiche ed alimentari).\nLa cittadina di Semiluki, sulla destra del fiume Don, sta acquistando sempre pi\u00f9 importanza per le industrie del cemento e materiali refrattari.\nCitt\u00e0 principali.\nOltre alla capitale Vorone\u017e, le citt\u00e0 pi\u00f9 importanti sono\nGeografia antropica.\nSuddivisioni amministrative.\n\"Rajon\".\nLa oblast' di Vorone\u017e comprende 31 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della oblast'):\nCitt\u00e0.\nI centri abitati della oblast' che hanno lo status di citt\u00e0 (\"gorod\") sono 15 (in grassetto le citt\u00e0 sotto la diretta giurisdizione della oblast', che costituiscono una divisione amministrativa di secondo livello):\nInsediamenti di tipo urbano.\nI centri urbani con status di insediamento di tipo urbano sono invece 21 (al 1\u00ba gennaio 2010):\nSociet\u00e0.\nEvoluzione demografica.\nPopolazione: 2.378.803;\nFuso orario.\nL'oblast' di Vorone\u017e si trova nel fuso orario di Mosca (MSK/MSD). UTC offset is +0300 (MSK)/+0400 (MSD)."}
{"id": "676236", "revid": "111325", "url": "https://it.wikipedia.org/wiki?curid=676236", "title": "Fastback", "text": "Con il termine fastback ci si riferisce a un'autovettura con un particolare tipo di carrozzeria a due volumi e a 4 porte, caratterizzata da una coda spiovente e rastremata, come un coup\u00e9, lunotto molto inclinato e bagagliaio incluso nello stesso \"volume\" dell'abitacolo.\nStoria e contesto.\nQuesto tipo di configurazione \u00e8 nata nel tentativo di superare il classico schema a tre volumi, unendo la sportivit\u00e0 di una coup\u00e9 alla praticit\u00e0 di una familiare.\nLe prime applicazioni di questo tipo di carrozzeria si ebbero negli Stati Uniti d'America, dove a met\u00e0 degli anni 1940 vennero presentati modelli, anche berline, che adottavano questa soluzione. L'esplosione avvenne all'inizio degli anni 1960, con la nuova generazione di \"pony car\" come Ford Mustang, Chevrolet Camaro o Dodge Charger.\nIn Europa la diffusione fu immediata sulle vetture sportive, tanto che a met\u00e0 del succitato decennio tutte le coup\u00e9 Ferrari con motore anteriore, le Maserati e le Porsche erano \"fastback\", ma invece fu pi\u00f9 lenta sulle berline, con qualche eccezione come la Renault 16 del 1965.\nOccorrer\u00e0 attendere gli anni 1970 per assistere a un'apprezzabile diffusione di berline \"fastback\". Ne sono esempi la Citro\u00ebn GS del 1970, la Lancia Beta del 1972, la Citro\u00ebn CX del 1974, la Lancia Gamma del 1976 e la Rover SD1 del 1977. Grande successo ebbe questa carrozzeria in Svezia, dove la Saab produsse macchine iconiche quali la 99 - prima macchina prodotta in grandi numeri ad essere turbocompressa - la 900 evolutasi poi nella 9-3 e la 9000 \nLa diffusione raggiunse il massimo negli anni 1980, quando quasi ogni berlina aveva una versione \"fastback\", mentre oggi si sta affievolendo. Ne sono esempi attuali la Opel Vectra GTS, la Ford Mondeo 5 porte e la Renault Laguna.\nAll'inizio degli anni 2000, e precisamente a partire dal 2004, hanno cominciato a prendere piede le cosiddette coup\u00e9 a 4 porte, anche visibili come un'evoluzione del concetto di vettura con carrozzeria \"fastback\", ma che presentano tre volumi."}
{"id": "676239", "revid": "196390", "url": "https://it.wikipedia.org/wiki?curid=676239", "title": "Austria Ungheria", "text": ""}
{"id": "676241", "revid": "1632387", "url": "https://it.wikipedia.org/wiki?curid=676241", "title": "Guerra Civil Canibal", "text": "Guerra Civil Canibal \u00e8 un album del gruppo hardcore brasiliano Ratos de Por\u00e3o."}
{"id": "676243", "revid": "767487", "url": "https://it.wikipedia.org/wiki?curid=676243", "title": "Demons &amp; Wizards (gruppo musicale)", "text": "I Demons &amp; Wizards sono un gruppo power metal frutto della collaborazione tra Hansi K\u00fcrsch, voce dei Blind Guardian, e Jon Schaffer, chitarrista degli Iced Earth.\nSchaffer \u00e8 responsabile della musica e K\u00fcrsch cura i testi. La formazione del primo album del 2000 comprendeva anche l'ex-batterista degli Iced Earth Mark Prator e il chitarrista solista Jim Morris.\nBiografia.\nL'idea originale era quella di fondere i diversi stili di Blind Guardian e Iced Earth in un unico sound, infatti, dicono i due musicisti, il nome della band ha l'obiettivo di descrivere i due stili. Il nome del gruppo \u00e8 stato ispirato dalla moglie di Schaffer che aveva suggerito \"Demons and Angels\", poi cambiato in Demons and Wizards in onore all'omonimo album degli Uriah Heep del 1972.\nL'idea di creare una band \u00e8 nata nella primavera del 1997 quando K\u00fcrsch e Schaffer, amici di lunga data, hanno deciso di fare musica insieme.\nIl primo LP autointitolato \u00e8 stato pubblicato nel 2000, il secondo, dal titolo Touched by the Crimson King, \u00e8 uscito nel 2005 ed \u00e8 stato ispirato dalla serie de La torre nera di Stephen King, in cui il Re Rosso (nome originale \"Crimson King\") \u00e8 il principale antagonista.\nL'uscita di un terzo album \u00e8 stata annunciata nel 2011 e successivamente, nel maggio 2019, \u00e8 stata confermata per il 2020."}
{"id": "676247", "revid": "1632387", "url": "https://it.wikipedia.org/wiki?curid=676247", "title": "Onisciente Coletivo", "text": "Onisciente Coletivo \u00e8 un album del gruppo hardcore brasiliano Ratos de Por\u00e3o."}
{"id": "676248", "revid": "767487", "url": "https://it.wikipedia.org/wiki?curid=676248", "title": "Nessuno resta solo", "text": "Nessuno resta solo (\"Not as a Stranger\") \u00e8 un film del 1955 diretto e prodotto da Stanley Kramer basato sul \"bestseller\" scritto un anno prima da Morton Thomson.\nTrama.\n\u00c8 la storia di un gruppo di studenti di medicina, i loro amori, le loro ambizioni e la loro carriera, in particolare l'ascesa e la caduta di uno di loro, il Dottor Lucas Marsh, talmente accecato dalla voglia di riuscire che \u00e8 disposto a sposare una ricca donna pi\u00f9 anziana di lui, Kristina Hedvigson, pur di mantenersi agli studi universitari. Una volta laureato ed abilitato, il suo idealismo gli fa scegliere di fare il medico condotto in una cittadina di provincia, rinunciando ai facili guadagni da specialista in una grande citt\u00e0. Introverso, scontroso ma professionalmente molto capace, manifesta sempre di pi\u00f9 la sua insofferenza per la moglie. La tradir\u00e0 per un'annoiata, provocante vedova, e abbandoner\u00e0 il tetto coniugale. Nel finale, Lucas tenter\u00e0 un'operazione cardiaca difficilissima, nel sincero e disperato tentativo di salvare dalla morte un suo collega. Il collega morir\u00e0 - forse a causa di un suo errore - e questo fatto lo porter\u00e0, per la disperazione, a tornare a casa e cercare rifugio nell'amore di sua moglie che torner\u00e0 al suo fianco.\nAnalisi.\nAllo spettatore di oggi pu\u00f2 apparire incredibile che nel 1955 - e in un paese scientificamente avanzato come gli USA - le lezioni di chirurgia, in spregio alle pi\u00f9 elementari norme di asepsi, si eseguissero operando i pazienti davanti a centinaia di studenti vestiti normalmente e che entravano e uscivano dall'aula; altrettanto incredibile per un giovane di oggi assistere a visite mediche svolte con pazienti che in ospedale fumano sigari o maneggiano il sangue altrui con assoluta noncuranza."}
{"id": "676250", "revid": "793215", "url": "https://it.wikipedia.org/wiki?curid=676250", "title": "Antonio Manciolino", "text": "Si hanno scarsissime notizie biografiche di Antonio Francesco Manciolino: il 24 novembre 1518 firm\u00f2 un contratto per la pubblicazione di mille copie del suo trattato di scherma con lo stampatore romano Stefano Guillery, impegnandosi a pagare i libri due mesi dopo la consegna; di questa edizione non \u00e8 rimasta altra traccia.\n\"Opera Nova\".\nNel 1531 a Venezia, fu dato alle stampe un trattato a suo nome dal titolo \"Opera Nova per Imparare a Combattere, &amp; Schermire d'ogni forte Armi\", considerato una delle maggiori opere schermistiche del Cinquecento, e costituito da 6 libri e un prologo. \u00c8 possibile che l'opera fosse stata preparata quasi un decennio prima, e che non sia stato Manciolino a darla alle stampe.\nNell\"'Opera Nuova\" sono riportati svariati tipi di combattimento per il duello fra due contendenti. La parte maggiore \u00e8 dedicata al combattimento di spada e brocchiero come nel trattato del contemporaneo Achille Marozzo, poich\u00e9 tale disciplina rimane il cardine dell'insegnamento della scherma antica, almeno fino a met\u00e0 del Cinquecento, soprattutto della scherma bolognese.\nNella restante parte del trattato si trovano insegnamenti di spada, spada e pugnale, spada e cappa, spada e cappa due contro due, spada e rotella, spada e brocchiero largo o targa, ronca, partigiana, picca, spiedo."}
{"id": "676254", "revid": "56818", "url": "https://it.wikipedia.org/wiki?curid=676254", "title": "Tetragrammon", "text": ""}
{"id": "676255", "revid": "110157", "url": "https://it.wikipedia.org/wiki?curid=676255", "title": "Oblast' di Pskov", "text": "L'oblast' di Pskov \u00e8 un'oblast' della Russia.\nGeografia.\nL'oblast' \u00e8 costituito da un bassopiano paludoso (Lago di Pskov, parte del Lago dei Ciudi) ad economia prevalentemente agricola (lino, patate e segale). Il sottosuolo ha notevoli giacimenti di torba.\nScarse le industrie pesanti mentre degne di nota sono quelle alimentari, tessili e dell'abbigliamento.\nLa capitale \u00e8 Pskov; altre citt\u00e0 di un certo rilievo sono:\nSuddivisioni amministrative.\n\"Rajon\".\nLa \"oblast'\" di Pskov comprende 24 \"rajon\" (fra parentesi il capoluogo; sono indicati con un asterisco i capoluoghi non direttamente dipendenti dal \"rajon\" ma posti sotto la giurisdizione della \"oblast'\"):\nCitt\u00e0.\nI centri abitati della \"oblast'\" che hanno lo \"status\" di citt\u00e0 (\"gorod\") sono 14 (in grassetto le citt\u00e0 sotto la diretta giurisdizione della \"oblast'\", che costituiscono una divisione amministrativa di secondo livello):\nInsediamenti di tipo urbano.\nI centri urbani con \"status\" di insediamento di tipo urbano sono 14 (in grassetto gli insediamenti di tipo urbano sotto la diretta giurisdizione della \"oblast'\", che costituiscono una divisione amministrativa di secondo livello):"}
{"id": "676259", "revid": "125836921", "url": "https://it.wikipedia.org/wiki?curid=676259", "title": "T\u00faatha D\u00e9 Danann", "text": "Nelle tradizioni irlandesi, i T\u00faatha D\u00e9 Danann (irlandese medio \"T\u00faatha D\u00e9 Danand\" o \"Donand\"; AFI: ) furono il quinto dei sei popoli preistorici che invasero e colonizzarono l'Irlanda prima dei Gaeli. Si ritiene che essi vadano identificati - in tutto o in parte - con gli d\u00e8i adorati dagli stessi Gaeli, opportunamente evemerizzati e collocati in un contesto storico a opera dei cronisti medievali, i quali appartenevano perlopi\u00f9 all'ambiente monastico. Le molte leggende che riguardano i T\u00faatha D\u00e9 Danann, tramandate dai manoscritti irlandesi, permettono di intravedervi alla base i residui di antiche teogonie e teomachie.\nLe fonti.\nLe leggende riguardanti i T\u00faatha D\u00e9 Danann, inscrivibili nel \"ciclo mitologico\" o \"ciclo delle invasioni\", sono riportate da un certo numero di narrazioni in medio irlandese, a loro volta contenute nelle grandi raccolte manoscritte medievali irlandesi.\nIl testo pi\u00f9 antico che citi i T\u00faatha D\u00e9 Danann \u00e8 lo \"Sc\u00e9al Tu\u00e1in meic Cairill\" (\"Storia di Tu\u00e1n figlio di Cairell\", IX secolo) in cui essi appaiono gi\u00e0 inseriti nel contesto delle invasioni irlandesi, segno che, all'epoca della stesura del testo, la tradizione storiografica aveva gi\u00e0 raggiunto il suo punto d'arrivo. Segue l'importantissimo \"Cath Maige Tuired\" (\"La battaglia di Mag Tuired, XI secolo), una narrazione completamente incentrata sui T\u00faatha D\u00e9 Danann, che narra il loro arrivo in Irlanda, le storie dei loro membri principali e la grande battaglia che li oppose ai Fomor. L'imponente \"Lebor Gab\u00e1la \u00c9renn\" (\"Libro delle invasioni d'Irlanda\", XII secolo), che tratta estesamente di tutti i popoli invasori d'Irlanda, riporta in dettaglio tutte le tradizioni genealogiche sui T\u00faatha D\u00e9 Danann. In questo testo, i loro re vengono inseriti in un'ideale successione dei Sovrani Supremi d'Irlanda, dando lo spunto all'imponente tradizione annalistica della letteratura irlandese.\nTra i testi successivi, parecchi riportano vicende particolari che hanno per protagonisti i T\u00faatha D\u00e9 Danann o alcuni dei loro esponenti principali. Nel \"Tochmarc \u00c9ta\u00edne\" (\"Il corteggiamento di \u00c9ta\u00edn\", XIV secolo) si narra la storia d'amore tra M\u00eddir ed \u00c9ta\u00edn, destinata a concludersi secoli dopo; l\"'Aislinge \u00d3enguso\" (\"Il sogno di \u00d3engus\", inizi XVI secolo) \u00e8 un romantico racconto avente a protagonista il giovane \u00d3engus \u00d3g; l'\"Oiche chloinne Tuireann\" (\"Il destino dei figli di Tuirenn\", XVII secolo) riprende fatti e avvenimenti della battaglia contro i Fomor; e cos\u00ec via. La data di redazione fornita per questi testi \u00e8 quella dei manoscritti: \u00e8 evidente che la data di composizione pu\u00f2 essere molto pi\u00f9 antica.\nAltre tradizioni sono poi riportate dai \"Dind\u1e61enchas\" (\"Storie toponomastiche\"), in cui eventi che hanno quali protagonisti i T\u00faatha D\u00e9 Danann sono alla base dei nomi di alcuni luoghi d'Irlanda.\nEtimologia.\nLa letteratura di divulgazione in genere interpreta l'etnonimo \"T\u00faatha D\u00e9 Danann\" come \"Trib\u00f9 della dea Danu\" (o \"Dana\"). Tale lettura, per quanto popolare, \u00e8 per\u00f2 soltanto ipotetica.\nL'unico termine fondato dell'etnonimo \u00e8 \"t\u00faatha\" che \u00e8 il plurale del termine irlandese \"t\u00faath\" (relato al celtico continentale \"teut\u0101\" &gt; \"tout\u0101\"), ad indicare una popolazione dalla comune ascendenza. \u00c8 quindi giustificato l'uso della parola \"trib\u00f9\", da usarsi per\u00f2 al plurale: \"\"le\" trib\u00f9\".\nPi\u00f9 problematico \u00e8 invece il termine successivo, \"d\u00e9\". Lo si ritiene comunemente il genitivo della parola \"dea\", ma in realt\u00e0 \u00e8 il genitivo del sostantivo maschile \"dia\" \"dio\" (la parola \"dea\" in irlandese \u00e8 \"bandia\"); in tal caso una traduzione corretta dell'etnonimo dovrebbe essere \"Trib\u00f9 \"del dio\" di Danann\". (E non bisogna trascurare la possibilit\u00e0 che non si tratti di \"d\u00e9\", ma di \"de\", come a volte si trova nei manoscritti; in irlandese \"de\" \u00e8 la preposizione \"di\", proprio come nelle lingue neolatine: in tal caso la corretta interpretazione dell'etnonimo sarebbe semplicemente le \"Trib\u00f9 \"di\" Danann\".)\nL'ultimo termine \u00e8 il pi\u00f9 controverso. \"Danann\" (nei testi antichi scritto \"Danand\" o \"Donand\") viene assunto come il genitivo di un nome proprio, il cui nominativo si ritiene sia \"*Danu\". Questo nome venne ricostruito dagli studiosi di fine Ottocento, in analogia con altri termini che presentano una medesima declinazione (come \"\u00c9riu\" \"Irlanda\" che al genitivo d\u00e0 \"\u00c9renn\"), e interpretato come un teonimo. Sorse cos\u00ec l'idea, in linea con la concezione che allora si aveva della mitologia, di una dea chiamata *Danu, madre e antenata della stirpe divina irlandese. Il problema \u00e8 che questo nome non \u00e8 attestato in alcuna fonte antico-irlandese.\nPer risolvere questo problema, venne proposta un'identificazione tra *Danu e Anu, la \"mater deorum hibernensium\" citata da Cormac mac Cuilleann\u00e1in nel suo \"Sanas\" (\"Glossario\"), alla quale la tradizione associa due colline gemelle nella Contea di Kerry (Munster) chiamate \"D\u00e1 ch\u00edch n\u00c1nann\" (in ortografia moderna \"D\u00e1 ch\u00edoche hAnann\"), i \"due seni di Anu\". La relazione tra le forme \"Anu\" e \"Anann\" (rispettivamente nominativo e genitivo) forn\u00ec un'ulteriore sostegno per la ricostruzione di \"*Danu\" a partire da \"Danann\". Si ha per\u00f2 ragione di credere che *Danu e Anu non siano tra loro identificabili, nonostante un passo del \"Foras feasa ar \u00c9ireann\" di Seathr\u00fan C\u00e9itinn (XVII sec.) riporti \"D\u00e1 ch\u00edoche Danann\" (da intendersi probabilmente come una forma ipercorretta operata dallo stesso C\u00e9itinn). Le evidenze filologiche chiariscono l'impossibilit\u00e0 di un passaggio tra le due forme. D'altronde, il \"Lebor Gab\u00e1la \u00c9renn\" identifica esplicitamente Anu con la dea M\u00f3rr\u00edgan.\nRiguardo all'identit\u00e0 di Danann, il \"Lebor Gab\u00e1la \u00c9renn\" \u00e8 abbastanza chiaro: essa fu la madre di Brian, Iuchar e Iucharba, i tre figli di Tuirell figlio di Delb\u00e1eth. Questi tre sarebbero stati talmente abili nelle arti druidiche che il popolo ignorante li scambi\u00f2 per d\u00e8i: essi divennero talmente popolari che il loro popolo di appartenenza venne chiamato in loro onore \"T\u00faatha D\u00e9 Danann\", in questo caso inteso \"le trib\u00f9 degli d\u00e8i di Danann\". \u00c8 per\u00f2 evidente che anche questa \u00e8 un'etimologia popolare, anche se in questo caso \u00e8 quella esplicitamente attestata dai testi antichi.\nUn'altra possibilit\u00e0 \u00e8 che \"Danann\" sia connesso col termine irlandese \"d\u00e1n\" \"arte, facolt\u00e0, capacit\u00e0\", che per\u00f2 viene declinato al genitivo come \"d\u00e1na\" (da cui l'espressione \"\u00e1es d\u00e1na\" \"gente dell'arte\", riferita all'insieme degli artigiani, degli artisti, dei musici e dei giuristi di una trib\u00f9).\nGenealogia.\nIl Lebor Gab\u00e1la \u00c9renn fornisce un'elaborata genealogia dei T\u00faatha D\u00e9 Danann, che parte da Iarbonel, figlio di Nemed, e arriva fino a Mac Cecht, Mac Cuill e Mac Gr\u00e9ine, gli ultimi sovrani di questo popolo prima dell'invasione dei Milesi. Essa tuttavia appare essere una costruzione dell'epoca cristiana, in quanto si ricollega a Magog, figlio di Iafet, figlio di No\u00e8. La genealogia originale dei miti precristiani, cos\u00ec come la connessione con l'ipotetica antenata Danu, non ci \u00e8 pervenuta ed \u00e8 molto difficile da ricostruire.\nLa leggenda.\nI T\u00faatha D\u00e9 Danann discendevano dai figli di Nemed, un precedente popolo invasori d'Irlanda, il quale aveva dovuto abbandonare l'isola dopo essere stato decimato dai Fomor. Recatisi in lontane isole boreali, essi si erano istruiti nella sapienza e nelle discipline druidiche e, dopo molto tempo, i loro discendenti avevano progettato il ritorno in Irlanda, ritenendo che l'isola spettasse loro per diritto ereditario. Intanto, stabilitisi in Scandinavia, avevano stretto un'alleanza con gli stessi Fomor: tra loro vi erano state unioni matrimoniali ed era nata una discendenza mista.\nSbarcati in Irlanda, diedero fuoco alle loro navi in modo che non avessero pi\u00f9 la tentazione di tornare indietro. Poich\u00e9 dalle navi che bruciavano si levavano alte colonne di fumo, dice il cronista, in seguito si disse che i T\u00faatha D\u00e9 Danann fossero venuti dal cielo su quelle nubi di fumo.\nL'Irlanda a quel tempo era popolata dai Fir Bolg, un popolo anch'esso di discendenza nemediana. Essi si scontrarono con i T\u00faatha D\u00e9 Danann in quella che fu la prima battaglia di Mag Tuired (Contea di Mayo). I T\u00faatha D\u00e9 Danann vinsero ed i Fir Bolg furono costretti a cedere loro la sovranit\u00e0 sull'Irlanda. Tuttavia, il re danann N\u00faada, aveva perduto il braccio destro nel corso dello scontro e, in base alle leggi, la mutilazione lo rendeva inadatto per regnare. Venne cos\u00ec sostituito da Bres, il quale era fomoriano per parte di padre.\nBress regn\u00f2 per sette anni e il suo regno si rivel\u00f2 disastroso, cos\u00ec fu costretto ad abdicare. Fuggito dall'Irlanda, egli ripar\u00f2 presso i Fomor, chiedendo l'aiuto dei parenti di suo padre per riconquistare il trono. In Irlanda fu restituita la sovranit\u00e0 a N\u00faada, al quale venne costruita una protesi d'argento che sostituiva l'uso del braccio troncato.\nFu cos\u00ec che i T\u00faatha D\u00e9 Danann dovettero scontrarsi con i Fomor nella seconda battaglia di Mag Tuired (questa volta nella Contea di Sligo). A guidare le file dei T\u00faatha D\u00e9 Danann era L\u00fag S\u00e1mildanach il quale, nonostante fosse fomoriano per parte di madre, venne eletto in quel ruolo in quanto esperto in ogni possibile arte. Egli guid\u00f2 alla vittoria le schiere dei Tuatha D\u00e9 e sconfisse uno dei capi dei Fomor, Balor, suo nonno, il quale poteva uccidere interi eserciti soltanto poggiandoci sopra lo sguardo.\nI T\u00faatha D\u00e9 Danann imposero cos\u00ec il loro regno sull'Irlanda e i loro sovrani furono ricordati nella successione dei Re Supremi. Mantennero il regno per molto tempo, finch\u00e9 non giunsero dall'Iberia i Figli di M\u00edl, gli antenati dei celti Gaeli. Costoro riuscirono a sbarcare in Irlanda nonostante gli incantesimi messi in atto dai T\u00faatha D\u00e9 Danann nel tentativo di tenerli lontani e sconfissero questi ultimi nella battaglia di \u00d3enach Taillten. Sconfitti, i T\u00faatha D\u00e9 Danann accettarono di lasciare il dominio dell'Irlanda ai nuovi venuti e si ritirarono a vivere nel sottosuolo dell'isola e dentro le colline fatate, dove da allora condussero un'esistenza felice e immortale, trasformandosi nel folklore in creature soprannaturali.\nI quattro tesori dei T\u00faatha D\u00e9 Danann.\nLa tradizione attribuisce ai T\u00faatha D\u00e9 Danann quattro meravigliosi tesori, che essi portarono con s\u00e9 in Irlanda dalle quattro citt\u00e0 site nelle isole boreali dove avevano ricevuto l'istruzione nelle discipline druidiche e nella conoscenza. Queste furono:\nAnalisi comparatistica.\nNelle fonti medievali, i T\u00faatha D\u00e9 Danann sono il popolo che abitava l'Irlanda prima dei Gaeli. Questo ha spesso portato alcuni studiosi a identificarli con l'una o l'altra popolazione pre-celtica, ad esempio con i costruttori dei megaliti di cui \u00e8 ricco il paesaggio irlandese. Tale identificazione \u00e8 per\u00f2 priva di un vero fondamento, in quanto i T\u00faatha D\u00e9 Danann sono attestati unicamente nella letteratura medievale e nulla li collega con le testimonianze preistoriche presenti sul suolo d'Irlanda.\nNon vi sono motivi per ritenere che le narrazioni medievali abbiano una base storica: al contrario, tutto fa ritenere che i T\u00faatha D\u00e9 Danann siano personaggi prettamente mitici. Il fatto che siano spesso tratteggiati come esseri sovrumani, dai poteri soprannaturali, fa pensare che si possa essere trattato, in origine, di vere e proprie divinit\u00e0, poi storicizzate ed evemerizzate dai cronisti medievali, che erano di fede cristiana.\nLo dimostra innanzitutto l'etimologia di molti nomi danann, comparabili con quelli delle divinit\u00e0 celto-romane attestate sul continente: ad esempio, il campione Ogma compare in Gallia come Ogmios, M\u00eddir come Medros e Goibniu come Gobannus. N\u00faada \u00e8 presente in Britannia nel nome del dio Nodons, e M\u00f3rr\u00edgan \u00e8 con ogni probabilit\u00e0 la Morgana dei racconti arturiani. Br\u00edgit corrisponde sia alla Brigindona gallica che alla Brigantia britannica. Le dee della guerra, Badb Chatha e N\u00e9main, sono presenti nel continente come Cathobodua e - probabilmente - Nemetona. Su un altro piano, sembra evidente - pur senza affinit\u00e0 etimologiche - che L\u00fag sia il Mercurio gallico descritto da Cesare e il Dagda il Dio col Mazzuolo presente nelle testimonianze iconografiche gallo-romane.\nLa mitologia comparata, seguita soprattutto agli studi di Georges Dum\u00e9zil ha mostrato molte affinit\u00e0 tra le narrazioni pseudostoriche dei testi irlandesi e vari personaggi ed episodi delle mitologie indoeuropee. Ad esempio, N\u00faada che \u00e8 privo di un braccio e L\u00fag che combatte chiudendo un occhio ricordano la coppia funzionale monco/orbo diffusa in molti contesti dell'area indoeuropea, come ad esempio la coppia formata da Muzio Scevola e Orazio Coclite nella mitologia romana, o quella costituita da \u00d3\u00f0inn e T\u00fdr nel mito norreno. Il mito di Bress, che assume la regalit\u00e0 senza esserne degno, ricorda Freyr che siede illegittimamente sul trono di \u00d3\u00f0inn. Le due battaglie di Mag Tuired sono leggibili in funzione di una titanomachia o, con maggior attinenza, con il conflitto tra \u00c6sir e Vanir. Secondo il principio della tripartizione funzionale di Dum\u00e9zil, la conclusione della guerra tra le due stirpi divine nel mito norreno riunisce la prima funzione (magico-sacerdotale) e la seconda (guerriera), rappresentate dagli \u00c6sir, con la terza funzione (economica-fecondante), rappresentata dai Vanir. Analogamente, la seconda battaglia di Mag Tuired si chiude con un patto di pace in cui Bress (divinit\u00e0 della terza funzione) insegna ai T\u00faatha D\u00e9 Danann (divinit\u00e0 funzionalmente caratterizzate nella magia e nelle arti guerriere) come arare, seminare e mietere.\nI T\u00faatha D\u00e9 Danann furono dunque, con ogni probabilit\u00e0, le antiche divinit\u00e0 celtiche dei Gaeli. La cristianizzazione, in Irlanda, non cancell\u00f2 gli antichi miti, ma li inser\u00ec in un contesto pseudostorico, adattandoli in qualche modo al sistema universale biblico-classico. Senza alcun dubbio il processo di evemerizzazione deform\u00f2 irrimedialmente le narrazioni tradizionali ma, paradossalmente, permise loro di sopravvivere e di essere tramandati fino a noi."}
{"id": "676275", "revid": "1305772", "url": "https://it.wikipedia.org/wiki?curid=676275", "title": "Agone", "text": ""}
{"id": "676278", "revid": "599013", "url": "https://it.wikipedia.org/wiki?curid=676278", "title": "Ceb", "text": ""}
{"id": "676283", "revid": "198326", "url": "https://it.wikipedia.org/wiki?curid=676283", "title": "Cel", "text": ""}
{"id": "676288", "revid": "1494169", "url": "https://it.wikipedia.org/wiki?curid=676288", "title": "Venusia", "text": ""}
{"id": "676291", "revid": "599013", "url": "https://it.wikipedia.org/wiki?curid=676291", "title": "Chg", "text": ""}
{"id": "676295", "revid": "599013", "url": "https://it.wikipedia.org/wiki?curid=676295", "title": "Cmc", "text": ""}
{"id": "676299", "revid": "599013", "url": "https://it.wikipedia.org/wiki?curid=676299", "title": "Cha", "text": ""}
{"id": "676302", "revid": "1226", "url": "https://it.wikipedia.org/wiki?curid=676302", "title": "Motore atmosferico", "text": ""}
{"id": "676304", "revid": "599013", "url": "https://it.wikipedia.org/wiki?curid=676304", "title": "Chr", "text": ""}
{"id": "676306", "revid": "74801", "url": "https://it.wikipedia.org/wiki?curid=676306", "title": "Al-Husayn ibn Ali", "text": "Biografia.\nAl-Husayn ibn \u02bfAl\u012b nacque, come il fratello al-\u1e24asan b. \u02bfAl\u012b b. Ab\u012b \u1e6c\u0101lib, a Medina, ai primi di sha\u02bfb\u0101n dell'anno 4 dell'Egira, equivalente al gennaio del 626.\nAmatissimo, al pari del fratello maggiore, da Maometto (tanto da farglieli definire \"sayyid shab\u0101b al-Janna\": \"signore dei giovani del paradiso\"), al-\u1e24usayn non ebbe l'et\u00e0 sufficiente per ricordare pi\u00f9 di tanto il nonno, morto quando aveva sei anni appena.\nTroppo piccolo per avere un qualche ruolo di rilievo nel corso del califfato \"ortodosso\" dei tre primi califfi e in quello di suo padre \u02bfAl\u012b b. Ab\u012b \u1e6c\u0101lib e dell'imamato del fratello maggiore al-\u1e24asan b. \u02bfAl\u012b b. Ab\u012b T\u0101lib, al-\u1e24usayn si trov\u00f2 alla morte di al-\u1e24asan a guidare l'ormai abbastanza ampio gruppo familiare che poteva vantare vincoli parentali pi\u00f9 stretti col profeta Maometto, la cosiddetta \"Ahl al-Bayt\", facendosi a lungo il campione dell'attendismo politico e respingendo, in attesa di tempi migliori, quell'insurrezione che avrebbe dovuto affermare l'eccellenza, anche politica, della discendenza del quarto califfo, cugino e genero.\nIn questo periodo spos\u00f2 Shahr Ban\u016b (Farsi \u0634\u0647\u0631 \u0628\u0627\u0646\u0648, \"\u0160ahr b\u0101n\u016b\", \"signora della citt\u00e0\"), una delle figlie dell'ultimo \"Sh\u0101hansh\u0101h\" persiano sasanide, Yazdgard III.\nFu alla morte di Mu\u02bf\u0101wiya b. Ab\u012b Sufy\u0101n nel 680 e alla sua disposizione successoria in favore del figlio Yaz\u012bd che giunse il momento favorevole perch\u00e9 al-\u1e24usayn potesse rivendicare i propri \"diritti\".\nCon lui si ribellarono a una designazione che non aveva precedenti e che era stata mossa da un puro intento familiare e dinastico (cui s'era a suo tempo opposto lo stesso \"fratello\" di Mu\u02bf\u0101wiya, Ziy\u0101d b. Ab\u012bh\u012b) sia \u02bfAbd All\u0101h b. al-Zubayr e \u02bfAbd All\u0101h b. \u02bfUmar b. al-Khatt\u0101b, sia \u02bfAbd al-Rahm\u0101n b. Ab\u012b Bakr al-\u1e62idd\u012bq e \u02bfAbd All\u0101h b. \u02bfAbb\u0101s b. \u02bfAbd al-Muttalib: due figli di passati califfi (come al-\u1e24usayn) e due figli di \"\u1e62ah\u0101ba\", uno dei quali cugino primo del profeta Maometto.\nIl loro rifiuto di ottemperare alla richiesta-ingiunzione del \"w\u0101l\u012b\" di Medina, al-Wal\u012bd b. \u02bfUtba (zio di Yaz\u012bd) provoc\u00f2 quella che di fatto era la seconda guerra civile nella \"umma\" creata appena 80 anni prima da Maometto con l'Egira a Yathrib/Medina (senza contare lo scontro fra \u02bfAl\u012b b. Ab\u012b \u1e6c\u0101lib contro al-Zubayr b. al-Aww\u0101m e \u1e6cal\u1e25a b. \u02bfUbayd All\u0101h), con il loro clamoroso spogliarsi dei mantelli, dei turbanti e dei sandali nella moschea di Medina, proprio l\u00ec dove era vissuto il Profeta e dove era stato sepolto, avendo al suo fianco inumati i suoi due primi califfi.\nEsortato da una parte della popolazione di K\u016bfa a venire nella citt\u00e0 che era stata la capitale di suo padre, il quale vi aveva trovato violentemente la morte, al-\u1e24usayn sped\u00ec il 9 luglio 680 in avanscoperta suo cugino Muslim b. \u02bfAq\u012bl, figlio d'un fratello di \u02bfAl\u012b b. Ab\u012b \u1e6c\u0101lib che non s'era mai convertito all'Islam e che l'aveva anzi apertamente combattuto a Siff\u012bn.\nA dispetto delle promesse fatte, la pavidit\u00e0 degli alidi locali e l'efficienza dell'apparato poliziesco di \u02bfUbayd All\u0101h b. Ziy\u0101d fecero fallire l'impresa di Muslim. Identificato, egli mor\u00ec nel mese di settembre nella moschea in cui suo zio era stato pugnalato nel 661, dopo esservisi inutilmente asserragliato con i pochi seguaci kufani che era riuscito a fatica a reclutare.\nIl fallimento fece esitare al-\u1e24usayn, ma a convincerlo a passare comunque all'azione furono le insistenze querule dei parenti di Muslim, che ne chiedevano a gran voce la vendetta, incuranti dell'inanit\u00e0 dell'opposizione agli Omayyadi e mossi quasi solo dal sentimento preislamico alla vendetta.\nFu cos\u00ec che il nipote del Profeta si mise in marcia per giungere a K\u016bfa e sostenere con la sua viva presenza la sua causa e quella dell\"Ahl al-Bayt\".\nFratelli.\nAl-\u1e24usayn ebbe diversi fratelli e sorelle, vista la poliginia praticata dal padre, tradizionale nella societ\u00e0 araba tanto dell'et\u00e0 preislamica quanto di quella islamica.\nEssi erano:\nFigli.\nAl-\u1e24usayn ebbe anche numerosi figli, tra cui:"}
{"id": "676308", "revid": "2205319", "url": "https://it.wikipedia.org/wiki?curid=676308", "title": "Abbazia di Morimondo", "text": "Labbazia di Morimondo \u00e8 un'abbazia cistercense sita a pochi chilometri da Milano, in localit\u00e0 Morimondo, ai confini con il territorio di Pavia.\nStruttura.\nLa chiesa.\nPur essendo la quarta fondazione italiana e la prima in Lombardia (1134), la chiesa abbaziale si scosta da tutte le altre edificazioni cistercensi del XII secolo. L'aver rinviato la costruzione della chiesa fino al 1182 ha fatto s\u00ec che fruisse delle esperienze precedenti. Infatti, Morimondo \u00e8 un esempio di architettura cistercense gi\u00e0 evoluta verso lo stile gotico, com'\u00e8 sottolineato dall'uso della volta a crociera ogivale, che pu\u00f2 creare anche campate rettangolari. Infatti nella navata centrale, esse non sono a base quadrata, ma rettangolare, e ad ognuna di esse corrisponde una campata quadrata nelle navate laterali aumentando perci\u00f2 il senso di verticalit\u00e0. Inoltre la grandezza di Morimondo \u00e8 dovuta alla presenza di ben otto campate, diversamente dalle chiese abbaziali precedenti normalmente pi\u00f9 piccole. Ma la maestosit\u00e0 della chiesa di Morimondo \u00e8 data anche dalla totale essenzialit\u00e0, e dal senso di ordine dei mattoni a vista. Il Rinascimento ed il Barocco non hanno alterato lo stile e l'ordine del XII secolo.\nIl chiostro.\nNel chiostro, nonostante gli inserimenti successivi (la costruzione dei tre porticati intorno al 1475 e la sopraelevazione dei lati nord ed ovest verso la met\u00e0 del XVIII secolo), \u00e8 ancora leggibile la tipologia del complesso monastico con l'usuale distribuzione degli ambienti. Tra questi vanno ricordati: la sala capitolare, che mantiene integralmente le sue caratteristiche originarie, e il refettorio con la cucina che si presentano in una splendida veste seicentesca.\nIl monastero.\nUn'altra peculiarit\u00e0 dell'abbazia \u00e8 quella di essere edificata su pi\u00f9 piani a ridosso di un avvallamento. Il piano del chiostro in tutta la parte monastica \u00e8 il terzo sopra due livelli costituiti da ampie sale costruite con volte sostenute da un susseguirsi di colonne, inoltre, sopra la sala capitolare, \u00e8 ancora in parte esistente il dormitorio dei monaci (originariamente un'unica sala). Questa elevazione di piani \u00e8 integralmente esistente verso est e sud, ma riguardava anche il lato dei \"conversi\". Visto da est e da sud il monastero quindi si presenta come un'imponente costruzione di quattro piani. Nonostante i saccheggi, i terremoti, nonch\u00e9 le modifiche seicentesche e la soppressione (1798), il monumento \u00e8 sopravvissuto e con esso sono vivi i valori per i quali fu costruito.\nIl coro ligneo.\nL'attuale coro ligneo, eseguito nel 1522 da Francesco Giramo, un artista di Abbiategrasso, in sostituzione degli stalli originari, costituisce un interessante esempio di arredo ligneo rinascimentale sia per la struttura compatta e architettonica, modellata secondo gli schemi diffusi dal Bramante in Lombardia, sia per la tecnica delle figurazioni, disegnate con incisioni eseguite con ferro rovente e riempite con una pastiglia scura. Fu luogo di preghiera come evocato dai simboli rappresentati. Sebbene derivati dall'antichit\u00e0 classica secondo il gusto rinascimentale, essi rappresentavano valori spirituali come la generosit\u00e0 dei doni di Dio (il cesto di frutta), l'azione salvifica di Cristo (i pesci) o il protendere a Dio della vita del monaco (sfera armillare).\nStoria.\nIl fervore dell'inizio.\nL'abbazia di Morimondo, inizia la sua storia il 4 ottobre 1134 con l'arrivo di un gruppo di monaci fondatori provenienti dalla casa-madre di Morimond, in Francia. Accolti inizialmente a Coronate, a circa un miglio dalla sede definitiva, i monaci scelsero poi il luogo per la costruzione del loro monastero, e l'11 novembre 1136, quando si trasferirono a Morimondo, il cenobio doveva essere gi\u00e0 parzialmente costruito e abitabile. Nei primi anni la comunit\u00e0 ebbe una progressiva espansione nel numero delle vocazioni, tanto che in breve furono fondate due abbazie: ad Acquafredda presso Como nel 1153 e a Casalvolone presso Novara nel 1169.\nUn segno notevole dell'intensa spiritualit\u00e0 \u00e8 testimoniato dalla fiorentissima attivit\u00e0 dello \"Scriptorium\", finalizzata alla costituzione della biblioteca monastica, e alla dotazione iniziale di testi fondamentali delle due nuove filiazioni. Anche dal punto di vista dell'attivit\u00e0 agraria si ebbe una notevole espansione con un gran numero di grange insediate su un territorio di 36.000 pertiche milanesi (circa ).\nL'edificazione della chiesa abbaziale.\nL'edificazione della chiesa fu iniziata nel 1182, ritardata rispetto all'edificazione del monastero a causa di controversie con la pieve di Casorate, e terminata nel 1296. Nel 1237 e nel 1245 per le incursioni delle truppe imperiali pavesi, che saccheggiarono il monastero riducendolo ai minimi termini, i lavori di costruzione dovettero subire lunghe interruzioni probabilmente di alcuni anni.\nDal XIV secolo alla commenda (fine XV).\nNel XIV secolo si registra un certo declino dovuto a cause esterne, come il saccheggio del 1314, o come la trasformazione in commenda nel 1450, peraltro comune a tutte le abbazie, sotto il cardinale Giovanni Visconti. Tra gli abati commendatari pi\u00f9 insigni va ricordato il cardinale Giovanni de' Medici (futuro papa Leone X), che nel 1499, prendendo a cuore la riforma della vita spirituale di Morimondo invi\u00f2 dall'abbazia cistercense di Settimo Fiorentino otto monaci per rivitalizzare la vita monastica.\nCon la parrocchia una nuova vitalit\u00e0.\nIl 1564, segna un'altra tappa importante perch\u00e9 l'abbazia viene eretta parrocchia da san Carlo Borromeo, arcivescovo di Milano. Nel Seicento l'abate Antonio Libanorio (1648-1652) di Ferrara si impegn\u00f2 per la rinascita culturale e spirituale di Morimondo. La soppressione, avvenuta il 31 maggio 1798 sulla scia della Rivoluzione francese, pose fine alla presenza dei monaci cistercensi e caus\u00f2 la totale dispersione del patrimonio codicologico.\nVita oggi.\nDal 1805 al 1950 la vita religiosa venne animata da sacerdoti ambrosiani. Nel 1941 l'arcivescovo di Milano, il beato cardinale Ildefonso Schuster, in visita pastorale all'abbazia, constatatone lo stato di abbandono, volle riportare nel cenobio la vita religiosa. Prima vennero contattati i Trappisti delle Tre Fontane a Roma e in seguito, nel 1950, la Congregazione degli Oblati di Maria Vergine si stabil\u00ec nel monastero.\nNel 1991 il cardinale Carlo Maria Martini affid\u00f2 alla Congregazione dei Servi del Cuore Immacolato di Maria la cura pastorale della parrocchia con un nuovo invito a rilanciare l'abbazia di Morimondo come centro di spiritualit\u00e0 e di iniziative pastorali.\nCon la costituzione della Fondazione Abbatia Sancte Marie de Morimundo, nel 1993 si assiste a un rilancio di Morimondo con la valorizzazione del patrimonio spirituale e culturale dell'abbazia e del monachesimo di C\u00eeteaux in generale.\nDal 2006 \u00e8 il clero diocesano che nella figura di don Mauro Loi (gi\u00e0 presente a Morimondo con la Congregazione dei Servi del Cuore Immacolato di Maria) assicura la continuit\u00e0 nel mantenere vivo lo scopo di questo luogo fondato da un piccolo gruppo di monaci francesi nel 1134: realizzare un luogo di incontro tra Dio e l'uomo. La parrocchia \u00e8 affidata a don Mario Zaninelli dal settembre 2017 fino al settembre 2019, quando viene sostituito da don Giancarlo Sala, attuale parroco delle parrocchie di Morimondo, Fallavecchia, Ozzero.\nTempi recenti.\nIn anni recenti l'abbazia \u00e8 stata pi\u00f9 volte usata come set per produzioni cinematografiche o televisive come ad esempio nel film \"Pap\u00e0 dice messa\" del 1996, nel film \"Cado dalle nubi\" del 2009 o la serie televisiva \"Benedetti dal Signore\" del 2004.\nLa visita all'abbazia.\nLa Fondazione Abbatia Sancte Marie de Morimundo.\nIl 17 aprile 1993 \u00e8 stata istituita la \"Fondazione Abbatia Sancte Marie de Morimundo\", fondazione privata senza scopo di lucro che ha ottenuto il riconoscimento del Ministero dei Beni Culturali ed Ambientali in data 12 luglio 1994 (registrazione 149, protocollo numero 1800/a). La fondazione prende nome dalle note di possesso dei codici miniati prodotti all'interno dello \"scriptorium\" monastico nel dodicesimo e tredicesimo secolo.\nGli scopi della Fondazione sono la valorizzazione culturale e spirituale dell'Abbazia di Morimondo e la promozione di attivit\u00e0 per il recupero strutturale e architettonico di tutto il complesso monastico.\nAttraverso la Fondazione e i suoi operatori \u00e8 possibile visitare l'intero complesso monastico che \u00e8 museo regionale.\nNel dicembre 2007 la Regione Lombardia ha riconosciuto ufficialmente il complesso monastico come museo regionale, gestito dalla \"Fondazione Abbatia Sancte Marie de Morimundo\" e denominato Museo dell'Abbazia di Morimondo.\nIl museo \u00e8 suddiviso in due sezioni:\n- il Museo dell'Abbazia, nato per valorizzare e far conoscere i vari ambienti del complesso monastico\n- il Civico Museo Angelo Comolli, finalizzato a conservare i cartoni dell'artista e a farne conoscere l'opera.\nIl Museo dell'Abbazia \u00e8 costituito dagli ambienti stessi dell'abbazia cistercense di Morimondo: la struttura del cenobio \u00e8 ancora in gran parte quella medioevale del dodicesimo e tredicesimo secolo, con modifiche e parziali rifacimenti dei secoli quindicesimo, sedicesimo e diciassettesimo. La maggior parte dei restauri \u00e8 stata eseguita nel ventesimo secolo; un'ulteriore campagna \u00e8 giunta a conclusione nel 2009, restituendo alla fruizione del pubblico l'intero complesso monastico.\nSono oggi visitabili il chiostro, la sala capitolare, le sale di lavoro dei monaci, la sala dei fondatori, il loggiato, il refettorio, il dormitorio; gli ambienti si sviluppano su quattro livelli edificativi. Alcuni ambienti sono disponibili come sale conferenze ed espositive.\nLa vita quotidiana del monastero.\nUna vita condivisa.\nLa vita quotidiana dei monaci \u00e8 la dimensione dove si sviluppa la loro vocazione sotto la guida della \"Regola\" e dell'abate. La loro \u00e8 una vita in comune, cio\u00e8 una vita dove si condividono le responsabilit\u00e0 e le fatiche, dove la comunit\u00e0 \u00e8 motivo per vivere il Vangelo. Anche a Morimondo la prima comunit\u00e0 fu di dodici monaci pi\u00f9 il loro abate, come indicato nei consuetudinari cistercensi. L'identit\u00e0 tra vita quotidiana e Vangelo \u00e8 testimoniata dalle somiglianze tra la chiesa e gli ambienti di vita comune.\nIl bosco: silenzio e primo ausilio alla comunit\u00e0.\nNon solo essi condivisero l'osservanza alla Regola e la spiritualit\u00e0 acquisita nel tempo di formazione e del noviziato, ma anche le decisioni e le fatiche concrete iniziali, come la scelta del luogo pi\u00f9 adatto per erigere il nuovo monastero. Era necessaria la presenza di acque per le coltivazioni e per l'allevamento del bestiame e di un bosco, quale fonte di legna, necessaria per scaldare o cuocere e per erigere le prime strutture architettoniche. Il disboscamento fu perci\u00f2 uno dei primi lavori della comunit\u00e0.\nIl cantiere edile.\nLa legna soprattutto serv\u00ec all'inizio per il cantiere edile: le grandi arcate del cenobio poterono essere erette grazie alle centine realizzate dai maestri carpentieri. Poi doveva servire come materiale per le attrezzature e come energia combustibile per le varie officine. Il cantiere edile non fu realizzato solo dai monaci, poich\u00e9 essi erano insufficienti e forse impreparati all'uso del cotto. Furono incaricate maestranze locali che, sotto la guida dei monaci, realizzarono architettonicamente ci\u00f2 che doveva riflettere la loro spiritualit\u00e0.\nLe grange: la forza del monastero.\nCon il termine di \"grangia\" (da \"granica\", ovvero deposito di grano) veniva indicato un insediamento rurale produttivo. Poteva nascere sulle basi di strutture agricole gi\u00e0 esistenti, oppure essere costruita ex novo. La grangia aveva grande autonomia rispetto alla sede abbaziale che l'aveva costituita, nonostante fosse stato messo come capo un \"converso\", un laico che, dopo aver fatto voto di povert\u00e0 e dopo aver donato i propri beni al monastero, diventava membro della comunit\u00e0 monastica. Col crescere della struttura e del numero dei monaci, aumentarono le esigenze. La fonte principale di sostegno materiale fu il lavoro agricolo che veniva realizzato attraverso le grange, che fungevano sia da deposito di granaglie e attrezzature sia da ricovero dei conversi.\nI conversi.\nPer aiutare i monaci sacerdoti nelle attivit\u00e0 manuali, nacque la vocazione del monaco (o meglio del \"fratello\") converso: uomini adulti che pur non avendo seguito gli studi per essere ordinati sacerdoti, condividevano l'ideale monastico vivendo nella comunit\u00e0. Portando le loro competenze professionali nel monastero, essi contribuirono alla rapida espansione dell'Ordine. Il lavoro non serviva solo per il cibo e per il commercio, ma anche per esprimere la carit\u00e0 a favore dei viandanti e dei pellegrini che bussavano per ottenere aiuto e cibo.\nI turni settimanali.\nAl di l\u00e0 di qualche compito specifico, tutti i membri della comunit\u00e0 avevano un ruolo attivo nella giornata, scambiandosi i turni settimanalmente. In cucina vi era bisogno ogni giorno di chi aiutasse il cuoco. La dieta era rigorosamente povera. Occorreva sfornare il pane, preparare i pasti a base di verdure e legumi, oltre che curare i formaggi che venivano dai caseifici delle grange. A fianco della cucina vi era il refettorio: la collocazione dei tavoli e la presenza di un pulpito richiamavano lo spazio della chiesa. I monaci mangiavano due volte d'inverno (le giornate erano pi\u00f9 corte) e tre volte d'estate (le giornate erano pi\u00f9 lunghe e il lavoro dei campi richiedeva pi\u00f9 energie).\nIl cellario e i notai.\nMa altre erano le mansioni al servizio della comunit\u00e0: il cellario era colui che con l'amorevolezza di un padre, doveva sovrintendere alla prosperit\u00e0 della comunit\u00e0: curava i conti, inventariava i beni, teneva i rapporti con le grange, provvedeva a ci\u00f2 che serviva nel monastero: dal cibo per i pasti all'acquisto degli attrezzi agricoli, alle manutenzioni e alle riparazioni nel monastero e nelle grange, e curare le spese di costruzione (notevoli nel primo periodo).\nGli amanuensi e i miniatori.\nAnche all'interno della comunit\u00e0 c'erano varie mansioni e ruoli che venivano svolti in luoghi specifici: primo\nla sala dei monaci ove aveva sede lo scriptorium. Qui monaci esperti preparavano le pergamene dalle pelli di pecora e altri invece si occupavano della trascrizione. I codici cistercensi sono caratterizzati da una redazione severa, leggibile, con chiari segni di interpunzione e decorata da iniziali sobrie e per lo pi\u00f9 senza dorature. Scrittura e miniature seguono per pi\u00f9 di un secolo uno stile unitario e costante in tutta Europa, distinto dalle mode correnti.\nLo studio.\nCome in ogni abbazia anche a Morimondo vi era una intensa vita di studio. Ci\u00f2 \u00e8 confermato dalla produzione effettuata nel corso dei primi secoli: il primo catalogo di codici fu iniziato nel 1170/1172 con una cinquantina di testi e poi continuato fino all'inizio del XIII secolo, arrivando a circa 90 volumi. Nell'armarium della comunit\u00e0 (cio\u00e8 nella biblioteca) vi erano diverse categorie di libri: da quelli liturgici ai testi sacri alla Regola di San Benedetto. Tutti costituivano l'alimento per la preghiera comune. La maggiore quantit\u00e0 riguardava i commenti alla Sacra Scrittura dei Padri della Chiesa, che formavano la colonna portante dello studio del monaco.\nElenco degli abati di Morimondo (parziale).\nAbati commendatari (1441?-1561).\nAltri abati"}
{"id": "676309", "revid": "599013", "url": "https://it.wikipedia.org/wiki?curid=676309", "title": "Chy", "text": ""}
{"id": "676313", "revid": "599013", "url": "https://it.wikipedia.org/wiki?curid=676313", "title": "Chb", "text": ""}
{"id": "676318", "revid": "1005847", "url": "https://it.wikipedia.org/wiki?curid=676318", "title": "Ahmed Qurei", "text": "Biografia.\nMembro di Fatah dagli anni '70, \u00e8 stato direttore del settore economico e finanziamenti dell'OLP. Stretto collaboratore di Arafat, \u00e8 stato coordinatore della delegazione palestinese che port\u00f2 agli Accordi di Oslo del 1993. Ha anche fondato ed \u00e8 diventato direttore del Consiglio economico palestinese per lo sviluppo e la ricostruzione (PECDAR) per aiutare a raccogliere fondi da donatori internazionali. \u00c8 stato il primo ministro dell'Economia della neocostituita Autorit\u00e0 Nazionale Palestinese, fino al 1996. Dal 1996 al 2003 \u00e8 stato presidente del Consiglio legislativo palestinese.\nFu Primo Ministro dell'Autorit\u00e0 Nazionale Palestinese dall'ottobre 2003 fino al 26 gennaio 2006, giorno in cui si dimise in seguito alla vittoria elettorale di \"Ham\u0101s\" del giorno precedente."}
{"id": "676319", "revid": "599013", "url": "https://it.wikipedia.org/wiki?curid=676319", "title": "Nya", "text": ""}
{"id": "676322", "revid": "484362", "url": "https://it.wikipedia.org/wiki?curid=676322", "title": "Galiciano", "text": ""}
{"id": "676323", "revid": "54765", "url": "https://it.wikipedia.org/wiki?curid=676323", "title": "Abu Alaa", "text": ""}
{"id": "676324", "revid": "287204", "url": "https://it.wikipedia.org/wiki?curid=676324", "title": "Sha'ban", "text": "Sha\u02bfb\u0101n () \u00e8 l'ottavo mese del calendario islamico. Essendo l'anno islamico basato su una scansione temporale di tipo lunare, esso ha 29 giorni e s'inserisce fra i mesi di Rajab e quello di rama\u1e0d\u0101n, entrambi di 30 giorni.\nFatti storici collegati alla storia dello Sciismo.\nGli sciiti celebrano in questo mese varie date di nascita di sciiti illustri:\nLa notte del 15 Sha\u02bfb\u0101n \u00e8 infine una notte che si trascorre in preghiera ed \u00e8, in ambito sciita e sunnita iraniano, conosciuta come \"Shab-e Barat\" e in ambito arabo sunnita e sciita come \"Laylat al-barat\" (\u00abnotte della salvezza\u00bb).\nBibliografia.\nRomeo Campani, \"Calendario arabo\", Modena, Societ\u00e0 Tipografica Modenese, 1914."}
{"id": "676325", "revid": "599013", "url": "https://it.wikipedia.org/wiki?curid=676325", "title": "Chn", "text": ""}
{"id": "676329", "revid": "87128", "url": "https://it.wikipedia.org/wiki?curid=676329", "title": "TeleTorino", "text": ""}
{"id": "676330", "revid": "599013", "url": "https://it.wikipedia.org/wiki?curid=676330", "title": "Chp", "text": ""}
{"id": "676331", "revid": "124545008", "url": "https://it.wikipedia.org/wiki?curid=676331", "title": "Class CNBC", "text": "Class CNBC (precedentemente \"CFN-CNBC\") \u00e8 un canale televisivo italiano prodotto da Class Editori in partnership con NBC, Dow Jones, General Electric e Mediaset. Il canale \u00e8 la versione italiana del canale paneuropeo CNBC Europe e trasmette notizie economiche da tutto il mondo 24 ore su 24.\n\u00c8 fruibile a pagamento sulla piattaforma Sky e gratuitamente sul web.\nAzionariato.\nClass CNBC \u00e8 posseduto interamente della societ\u00e0 \"Class CNBC S.p.A\", societ\u00e0 controllata per il 63,32% dalla holding olandese \"CFN CNBC Holding\".\nClass Editori oltre a possedere il 68,43% della holding olandese, possiede direttamente 2.73% di Class CNBC S.p.A., controllando cos\u00ec il 60% del canale tv.\nMediaset possiede il 20.0% di Class CNBC S.p.A e NBC Universal (proprietaria di CNBC Europe) possiede anch'essa il 20.0% di Class CNBC S.p.A."}
{"id": "676338", "revid": "599013", "url": "https://it.wikipedia.org/wiki?curid=676338", "title": "Cho", "text": ""}
{"id": "676339", "revid": "599013", "url": "https://it.wikipedia.org/wiki?curid=676339", "title": "Al-Husayn ibn \u02bfAl\u012b", "text": ""}
{"id": "676341", "revid": "599013", "url": "https://it.wikipedia.org/wiki?curid=676341", "title": "Chu", "text": ""}
{"id": "676342", "revid": "120498315", "url": "https://it.wikipedia.org/wiki?curid=676342", "title": "Nigel Bruce", "text": "\u00c8 ricordato per aver interpretato il personaggio del \"Dottor Watson\" nella serie cinematografica e radiofonica di \"Sherlock Holmes\" a fianco dell'attore Basil Rathbone.\nBiografia.\nBruce, che nacque in Messico durante una vacanza che i suoi genitori stavano trascorrendo nel paese centro-americano, durante la prima guerra mondiale venne ferito gravemente e fu costretto a passare gran parte del conflitto su una sedia a rotelle.\nNel 1920 intraprese la sua carriera di attore, recitando in teatro e, otto anni dopo, inizi\u00f2 ad essere scritturato in alcuni film muti. Nel 1934 si trasfer\u00ec a Hollywood, dove inizi\u00f2 a recitare in diverse pellicole, tra le quali alcune di grande rilevanza, come \"L'isola del tesoro\" (1934), \"La Primula Rossa\" (1934), \"Il sospetto\" (1941)\", Torna a casa Lassie\" (1943) e \"Bwana Devil\" (1952).\nIl dottor Watson.\nLa sua interpretazione pi\u00f9 celebre \u00e8 per\u00f2 quella del Dottor Watson, il goffo compagno di Sherlock Holmes (Basil Rathbone), nella serie di 14 pellicole ispirate alle vicende nate dalla penna di Arthur Conan Doyle, e girate tra il 1939 e il 1946. Il grande successo cinematografico spinse i due attori ad interpretare gli stessi ruoli anche in una lunga serie di trasmissioni radiofoniche, circa 200, che consolidarono la loro popolarit\u00e0 presso milioni di fans.\nIl personaggio del Dr. Watson ebbe per\u00f2 anche il suo rovescio della medaglia, poich\u00e9, come accadde al suo partner cinematografico e radiofonico Basil Rathbone, l'attore fu identificato con il suo celebre personaggio per il resto della sua carriera. La caratterizzazione di Bruce viene amata e al tempo stesso contestata dai cultori di Sherlock Holmes: Bruce infatti fa del dr. Watson un personaggio ingenuo e malaccorto, mentre il personaggio letterario \u00e8 relativamente freddo e razionale.\nA dispetto della sua lunga permanenza in America, Nigel Bruce non rinunci\u00f2 mai alla cittadinanza britannica, come fecero gran parte dei suoi connazionali.\nL'attore mor\u00ec nel 1953 a Santa Monica (California), all'et\u00e0 di 58 anni, a seguito di un infarto."}
{"id": "676343", "revid": "228587", "url": "https://it.wikipedia.org/wiki?curid=676343", "title": "Phallus hadriani", "text": "\"Phallus hadriani\" Vent., Synopsis Methodica Fungorum (G\u00f6ttingen): 246 (1801).\nIl Phallus hadriani \u00e8 una forma particolare di un fungo curioso della famiglia delle Phallaceae, ossia il \"Phallus impudicus\". Lo stesso si caratterizza essenzialmente per due motivi: \nL'odore sgradevole, come per il \"P. impudicus\", viene emanato da una gleba mucillaginosa contenente le spore ubicata sulla parte superiore del carpoforo; il suo scopo \u00e8 quello di attirare su di s\u00e9 gli insetti che ne resteranno imbrattati e che, di conseguenza, diffonderanno le spore del fungo.\nDescrizione della specie.\nCorpo fruttifero.\nA forma di ovetto, inizialmente avvolto dalla volva chiusa di color rosa, vinata oppure violetta; poi si apre liberando un gambo cilindrico, cavo, spugnoso, bianco, forato alla sommit\u00e0 (uno pseudo-cappello) che spesso risulta leggermente appuntita, con superficie esterna alveolata e ricoperta da gleba mucillaginosa molto maleodorante di colore verde scuro cangiante, a volte un po' violetta.\nSpesso raggiunge dimensioni considerevoli, fino a 30\u00a0cm di lunghezza.\nLa gleba \u00e8 preda degli insetti, come gi\u00e0 detto; col tempo gli stessi l'asportano completamente lasciando la sommit\u00e0 traforata scoperta.\nIl meccanismo di propagazione \u00e8 identico a quello di altre specie e generi vicini, ad esempio il \"Clathrus ruber\".\nCarne.\nFragile, bianca, fetida.\nSpore.\nVerdognole scure in massa.\nHabitat.\nFruttifica in estate-autunno, su terreni umidi nei boschi misti o nei giardini.\nA differenza del congenere \"P. impudicus\" predilige terreni sabbiosi.\nPiuttosto raro.\nCommestibilit\u00e0.\nNon commestibile, poco invitante.\nComunque da proteggere, data la rarit\u00e0.\nIn alcuni paesi del nord Europa viene raccolto e consumato allo stato di ovolo privo del peridio gelatinoso, quando l'odore non \u00e8 ancora diventato cadaverico.\nEtimologia.\nDal latino \"hadriani\" = di Adriano (imperatore romano)."}
{"id": "676348", "revid": "599013", "url": "https://it.wikipedia.org/wiki?curid=676348", "title": "Chk", "text": ""}
{"id": "676353", "revid": "400694", "url": "https://it.wikipedia.org/wiki?curid=676353", "title": "Bel", "text": ""}
{"id": "676356", "revid": "28026", "url": "https://it.wikipedia.org/wiki?curid=676356", "title": "Maigret e i testimoni recalcitranti", "text": ""}
{"id": "676357", "revid": "339392", "url": "https://it.wikipedia.org/wiki?curid=676357", "title": "Cinque furbastri un furbacchione", "text": ""}
{"id": "676360", "revid": "28026", "url": "https://it.wikipedia.org/wiki?curid=676360", "title": "I testimoni reticenti", "text": ""}
{"id": "676361", "revid": "1782831", "url": "https://it.wikipedia.org/wiki?curid=676361", "title": "Gioielli (miniserie televisiva)", "text": "Gioielli (\"Jewels\") \u00e8 una miniserie televisiva in due puntate del 1992 diretta da Roger Young e tratta dal romanzo omonimo scritto nello stesso anno da Danielle Steel.\nTrama.\nSarah Thompson, turista americana in Inghilterra, incontra e sposa William Whitfield, duca di Whitfield, andando poi ad abitare in un castello in Francia. Dopo la seconda guerra mondiale la coppia decide di aiutare i sopravvissuti alla guerra comprando i loro gioielli e alla fine apre una gioielleria di successo. Ma le giovani generazioni minano la felicit\u00e0 della famiglia e del negozio."}
{"id": "676364", "revid": "2730", "url": "https://it.wikipedia.org/wiki?curid=676364", "title": "Enrico Morando", "text": "\u00c8 stato pi\u00f9 volte senatore della repubblica per il PDS, DS e PD, ricoprendo vari incarichi parlamentari, tra cui il presidente della 5\u00aa Commissione Bilancio.\nBiografia.\nNato ad Arquata Scrivia, si \u00e8 laureato in filosofia all'Universit\u00e0 degli Studi di Genova.\nNel 1976, a soli 26 anni, viene eletto segretario provinciale di Alessandria del Partito Comunista Italiano, dopo una breve esperienza di giornalista a \"L'Unit\u00e0\". Membro della segreteria regionale tra il 1983 e il 1991, \u00e8 l'estensore \u2013 con Rinaldo Bontempi \u2013 del \"Manifesto regionalista dei comunisti piemontesi\".\nEsponente della corrente del \"migliorismo\", nel 1986 durante la riunione del Comitato centrale del PCI che prepara le tesi per il congresso di quell'anno, propone due emendamenti, uno che chiede di stabilire \u00ab\"rapporti anche organizzativi con i partiti dell'Internazionale Socialista\"\u00bb, l'altro che propone il superamento del centralismo democratico: entrambi gli emendamenti furono respinti a larga maggioranza, ma furono accolti nei fatti pochi anni dopo, con la svolta della Bolognina nel 1989 e la nascita del Partito Democratico della Sinistra nel 1991.\nCon Giorgio Ruffolo, Salvatore Veca e Michele Salvati stende il manifesto di \"Alleanza Democratica\", la proposta di un nuovo partito che nasca dall'incontro tra le tradizioni del liberalsocialismo, del cristianesimo sociale e del liberalismo riformista, il primo embrione dell'Ulivo e del futuro Partito Democratico.\nAlle elezioni politiche italiane del 1994 \u00e8 candidato per l'Alleanza dei Progressisti al Senato della Repubblica nel collegio di Alessandria, ottenendo il 30,9% contro il 37,0% di Giorgio Gandini del Polo delle Libert\u00e0, ma venendo comunque eletto grazie al recupero nel proporzionale. Alle successive elezioni del 1996 viene ricandidato per la coalizione de L'Ulivo, vincendo con il 43,1% contro Eugenio Filograna, del Polo per le Libert\u00e0, fermo al 34,6%.\n\u00c8 stato nella segreteria nazionale del Partito Democratico della Sinistra come responsabile per le politiche sociali, e poi in quella dei Democratici di Sinistra come responsabile economia sotto la segreteria di Walter Veltroni.\nViene rieletto anche alle elezioni del 2001, sempre nel collegio di Alessandria, grazie nuovamente al recupero proporzionale, dopo aver perso con il 39,8% contro il 45,0% di Rossana Boldi della Casa delle Libert\u00e0. Dopo le elezioni, al congresso dei DS del novembre 2001, \u00e8 il primo firmatario e candidato a segretario di una delle tre mozioni congressuali, a orientamento liberalsocialista e ulivista (\"Per salvare i Ds, consolidare l'Ulivo e costruire un nuovo, unitario partito del riformismo socialista\"). La mozione, che proponeva un profondo rinnovamento del partito e l'apertura agli altri riformismi di matrice laica e cattolica, ottenne circa diecimila voti, equivalenti al 4%. Morando diviene quindi il leader dell'ala \"liberal\" del partito.\nAlle elezioni del 2006 viene rieletto al Senato come capolista dei DS nella Circoscrizione Veneto. Nel 2007 viene scelto come uno dei 45 membri del Comitato nazionale per il Partito Democratico che guida il processo di costituzione del nuovo partito. Alle primarie del 2007 sostiene il candidato segretario Walter Veltroni e viene incaricato di redigere il programma elettorale del partito per le elezioni del 2008. Dopo le elezioni, rieletto nuovamente senatore per il PD, diviene coordinatore del governo ombra del Partito Democratico.\nHa sostenuto la candidatura di Matteo Renzi a leader della coalizione di centro-sinistra Italia. Bene Comune alle primarie del 2012, e a segretario del PD alle primarie del 2013. Dopo aver rinunciato a ricandidarsi alle elezioni del 2013, il 28 febbraio 2014 viene nominato dal Consiglio dei Ministri viceministro dell'Economia e delle Finanze, affiancando il ministro Pier Carlo Padoan nel governo Renzi.. In seguito il 29 dicembre 2016, viene confermato il ruolo di viceministro dell'Economia e delle Finanze nel successivo governo Gentiloni.\nAlle primarie del Partito Democratico del 2019 sostiene la candidatura a segretario di Roberto Giachetti, candidato che rivendica l'attivit\u00e0 dei governi Renzi e Gentiloni e rilancia l'attivit\u00e0 riformatrice del partito.\nAlle elezioni europee del 26 maggio 2019 viene candidato dal PD nella circoscrizione Italia nord-occidentale, ma senza successo visto che non viene eletto.\nNel 2020, in occasione del referendum costituzionale sulla riduzione del numero dei parlamentari legato alla riforma avviata dal governo Conte I guidato dalla Lega assieme al Movimento 5 Stelle e concluso dal governo Conte II guidato dalla coalizione M5S e PD, annuncia di schierarsi per il S\u00ec, in favore della linea ufficiale del suo partito.\nVita privata.\n\u00c8 sposato, ha due figli."}
{"id": "676368", "revid": "6923", "url": "https://it.wikipedia.org/wiki?curid=676368", "title": "Hasan II del Marocco", "text": "Biografia.\nPrimi anni.\nNato a Rabat il 9 luglio 1929, era il figlio maggiore del sultano, poi re, Mo\u1e25ammed V e di \"Lalla\" \u02bfAbla bint \u1e6c\u0101har, sposata da suo padre nel 1926. \u1e24assan II si laure\u00f2 in legge presso l'Universit\u00e0 di Bordeaux (Francia).\nL'esilio.\nVenne esiliato in Corsica dalle autorit\u00e0 francesi il 20 agosto 1953, insieme al padre. Furono poi trasferiti in Madagascar nel gennaio 1954. Durante l'esilio, l'allora principe \u1e24assan assunse il ruolo di consigliere politico del padre. Mo\u1e25ammed V e la sua famiglia tornarono in patria il 16 novembre 1955.\nL'ascesa al potere.\nIl principe \u1e24assan, nel Febbraio 1956, partecip\u00f2 ai negoziati per l'indipendenza del Marocco insieme al padre, da cui, nell'aprile 1956 venne nominato Capo delle Forze Armate Reali. In seguito ai tumulti popolari che si verificarono quello stesso anno, guid\u00f2 contingenti armati contro i berberi, sulle montagne del Rif. Mo\u1e25ammed V cambi\u00f2 il titolo di regnante del Marocco da Sultano a Re nel 1957. \u1e24assan venne proclamato Principe ereditario il 19 luglio 1957 e divenne Re il 3 marzo 1961, dopo la morte del padre.\nLa trasformazione fu immediata. Nel dicembre 1962, \u1e24assan II fece adottare una Costituzione su misura, senza il consenso dei partiti politici, in base alla quale il re, comandante dei credenti, era una personalit\u00e0 \u00abinviolabile e sacra\u00bb.\nIl suo ruolo conservatore rafforz\u00f2 notevolmente la dinastia alawide, ma il suo rifiuto di condividere il potere con i partiti e di appoggiarsi, invece, all\"'\u00e9lite makhzen\", casta tradizionale legata al re (equivalente alle antiche corti europee), che funzionava come uno Stato parallelo, provoc\u00f2 inevitabili proteste. Nel 1965, re \u1e24assan, pur non avendo abolito il meccanismo della democrazia parlamentare, aveva preso, per\u00f2, la decisione di sciogliere il Parlamento e di governare direttamente. Quando vennero finalmente indette le elezioni, il risultato fu una maggioranza chiaramente manovrata in favore dei partiti leali al re. Questo caus\u00f2 una forte reazione di proteste nella popolazione e nell'opposizione politica, che si manifest\u00f2 con dimostrazioni e sommosse in sfida al potere del re.\nGli anni di piombo.\nIl periodo di rigido sistema dittatoriale, che va dagli anni '60 fino ai primi anni '90, \u00e8 stato definito dalle forze di opposizione \"anni di piombo\".\nDurante questo periodo venne esercitata una ferrea repressione politica, e centinaia di dissidenti furono uccisi, arrestati, esiliati o fatti \"scomparire\". Dietro suo ordine, il 29 ottobre 1965 venne eseguito, a Parigi, in pieno giorno, il sequestro del leader democratico marocchino Mehdi Ben Barka, del quale non fu poi pi\u00f9 trovata traccia.\nNel novembre 1975, la \"Marcia Verde\" organizzata verso i territori dell'antica colonia spagnola del Sahara Occidentale gli dette l'occasione di ricostruire l'unit\u00e0 intorno alla sua persona, nel tentativo di instaurare una specie di culto della personalit\u00e0. Il suo ritratto venne affisso in ogni luogo pubblico di ogni citt\u00e0 e villaggio, con la polizia pronta ad intervenire in caso di mancata affissione.\nSolo verso la fine degli anni '80 che il suo regime comincer\u00e0 lentamente a cedere. Le riforme costituzionali del 1992 e del 1996 attenueranno la fisionomia assolutista della monarchia. Nel febbraio 1998, infine, \u1e24assan II nominer\u00e0 un membro dell'opposizione, il socialista Abderrahmane Youssoufi, come Primo ministro, in nome dell'alternanza, ma si pu\u00f2 dire che gli \"anni di piombo\" ebbero termine definitivamente solo con l'ascesa al trono del figlio Mohammed VI, nel 1999.\nGli attentati.\nNei primi anni '70, la crescente ondata di scontento si allarg\u00f2 all'esercito: re \u1e24assan riusc\u00ec a sfuggire a due attentati. Il 10 luglio 1971, un primo tentativo di colpo di Stato, probabilmente supportato dalla Libia, caus\u00f2 un centinaio di vittime, durante una cerimonia al palazzo reale di Skhirat.\nIl 16 agosto 1972, il generale Mohamed Oufkir organizz\u00f2 un attacco aereo contro il Boeing 727 sul quale il re stava viaggiando, di ritorno da Rabat, non riuscendo per\u00f2 a colpirlo. In seguito al fallimento dell'azione, secondo la versione ufficiale del tempo, Oufkir si suicid\u00f2. Secondo alcune fonti, sarebbe stato invece fucilato dal re stesso.\nPolitica estera.\n\u1e24assan II fu per anni un canale di mediazione tra il mondo arabo e Israele, facilitando i primi negoziati intercorsi tra le due regioni. Il Marocco fu tra i primi e pochi paesi arabi a riconoscere lo Stato d'Israele e ad intrattenere normali relazioni diplomatiche che furono tuttavia interrotte successivamente nell'ottobre 2000 per ribadire il suo fermo sostegno alla Palestina.\nDurante il suo regno, nel novembre 1975, con quella che venne chiamata la \"Marcia verde\", il Marocco procedette all'annessione del Sahara Occidentale, evento determinante per la politica estera del Marocco, che provoc\u00f2 un inasprimento delle relazioni diplomatiche con l'Algeria, relazioni gi\u00e0 entrate in crisi nel 1963, a causa di quella che venne poi chiamata Guerra delle sabbie (scoppiata per via della contestazione dei confini postcoloniali). Il 12 novembre 1984, il Marocco si ritir\u00f2 dall'Organizzazione dell'Unit\u00e0 Africana a causa dell'ammissione alla stessa della \"Repubblica democratica araba Sahrawi\" (autoproclamata dal Fronte Polisario).\nMorte e sepoltura.\n\u1e24assan, minato da un cancro, mor\u00ec per complicazioni acute all'apparato respiratorio all'ospedale \"ibn S\u012bn\u0101\" di Rabat all'et\u00e0 di 70 anni, il 23 luglio 1999, dopo trentotto anni di regno. Fu sepolto nel mausoleo di Mohammed V, a Rabat, dove riposano anche suo padre Mohammed V e suo fratello Moulay Abdellah. Al momento della morte era il decano dei capi di Stato africani, e al funerale furono presenti rappresentanti di oltre 50 paesi.\nVita personale.\nRe \u1e24assan II ebbe cinque figli da sua moglie \"Lalla\" Latifa Hammou, membro del gruppo etnico Zayani, sposata nel 1961:\nIl sovrano ebbe anche un'altra moglie, \"Lalla\" Fatima bint \"Q\u0101\u02beid\" Amhourok (cugina di \"Lalla\" Latifa), anch'essa sposata nel 1961. Non ebbero figli.\nIl padre di \u1e24assan II era Mohammed V del Marocco e sua madre \"Lalla\" \u02bfAbla bint \u1e6c\u0101har. Aveva cinque sorelle e un fratello:"}
{"id": "676376", "revid": "647919", "url": "https://it.wikipedia.org/wiki?curid=676376", "title": "Hassan II", "text": ""}
{"id": "676404", "revid": "2216345", "url": "https://it.wikipedia.org/wiki?curid=676404", "title": "Logistica militare", "text": "La logistica militare (spesso detta semplicemente logistica) tratta le attivit\u00e0 e le dottrine organizzative intese ad assicurare alle forze armate quanto necessario per vivere, muovere e combattere nelle migliori condizioni di efficienza possibili.\nEssa \u00e8 una delle cinque branche dell'arte militare, con arte operativa, tattica, strategia e organica.\nStoria.\nOrigini.\nLe origini della logistica possono essere fatte risalire a quando i soldati (legionari o falangiti) ebbero dallo stato le armi necessarie al combattimento e non dovettero pi\u00f9 procurarsele a spese proprie. Questo passaggio, se da un lato permise la standardizzazione dell'armamento, dall'altro costrinse lo stato ad approvvigionarsi presso fornitori esterni.\nMedioevo.\nQuesta pratica dur\u00f2 per tutta l'epoca classica, e successivamente nell'Impero bizantino, mentre nel medioevo in Europa centrale si torn\u00f2 all'uso di armi di propriet\u00e0 del combattente. Un'analisi delle campagne medioevali mostra che generalmente queste avevano una durata limitata (cio\u00e8 erano effettuate solo nei mesi primaverili ed estivi) proprio per la mancanza di un supporto logistico ai combattenti; anche se, a partire dal XII secolo, i comuni e le signorie italiane furono in grandi di organizzare, mediante l'imposizione di forniture di carri e derrate alimentari alle comunit\u00e0 del contado, un servizio di vettovagliamento agli eserciti discretamente efficiente.\nEt\u00e0 moderna.\nQuando, verso la fine del Medioevo, comparvero le armi da fuoco, l'onere di fornire l'armamento alle truppe torn\u00f2 allo stato e, date le tecnologie pi\u00f9 complesse necessarie per produrre la polvere da sparo, lo stato, oltre a fornire le armi, fu spinto a occuparsi delle infrastrutture, in particolare dei polverifici. Un'altra conseguenza della tecnologia superiore collegata alla polvere da sparo fu la necessit\u00e0 che i soldati potessero esercitarsi con le armi per un periodo pi\u00f9 lungo delle brevi campagne che avevano caratterizzato i secoli precedenti, per questo motivo i soldati (stanziati sul territorio amico) non potevano pi\u00f9 nutrirsi tramite il saccheggio del territorio, quindi era lo stato che doveva fornire loro anche cibo e alloggio. Il primo comandante che realizz\u00f2 un'organizzazione logistica completa per le sue truppe fu il Wallenstein, che, grazie soprattutto alla sua superiorit\u00e0 logistica, riusc\u00ec a tenere in scacco le truppe di Gustavo Adolfo. Fra l'altro il Wallenstein, sostituendo il saccheggio con le imposizioni (che gravavano pi\u00f9 sulla borghesia ricca che sulle popolazioni pi\u00f9 povere), riusc\u00ec a effettuare uno sfruttamento sensibilmente pi\u00f9 razionale delle risorse locali.\nNel XVIII secolo la logistica si bas\u00f2 sul sistema dei depositi, per cui le marce delle truppe combattenti erano limitate dalla possibilit\u00e0 di rifornimento tramite i convogli che portavano materiale dai depositi all'esercito combattente. Questo periodo, definito \"guerre en dentelles\" (guerra con i merletti) in contrapposizione alle campagne napoleoniche, ebbe la caratterizzazione tattica della maggior parte delle battaglie proprio dalla necessit\u00e0 di copertura delle linee di rifornimento, per cui gli eserciti preferivano ritirarsi prima di essere tagliati fuori dai propri depositi.\nLe campagne napoleoniche, con le loro masse di uomini , non potevano pi\u00f9 basarsi sui deposti, quindi si torn\u00f2, con un eufemismo, a \"vivere del territorio\", cio\u00e8 al saccheggio delle risorse del territorio su cui si svolgeva la campagna. Questo metodo logistico, ben sfruttabile in Europa centrale, port\u00f2 alla disastrosa crisi logistica della campagna del 1812 - 1813, che segn\u00f2 la fine della \"Grande Arm\u00e8e\", quando i francesi tentarono di applicare gli stessi metodi in Russia.\nDopo le guerre napoleoniche la logistica venne sviluppata in tutti gli eserciti, dato che i costi degli armamenti cominciarono a salire rapidamente raggiungendo valori tali che un privato non poteva permettersi un'arma da guerra individuale, per non parlare di artiglierie o armi ancora pi\u00f9 sofisticate. Verso la met\u00e0 del XIX secolo si fece luce anche la necessit\u00e0 di cura dei feriti sul campo di battaglia, quindi si svilupp\u00f2 anche la parte di ospedalizzazione del personale invalido (per la verit\u00e0, gi\u00e0 predisposta embrionalmente da Napoleone nelle sue campagne).\nEt\u00e0 contemporanea.\nAttualmente, allo scopo di tenere sotto controllo i costi relativi alla logistica, i sistemi militari sono progettati tenendo conto della necessit\u00e0 del supporto. Il progetto del sistema militare viene condotto insieme al progetto del sistema di supporto: cos\u00ec facendo il sistema militare \u00e8 certamente supportabile ed il costo del ciclo di vita del sistema complesso (sistema pi\u00f9 supporto allo stesso) pu\u00f2 essere minimizzato. Oggi, quindi, i costi dei nuovi sistemi militari sono tenuti sotto controllo ed il nuovo metodo di progettazione degli stessi, retroazionato dall'influenza del supporto, garantisce il requisito della supportabilit\u00e0 al costo minimo.\nFunzione.\nNel suo senso pi\u00f9 completo, sono quegli aspetti o operazioni militari che si occupano di:\nScopo.\nLo scopo della logistica si estrinseca lontano dal campo di battaglia (a differenza di strategia e tattica), in quanto questa branca si occupa di tutta la vita dei materiali, a partire dalla progettazione fino alla radiazione, comprendendo quindi anche il relativo acquisto ed immagazzinamento.\nPer quanto riguarda il personale, la logistica si occupa del relativo benessere (quindi vitto, alloggio, ed eventuale ospitalizzazione) nonch\u00e9 delle necessit\u00e0 relative all'affluenza del personale sul campo di battaglia."}
{"id": "676409", "revid": "74801", "url": "https://it.wikipedia.org/wiki?curid=676409", "title": "H\u00e2rl\u0103u", "text": "H\u00e2rl\u0103u \u00e8 una citt\u00e0 della Romania di abitanti, ubicata nel distretto di Ia\u0219i nella regione storica della Moldavia. \nFa parte dell'area amministrativa anche la localit\u00e0 di P\u00e2rcovaci.\nAd H\u00e2rl\u0103u nel Medioevo esisteva un palazzo principesco, complesso del quale rimane soprattutto la chiesa, fatta costruire da \u0218tefan cel Mare. La citt\u00e0 conobbe il massimo sviluppo nel periodo medievale quando, per un breve periodo, divenne la capitale della Moldavia, a seguito di un grave incendio che aveva completamente rdistrutto la Corte di Ia\u0219i.\nOggi H\u00e2rl\u0103u \u00e8 soprattutto una citt\u00e0 industriale, con aziende del settore alimentare, tessile e della lavorazione del legno. Di particolare importanza \u00e8 anche la produzione di vini, essendo la citt\u00e0 molto vicina alle zone di coltivazione della vite attorno al comune di Cotnari."}
{"id": "676413", "revid": "123892016", "url": "https://it.wikipedia.org/wiki?curid=676413", "title": "Catabasi", "text": "Con catabasi (pron. ; dal greco \u201cdiscesa\u201d, da \u201cgi\u00f9\u201d e \u201candare\u201d) si intende la discesa di una persona viva nell'Ade, motivo topico della letteratura. Il termine contrario \u00e8 anabasi (dal greco , letteralmente \u00abandare in salita\u00bb).\nLa prima catabasi descritta \u00e8 la \"Discesa di I\u0161tar negli Inferi\" nella religione mesopotamica.\nIn Occidente troviamo il primo esempio di catabasi nell'XI libro dell\"Odissea\", anche se di fatto Ulisse non entra nel regno dei morti, ma rimane sulla soglia.\nNella mitologia greca sono famose la discesa agli inferi di Eracle, durante la sua ultima fatica; quella di Orfeo per ritrovare la sua amata Euridice; quella di Teseo con l'amico Piritoo.\nQuesto topos \u00e8 stato poi ripreso da Publio Virgilio Marone nell\"Eneide\" (VI libro), in cui il protagonista Enea, entrato vivo negli inferi, incontra Didone e, nei Campi Elisi, suo padre Anchise, il quale gli mostra i suoi futuri discendenti, da Romolo ad Augusto. Ispirata all\"Eneide\", \u00e8 il passo della necromanzia presente nel \"Bellum Civile\" o meglio conosciuto \"Pharsalia\" di Lucano, in cui il figlio di Pompeo, Sesto, viene informato delle sorti tragiche che attendono a Roma.\nMa l'opera pi\u00f9 famosa in cui si pu\u00f2 trovare la catabasi \u00e8 la \"Commedia\" di Dante. Qui il poeta compie un viaggio nell'oltretomba accompagnato proprio da Virgilio che, allegoria della ragione umana, lo guida nell'Inferno e nel Purgatorio fino al Paradiso terrestre dove incontra Beatrice, allegoria della Fede, della Grazia che guida il poeta nei cieli del Paradiso. Ultima guida, nell'Empireo, il pi\u00f9 alto dei cieli, \u00e8 San Bernardo di Chiaravalle, allegoria dello stato contemplativo dell'anima.\nAnche il profeta Maometto comp\u00ec un viaggio all'Inferno dopo essere stato in Paradiso, secondo i \"Libri della Scala\", testi escatologici islamici scritti nel Medioevo.\nLa Discesa di Cristo agli inferi \u00e8 un altro esempio di catabasi. Essa \u00e8 narrata in testi biblici e nei \"Vangeli apocrifi\" (ad esempio il \"Vangelo di Nicodemo\")."}
{"id": "676418", "revid": "123838627", "url": "https://it.wikipedia.org/wiki?curid=676418", "title": "Malpighia glabra", "text": "L'acerola (Malpighia glabra L. ) \u00e8 una pianta che cresce spontanea in America centrale e meridionale, soprattutto in Brasile e a Porto Rico. Dopo il frutto di Kakadu (\"Terminalia ferdinandiana)\" quello di acerola \u00e8 il pi\u00f9 ricco di vitamina C; contiene inoltre vitamina B6, B1 e A, flavonoidi e minerali (ferro, calcio, fosforo, potassio e magnesio).\nUsi.\nSi pu\u00f2 trovare la sua polpa in commercio sotto forma di polvere e di integratori alimentari. Il succo di questo frutto viene comunemente commercializzato in America del Sud, mentre in Europa questo sta avvenendo solamente negli ultimi anni.\nBenefici.\nL'acerola \u00e8 molto ricca di vitamina C, alcune variet\u00e0 hanno pi\u00f9 quantit\u00e0 di vitamina rispetto anche agli agrumi. Come integratore trova largo utilizzo per:\nNon bisogna assumere troppa acerola, gli esperti raccomandano di non superare i 1500 mg al giorno, poich\u00e9 troppa vitamina C \u00a0pu\u00f2 portare a sintomi come mal di testa, bruciori di stomaco, vomito, diarrea, gastrite e crampi addominali, ma anche debolezza, vertigini e vampate improvvise di calore."}
{"id": "676421", "revid": "29727", "url": "https://it.wikipedia.org/wiki?curid=676421", "title": "Alligator mississipiensis", "text": ""}
{"id": "676425", "revid": "1983214", "url": "https://it.wikipedia.org/wiki?curid=676425", "title": "Ion Gheorghe Maurer", "text": "Nato a Bucarest da padre tedesco proveniente dall'Alsazia e da madre rumena.\nFu capo dello Stato dal 1958 al 1961.\nMaurer ader\u00ec al Partito Comunista Romeno (PCR) nel 1936, partecip\u00f2 alla Resistenza e nel 1945 entr\u00f2 nel Comitato Centrale del PCR (dal 1948 Partito Operaio Romeno, POR). Fu ministro dell'Economia Nazionale (1946-1947), viceministro dell'Industria e del Commercio (1948) e ministro degli Esteri (1957-1958), quindi succedette a Petru Groza nella presidenza del Presidium della Grande Assemblea Nazionale (1958-1961), carica che corrispondeva a quella di capo dello Stato.\nSostituito nel 1961 dal segretario del POR, Gheorghe Gheorghiu-Dej, Maurer divenne vicepresidente del Consiglio di Stato e presidente del Consiglio dei ministri (1961-1974). Sostenne la necessit\u00e0 di costruire una \u201cvia romena al socialismo\u201d, soprattutto in campo economico (sviluppo dei commerci coi Paesi occidentali, abbandono della politica di collettivizzazione della terra), per evitare una dipendenza eccessiva dall'Unione Sovietica, e collabor\u00f2 per questo col presidente Nicolae Ceau\u0219escu."}
{"id": "676427", "revid": "1543377", "url": "https://it.wikipedia.org/wiki?curid=676427", "title": "Marian Rejewski", "text": "Biografia.\nNel 1932 per la prima volta riusc\u00ec a decifrare i messaggi tedeschi criptati con la macchina Enigma\nideata da Arthur Scherbius. Il successo di Rejewski permise ai suoi colleghi inglesi nel corso della seconda guerra mondiale di decifrare per un certo periodo un grande numero di messaggi tedeschi, dando un importante contributo alla sconfitta della Germania nazista.\nMentre studiava matematica all'universit\u00e0 di Pozna\u0144, Rejewski segu\u00ec un corso segreto di crittografia tenuto dall'Ufficio Cifra dello stato maggiore polacco, dove lavor\u00f2 stabilmente dal 1932. L'Ufficio cifra aveva gi\u00e0 ottenuto dei piccoli successi nella decifrazione dei messaggi criptati con Enigma, e incaric\u00f2 Rejewski di studiare il problema. Poche settimane dopo, Rejewski aveva gi\u00e0 dedotto lo schema di funzionamento interno della macchina tedesca. Assieme a due colleghi matematici, Rejewski svilupp\u00f2 una serie di tecniche e di strumenti per la decifrazione dei messaggi, quali il \u201cciclometro\u201d e la famosa Bomba. In realt\u00e0 i risultati ottenuti si devono in larga misura al contributo della spia tedesca \"Asche\" nome in codice di Hans-Thilo Schmidt che pass\u00f2 per 3 anni preziose informazioni segrete ai francesi i quali le consegnavano ai polacchi.\nCinque settimane dopo l'invasione della Polonia nel 1939, Rejewski ed i suoi colleghi presentarono i loro studi sulla macchina Enigma ai colleghi dei servizi segreti francesi ed inglesi. Furono questi ultimi, grazie allo straordinario contributo del matematico Alan Turing, che nel corso della seconda guerra mondiale diedero il massimo sviluppo a queste ricerche, giungendo con la propria \u201cBomba\u201d (che divenne nel 1944 il calcolatore Colossus) per un certo periodo a decifrare la maggior parte dei dispacci tedeschi, finch\u00e9 questi non modificarono la macchina Enigma, aumentando il numero dei rotori, e quindi delle possibili combinazioni.\nPoco tempo dopo lo scoppio del conflitto, i crittografi polacchi vennero trasferiti in Francia, dove continuarono a collaborare con i servizi segreti francesi ed inglesi. Furono costretti a sfollare dopo l'occupazione della Francia ad opera dei nazisti nel giugno del 1940, trasferendosi nel governo francese di Vichy. Dopo che la Francia venne totalmente occupata nel novembre del 1942, Rejewski ed il suo collega matematico Henryk Zygalski si rifugiarono in Inghilterra, passando attraverso la Spagna.\nIn Inghilterra lavorarono ad una speciale unit\u00e0 dell'esercito polacco, decifrando codici tedeschi di minore importanza. Nel 1946 Rejewski fece ritorno dalla sua famiglia in Polonia e si impieg\u00f2 come contabile, mantenendo il segreto sulle sue attivit\u00e0 di crittografo fino al 1967. Mor\u00ec in casa sua a Varsavia per un attacco cardiaco, nel 1980. Nella citt\u00e0 natale di Bydgoszcz i suoi concittadini gli hanno dedicato un suggestivo monumento.\nCommemorazione.\nIl lavoro dei crittografi polacchi \u00e8 stato apprezzato in Polonia, cos\u00ec come oltre i suoi confini. Sono stati premiati con molte decorazioni onorifiche polacche prima e dopo la guerra ed anche dopo la declassificazione delle informazioni relative alla decifrazione del codice Enigma. Il 21 febbraio 2000, il presidente Aleksander Kwa\u015bniewski rese gli onori militari a Marian Rejewski e a Henryk Zygalski \"in riconoscimento degli illustri meriti per la Repubblica di Polonia\" con l'Ordine della Polonia Restituta (polacco: \"Order Odrodzenia Polski\"). Il 4 luglio 2005 la figlia di Marian Rejewski ha ritirato dalle mani del Capo di Stato Maggiore della Difesa Britannico la War Medal 1939-1945, una decorazione onorifica concessa subito dopo la guerra, ma per motivi di mancata disposizione per un precedente ritiro, questo avvenne solo nel 2005.\nNel 1983 la Poczta Polska emise un francobollo in memoria del 50-esimo anniversario della decifrazione del codice Enigma. Una serie di targhe commemorative dei crittografi polacchi sono state esposte in particolare nel Bletchley Park, nell'ambasciata polacca in Gran Bretagna e in Uz\u00e8s in Francia. Nella citt\u00e0 natale di Rejewski, Bydgoszcz, porta il suo nome una via, una scuola, e la casa, nella quale abitava, \u00e8 stata marcata con una targa commemorativa. Nel centenario della nascita di Rejewski \u00e8 stata esposta una scultura rappresentante il suo lavoro sulla decifrazione del codice Enigma. Nella stessa occasione \u00e8 stata emessa una cartolina con il suo ritratto. Nel 75-esimo anniversario della decifrazione del codice Enigma la Mennica Polska (compagnia polacca dell'industria di prodotti meccanici) ha commemorato questo fatto nelle monete da collezione dal valore nominale di 2, 10 e 100 z\u0142oty.\nUn'aula nell'Istituto di Matematica dell'Universit\u00e0 di Kazimierz Wielki in Bydgoszcz porta dal 23 gennaio 2006 il nome di Marian Rejewski. Si trova in essa una copia della scultura di Micha\u0142 Kubiak raffigurante il matematico. La scultura originale si trova a Bydgoszcz all'incrocio della ulica Gda\u0144ska con la ulica \u015aniadeckich.\nPoczta Polska, volendo celebrare le imprese dei polacchi nel mondo, ha emesso nel 2009 in circolazione 4 francobolli. Nel francobollo dal valore nominale di 1,95 z\u0142 \u00e8 stato raffigurato un ritratto di Marian Rejewski circondato dagli altri decifratori.\nSu proposta del Controspionaggio dei Comandi Alleati NATO \u00e8 stato assegnato a Marian Rejewski, dopo la sua morte, la Knowlton Award. L'onorificenza \u00e8 stata introdotta nel 1995 dal US Army Military Intelligence Corps Association e chiamato col nome del pioniere dello spionaggio dell'Esercito degli Stati Uniti d'America - il colonnello Thomas Knowlton. Stabilito allo scopo di distinguere quelle persone, che hanno portato un notevole contributo alle conquiste e ai successi dell'Intelligence militale. \"Il Generale Dwight Eisenover, che era il primo comandante in capo alleato in Europa, ha riconosciuto la decifrazione del codice Enigma come evento che ha segnato un punto di svolta ed era essenziale per l'esito della guerra. 18 anni fa l'Esercito degli Stati Uniti d'America mi ha assegnato alla National Security Agency a Fort Meade. L\u00ec si trova il Museo Nazionale Crittografico e gi\u00e0 nel 1995, durante la prima delle tante visite in quel museo ho scoperto il grande contributo di Marian Rejewski\" - ha detto il colonnello Laura Potter, capo del Controspionaggio dei Comandi Alleati NATO, la quale consegnava l'onorificenza alla figlia del crittografo.\nIl 5 luglio 2014 l'associazione internazionale degli ingegneri IEEE ha reso onore con la prestigiosa distinzione Milestone ai tre matematici polacchi: Marian Rejewski, Jerzy R\u00f3\u017cycki e Henryk Zygalski per la decifrazione dei codici della macchina tedesca Enigma. \"Questa \u00e8 stata una pietra miliare di enorme importanza, in verit\u00e0 una delle poche che ha salvato delle vite umane. I progressi tecnologici solitamente contribuiscono allo sviluppo dell'industria, servono per l'intrattenimento o per la comunicazione. Questa ha salvato delle vite umane\" - ha sottolineato il presidente di The Institute of Electrical and Electronics Engineers (IEEE) prof. Roberto de Marca durante la cerimonia al Politecnico di Varsavia. Le \"pietre miliari\" sono state conferite finora a circa 120 scienziati, vengono onorificati tali progressi scientifici, senza i quali il mondo avrebbe un aspetto diverso."}
{"id": "676429", "revid": "27723", "url": "https://it.wikipedia.org/wiki?curid=676429", "title": "Rodengo Saiano", "text": ""}
{"id": "676437", "revid": "59218554", "url": "https://it.wikipedia.org/wiki?curid=676437", "title": "Porta seriale", "text": ""}
{"id": "676440", "revid": "287204", "url": "https://it.wikipedia.org/wiki?curid=676440", "title": "Dax (disambigua)", "text": ""}
{"id": "676441", "revid": "287204", "url": "https://it.wikipedia.org/wiki?curid=676441", "title": "Harlau", "text": ""}
{"id": "676443", "revid": "729019", "url": "https://it.wikipedia.org/wiki?curid=676443", "title": "Enzo Emilio Galbiati", "text": "Biografia.\nNella Grande Guerra fu ufficiale in reparti arditi reggimentali, combattendo con i quali rimase ferito a Dosso Faiti nell'agosto 1917. Legionario fiumano, ader\u00ec al fascismo sin dal 1919 e sal\u00ec nella gerarchia fino a diventare nel 1941 Capo di stato maggiore della MVSN, carica che ancora ricopriva al 25 luglio 1943. Sebbene contrario all'ordine del giorno Grandi, non mosse la MVSN in occasione dell'arresto del Duce. Nella RSI non ebbe incarichi politici ma militari, e fu aspramente criticato nel dopoguerra dagli ambienti neofascisti per le sue scelte del 25 luglio. Ritiratosi a Bordighera non ebbe alcuna attivit\u00e0 pubblica fino alla morte, \u00e8 sepolto a Seborga.\nLa giovent\u00f9 e la prima guerra mondiale.\nEnzo Emilio Galbiati nacque il 23 maggio 1897 a Monza da Giovanni e Luigia Rolla, rimasto orfano del padre a dieci anni e della madre pochi anni dopo, fu affidato alla sorella maggiore Delfina. Nel 1916, mentre studiava ragioneria, fu richiamato sotto le armi. Assegnato al 23\u00ba Reggimento fanteria della brigata \"Como\" pass\u00f2, su richiesta, al reparto reggimentale d'assalto (arditi) del 153\u00ba Reggimento fanteria \"Novara\", promosso caporale nel luglio 1917, il 20 agosto dello stesso anno fu ferito su monte Faiti. Dopo la convalescenza in ospedale partecip\u00f2 al corso per ufficiali di complemento a Ravenna, fu rinviato al fronte col grado di sottotenente, prima al 45\u00ba Reggimento fanteria \"Reggio\" e successivamente al 151\u00ba Reggimento fanteria \"Sassari\". Nel 1919 fu assegnato al comando del \"IV corpo d'armata\" come istruttore dei corsi di educazione fisica per ufficiali.\nLo squadrismo.\nGalbiati ader\u00ec fin dal 1919 al PNF, oper\u00f2 come squadrista prima e come comandante di squadra successivamente in Brianza. Sub\u00ec numerosi processi, e rimase detenuto per 11 mesi, prima di essere assolto. Nell'ottobre del 1922, come comandante di tutte le squadre monzesi, ebbe il comando del presidio a difesa de Il Popolo d'Italia, nella cui redazione si trovava lo stesso Mussolini a dirigere le operazioni della marcia su Roma.\nGalbiati ader\u00ec alla Milizia Volontaria per la Sicurezza Nazionale (MVSN) fino dall'atto della sua costituzione il 1\u00ba luglio 1923, ebbe immediatamente il grado di console e fu designato al comando della \"25\u00aa Legione \"Ferrea\"\" (Monza). In occasione del delitto Matteotti (10 giugno 1924) capeggi\u00f2 i consoli della MVSN che, il 31 dicembre, si presentarono a Mussolini per chiedere un'accelerazione della \"rivoluzione fascista\", minacciando di autodenunciarsi in blocco se il Duce non avesse agito in tale direzione. Non convinti dalle assicurazioni di Mussolini i consoli stabilirono una \"pentarchia\", che di fatto autorizzava le legioni comandate dai consoli che avevano partecipato alla protesta ad operare indipendentemente dal comando generale. Mussolini il 3 gennaio pronunci\u00f2 alla camera dei deputati il discorso con il quale si assumeva \u00abla responsabilit\u00e0 politica, morale e storica dell'accaduto [il delitto Matteotti]\u00bb.\nLa Milizia Volontaria per la Sicurezza Nazionale.\nPer indisciplina venne radiato dalla MVSN in data 20 luglio 1925 ed espulso dal PNF in data 10 agosto 1925. Tuttavia, in seguito all'attentato Zaniboni, di cui fu sospettata e non provata la matrice massonica, il 14 luglio 1926 fu riammesso sia nel partito sia nella milizia.\nDopo gli anni trascorsi nella legione di Monza, Galbiati fu messo al comando delle \"116\u00aa legione\"Sabina\"\" di Rieti (aprile - giugno 1927), della \"102\u00aa legione \"Cacciatori del Tevere\"\" di Perugia (giugno 1927 - giugno 1928), \"8\u00aa legione \"Cacciatori delle Alpi\"\" di Varese (luglio 1928 - marzo 1931), \"1\u00aa legione \"Sabauda\"\" di Torino (aprile 1931 - giugno 1933). Nel 1932 nacque il suo unico figlio Renato.\nIl 1\u00ba luglio 1933 fu promosso console generale e richiamato a Roma al comando del \"XXI gruppo battaglioni CCNN\", comando che lascer\u00e0 solo nell'ottobre 1935 per partire per la campagna in Africa Orientale. Gli venne assegnato il comando della \"219\u00aa legione \"Vittorio Veneto\"\", inquadrata nella \"6\u00aa Divisione CC.NN. \"Tevere\"\", che inizi\u00f2 il trasferimento in Africa il 14 dicembre 1935, per essere schierata sul fronte somalo. Nel corso della Guerra di Etiopia la \"219\u00aa legione\" combatt\u00e9 ad Harrar e soprattutto a Les Addas, dove venne gravemente ferito nel corso di due giorni di aspri combattimenti. La bandiera della legione ebbe la medaglia di bronzo al V.M. e Galbiati due medaglie di argento al V.M. Mentre Galbiati era in Africa, mor\u00ec la moglie Gianna Brovelli (31 gennaio 1936).\nDopo il rimpatrio dall'Africa, Galbiati nel maggio 1937 fu nominato ispettore generale dei reparti universitari della M.V.S.N. e membro della commissione centrale di disciplina del PNF. Il 23 dicembre 1939 fu promosso luogotenente generale della MVSN, in tale veste fu ufficiale di collegamento per la Milizia prima al Gruppo d'armate Est (al confine con la Jugoslavia), poi alla \"7\u00aa Armata\" sul fronte alpino ed infine alla \"11\u00aa Armata\" sul fronte greco. Tuttavia Galbiati cerc\u00f2 di avere un comando operativo. e, quando giunsero in Albania l\u2032\"8\u00b0\", il \"16\u00b0\" ed il \"29\u00ba battaglione CCNN\" costitu\u00ec con questi reparti il \"Raggruppamento Galbiati\" che oper\u00f2 sul fronte greco fino all'aprile 1941, per le operazioni sul fronte greco guadagn\u00f2 una medaglia d'argento al V.M. e la croce di cavaliere dell'Ordine Militare di Savoia.\nIl 25 maggio 1941 venne richiamato dalla Grecia e, appena giunto a Roma, venne ricevuto a Palazzo Venezia da Mussolini, che gli comunic\u00f2 la sua nomina a Capo di stato maggiore della MVSN, in sostituzione di Achille Starace. Divenne anche consigliere nazionale della Camera dei Fasci e delle Corporazioni. Su iniziativa di Galbiati furono creati nell'ambito della Milizia i battaglioni \"M\", cio\u00e8 battaglioni particolarmente addestrati per la formazione di un tipo di soldato \u00abche rispondesse maggiormente al moderno campo di battaglia\u00bb. Nel settembre - ottobre 1942 effettu\u00f2 un'ispezione sul fronte russo e successivamente si rec\u00f2 in Polonia e Germania avendo colloqui con Hitler e Goebbels. rientrato a Roma il 16 ottobre consegn\u00f2 a Mussolini un rapporto in cui metteva chiaramente in evidenza la scarsa considerazione avuta dai tedeschi per l'apporto bellico italiano.\nIl 25 luglio.\nIl 25 luglio 1943 partecip\u00f2 di diritto (in quanto comandante della MVSN) alla riunione del Gran Consiglio del Fascismo, iniziata alle ore 17.00 del 24 luglio. Chiese ed ottenne la parola attorno alle 1 del mattino, prendendo chiaramente posizione contro l'ordine del giorno Grandi, sostenendo che non esisteva frattura fra \u00abfascismo e nazione\u00bb, quindi non sar\u00e0 il ripristino dell'autorit\u00e0 regia (come richiesto da Grandi) a dover essere deciso, ma che l'unica autorit\u00e0 che deve essere riconosciuta \u00e8 quella del Duce. Date queste premesse, quando alle 2.30 venne effettuata la votazione ad appello nominale, Galbiati diede voto contrario alla proposta di Grandi. Dopo l'approvazione dell'ordine del giorno rimase a palazzo Venezia a discutere con Mussolini, sulla base dell'ipotesi che l'ordine del giorno fosse un fatto interno al PNF e quindi non avesse valore costituzionale.\nIl mattino successivo Galbiati chiese a Mussolini l'autorizzazione ad arrestare i 19 gerarchi che avevano votato a favore di Grandi, autorizzazione che gli venne rifiutata, in quanto Mussolini riteneva che il sovrano avrebbe continuato ad appoggiarlo. Invece, quando Mussolini si present\u00f2 al re alle 17, fu arrestato e trasferito nella Caserma Podgora in Trastevere, e quindi in quella della Legione allievi di via Legnano in Prati. Intanto Galbiati era nella sede del comando della MVSN, in viale Romania. Solo dopo le 19 Galbiati venne informato che Mussolini non era pi\u00f9 primo ministro, e che Badoglio era stato incaricato di formare il nuovo governo. Intanto per strada si manifestava per la fine del regime e per la (presunta) fine della guerra, truppe dell'Esercito si attestarono di fronte al comando della Milizia. In questa situazione Galbiati si trov\u00f2 costretto ad ordinare a tutte le unit\u00e0 della MVSN di non provocare, pur essendo autorizzate a reagire alle provocazioni.\nIn una riunione tenuta fra le 20 e le 22 constat\u00f2 che una parte consistente degli ufficiali della Milizia propendeva ad un'azione di forza. Dopo essersi consultato con i generali Tarabini, Galamini, Corticelli e Semandini, alle 22.30 chiam\u00f2 telefonicamente il sottosegretario agli interni Albini, comunicandogli che \u00abla Milizia rimane fedele ai suoi principi e cio\u00e8 servire la Patria nel binomio Re e Duce\u00bb. A questo punto il nuovo governo seppe che non ci sarebbero stati colpi di mano organizzati da parte della Milizia. Poco prima di mezzanotte gli venne recapitato l'ordine di passare le consegne per il suo incarico al generale Armellini.\nAlle ore 11.15 del 26 luglio Galbiati pass\u00f2 in rassegna per l'ultima volta il reparto di onore della Milizia in Via Romania, tornando alla sua casa di Roma.\nL'arresto e la collaborazione alla RSI.\nDal 28 luglio al 4 agosto Galbiati fu agli arresti domiciliari, con la casa piantonata dai carabinieri, con la scusa ufficiale di \"proteggerlo\". Dopo il 4 agosto pot\u00e9 nuovamente muoversi liberamente, fino al 23 agosto, quando, arrestato dai carabinieri, venne rinchiuso a Forte Boccea, con gli ufficiali della Milizia e del Regio Esercito verso i quali il regime di Badoglio non aveva fiducia. Galbiati fu liberato solo il 12 settembre dai tedeschi, per essere trasferito a Frascati all'Hotel Flora insieme agli altri ufficiali e gerarchi liberati. Quando il 17 settembre gli fu offerto di ricoprire incarichi di prestigio nella Repubblica Sociale Italiana, Galbiati declin\u00f2 le offerte, preferendo tornare alla carriera militare.\nIncontr\u00f2 Mussolini solo due volte, una prima volta il 1\u00ba ottobre, alla Rocca delle Caminate, quando consegn\u00f2 al Duce il suo rapporto sul comportamento tenuto il 25 luglio, giustificando le sue azioni con la volont\u00e0 di non iniziare una guerra civile, quando il re e Badoglio assicuravano che \"la guerra continua\". Successivamente incontr\u00f2 nuovamente Mussolini l'8 novembre, quando rifiut\u00f2 nuovamente incarichi nell'ambito della RSI. La sua successiva richiesta di iscrizione al Partito Fascista Repubblicano, a detta di alcuni testimoni, fu respinta di proprio pugno da Mussolini. Testimoni\u00f2 sugli avvenimenti della notte tra il 24 ed il 25 luglio al processo di Verona.\nCombatt\u00e9 nella RSI col grado di maggior generale della Guardia Nazionale Repubblicana.\nDopo la seconda guerra mondiale.\nAvendo superato indenne gli eventi dell'aprile 1945 Galbiati si stabil\u00ec a Milano. Nel 1955 querel\u00f2 per diffamazione a mezzo stampa Vanni Teodorani (genero di Arnaldo Mussolini), che lo aveva accusato di codardia per i fatti del 25 luglio. Diversi ufficiali della Milizia confermarono, testimoniando nel corso del processo, che una reazione della Milizia (anche con la divisione corazzata \"M\") era possibile. Il processo si chiuse nel 1956 con l'assoluzione di Teodorani relativamente alla ricostruzione storica degli eventi del 25 luglio, ma con una pena pecuniaria per gli epiteti da lui rivolti a mezzo stampa a Galbiati.\nDopo il processo Galbiati si ritir\u00f2 prima a Bordighera e successivamente in una casa di riposo di Solbiate, dove mor\u00ec il giorno del suo ottantacinquesimo compleanno (23 maggio 1982). Per sua espressa volont\u00e0 Galbiati \u00e8 stato sepolto a Seborga, nella tomba di famiglia da lui stesso progettata."}
{"id": "676444", "revid": "3115", "url": "https://it.wikipedia.org/wiki?curid=676444", "title": "Antonio Andreuzzi", "text": "Si laure\u00f2 in medicina a Padova, e fu quindi medico condotto del suo paese, il piccolo borgo alpino di Navarons, e poi della vicina San Daniele. Affiliato alla Giovine Italia di Giuseppe Mazzini, amico intimo dello stesso e di Giuseppe Garibaldi, fu uno dei pi\u00f9 attivi animatori della causa indipendentista nella provincia friulana (che allora si trovava sotto l'Impero asburgico). Dopo aver preso parte ai moti antiaustriaci del 1848 nella zona di Forni di Sotto (UD) in localit\u00e0 \"Passo della morte\" (ed infatti il passo deve il suo nome a questi avvenimenti), egli organizz\u00f2 a Navarons nel 1864 contro lo stesso dominio asburgico un moto insurrezionale che per\u00f2 fall\u00ec. Tali moti cospirativi, sono noti come i \"Moti di Navarons\".\nIl poeta Luigi Mercantini - autore dell\"'Inno di Garibaldi\" e della \"Spigolatrice di Sapri\" - gli dedic\u00f2 un poema in endecasillabi sciolti, il canto \"Le rupi del Dodismala\". \nDopo aver trascorso due anni da esule, Andreuzzi, ormai sessantaduenne, partecip\u00f2 alla Terza guerra di indipendenza, in qualit\u00e0 di capitano medico, al seguito di Garibaldi.\nTrascorse gli ultimi anni della sua vita esercitando la professione medica."}
{"id": "676445", "revid": "1494169", "url": "https://it.wikipedia.org/wiki?curid=676445", "title": "Morsa", "text": ""}
{"id": "676447", "revid": "619191", "url": "https://it.wikipedia.org/wiki?curid=676447", "title": "Qandahar", "text": ""}
{"id": "676449", "revid": "10473", "url": "https://it.wikipedia.org/wiki?curid=676449", "title": "Default (economia)", "text": ""}
{"id": "676455", "revid": "1784425", "url": "https://it.wikipedia.org/wiki?curid=676455", "title": "Gheorghe Gheorghiu-Dej", "text": "Biografia.\nFerroviere, Gheorghiu-Dej entr\u00f2 giovanissimo nel Partito Comunista Rumeno, fu arrestato pi\u00f9 volte dopo il 1933 e fu liberato solo dopo la fine del regime del maresciallo Ion Antonescu nel 1944. Segretario del PCR, Gheorghiu-Dej ader\u00ec al Fronte Nazionale Democratico (1945) e appoggi\u00f2 il governo di Petru Groza, per il quale fu presidente del Consiglio Economico (responsabile della vita economica del Paese). Dopo la fondazione del Partito Rumeno dei Lavoratori (1948), ne fu segretario generale e, dal 1948 al 1952 fu vicepresidente del Consiglio dei ministri con incarichi economici.\nTra la fine degli anni Quaranta e gli inizi degli anni Cinquanta fu, insieme a Nicolae Ceau\u0219escu esponente dell'ala \"nazionale\" del Partito, in contrasto con quella \"moscovita\" rappresentata da Ana Pauker e Vasile Luca. Il motivo del contrasto era dato dalle diverse direzioni politiche che i due schieramenti intendevano dare al partito, una pi\u00f9 attenta al forte sentimento nazionale del popolo rumeno del tempo, l'altra pi\u00f9 attenta ai rapporti con l'Unione Sovietica; si trattava comunque di una lotta per il potere in Romania, non di un contrasto democratico, tanto che i due esponenti dell'ala \"moscovita\" furono poi fatti arrestare e imprigionare dagli avversari usciti vincitori dallo scontro politico.\nSalito al potere nei primi anni Cinquanta, per\u00f2, Gheorghiu-Dej fu costretto a lasciarlo nel 1956 durante il periodo della destalinizzazione perch\u00e9 accusato di stalinismo. Poco tempo dopo, comunque, lo riassunse. Dal 1961 fino alla morte presiedette il Consiglio di Stato, carica corrispondente a quella di capo dello Stato, attuando una politica tendente a far conquistare alla Romania una parziale autonomia dall'URSS.\nRifiut\u00f2 l'ingresso nel Comecon e assunse iniziative volte a sfavorire la minoranza ungherese in Transilvania, come la soppressione dell'insegnamento della lingua magiara nelle scuole della regione, soprattutto dopo la conclusione dei moti ungheresi del 1956 che avevano fatto temere una loro estensione agli ungheresi della Transilvania. Abol\u00ec l'insegnamento della lingua russa nelle scuole romene (obbligatorio in tutte le scuole dei paesi del Patto di Varsavia). Dopo la sua morte, avvenuta nel 1965, inizi\u00f2 di fatto l'era di Ceau\u0219escu, che rese il regime ancora pi\u00f9 duro e repressivo."}
{"id": "676460", "revid": "75447", "url": "https://it.wikipedia.org/wiki?curid=676460", "title": "Messa di Vespiri", "text": ""}
{"id": "676472", "revid": "729019", "url": "https://it.wikipedia.org/wiki?curid=676472", "title": "Dirk Kuijt", "text": "Biografia.\nKuijt \u00e8 nato e cresciuto nel villaggio di pescatori di Katwijk. \u00c8 il terzo di quattro figli; anche il padre si chiamava Dirk, era un pescatore e disse che se il figlio non avesse avuto successo nel calcio, a sua volta sarebbe diventato un pescatore. \u00c8 sposato dal 6 giugno 2003 con Gertrude, che gli ha dato quattro figli e che continu\u00f2 per alcuni anni a lavorare in una casa di riposo per anziani anche dopo il matrimonio. Nel 2006, il calciatore istitu\u00ec con la moglie la Fondazione Dirk Kuijt, che si occupa di beneficenza e in particolare organizza eventi sportivi per i bambini disabili.\nNon si \u00e8 montato la testa malgrado il successo raggiunto, ed \u00e8 spesso tornato a visitare i Quick Boys, la piccola societ\u00e0 dove ha iniziato a giocare. Il padre Dirk, a cui era molto legato, mor\u00ec il 29 giugno 2007 ed in seguito lo avrebbe ricordato celebrando i propri gol alzando le mani ed il volto verso il cielo.\nDopo il ritiro si dedica maggiormente al sociale con la \u2018\u2019Dirk Kuyt Foundation\u2019\u2019.\nCaratteristiche tecniche.\nGiocatore.\nSi \u00e8 adattato a giocare come ala destra dopo che era arrivato al Liverpool, mentre prima giocava da attaccante. Viene comunque impiegato in diverse posizioni del campo; al campionato del mondo 2014, ha giocato da ala e terzino in entrambe le fasce e in un'occasione anche come centravanti. \u00c8 un giocatore potente, molto dinamico, veloce e resistente alla fatica. Dotato di buona tecnica e senso tattico, \u00e8 inoltre particolarmente duttile, sacrificandosi nel recupero palla ed esercitando un \"pressing\" asfissiante sugli avversari. Dopo essere stato spostato sulla fascia, ha confermato le sue doti sia nella fase difensiva che in quella offensiva, correndo su e gi\u00f9 per la corsia laterale da inizio a fine partita.\nIn virt\u00f9 delle sue doti di instancabile corridore, il suo allenatore al Liverpool Rafael Ben\u00edtez gli diede il soprannome \"Mr. Duracell\", come le famose batterie di lunga durata. Il grande Johan Cruijff, noto per la parsimonia delle sue dichiarazioni, ha affermato che \u00e8 una benedizione avere per compagno uno come Kuijt, la cui presenza garantisce grande equilibrio tattico alla squadra.\nCarriera.\nGiocatore.\nClub.\nGli esordi, l'arrivo a Utrecht.\nKuijt cominci\u00f2 a giocare all'et\u00e0 di 5 anni e crebbe calcisticamente nella locale squadra amatoriale dei Quick Boys. Nel marzo 1998 entr\u00f2 in prima squadra, giocando le ultime sei gare della stagione e attirando l'attenzione dell'Utrecht, squadra di Eredivisie. Quella stessa estate, il diciottenne Kuijt firm\u00f2 per l'Utrecht il suo primo contratto professionistico, diventando subito titolare della prima squadra e giocando inizialmente nel ruolo di ala, a supporto del centravanti serbo Igor Glu\u0161\u010devi\u0107. Nella stagione 2000-2001 fu impiegato in posizione pi\u00f9 avanzata e si distinse segnando 10 reti in campionato.\nNel campionato 2002-2003, con l'arrivo del nuovo allenatore Foeke Booy, il giovane olandese trov\u00f2 maggiore spazio come prima punta e mise a segno 20 reti. Quella stagione l'Utrecht disput\u00f2 la finale di Coppa d'Olanda contro il Feyenoord e, pur essendo sfavorito, vinse 4-1 e si aggiudic\u00f2 il trofeo; Kuijt realizz\u00f2 una rete e fu nominato \"Man of the match\". Poche settimane dopo fu venduto per 1 milione di euro allo stesso Feyenoord, andando a rimpiazzare il partente Pierre van Hooijdonk.\nFeyenoord.\nAl Feyenoord, Kuijt divenne ben presto uno dei beniamini dei tifosi, soprattutto per le sue capacit\u00e0 realizzative. Nella prima stagione a Rotterdam mise a segno altri 20 gol in Eredivisie. Realizz\u00f2 la prima tripletta nella gara di apertura del campionato 2004-05 contro il De Graafschap, e la seconda nella vittoria per 6-3 sul Den Haag. Quell'anno fu capocannoniere di Eredivisie con 29 reti \u2013 suo record personale - e a fine stagione fu richiesto da importanti club europei.\nNel 2005 divenne capitano del Feyenoord, and\u00f2 in rete altre 25 volte fra campionato e coppe e fu eletto giocatore olandese dell'anno 2006. Il 18 agosto 2006 fu venduto al Liverpool per una cifra che si presume sia stata di circa 9 o 10 milioni di sterline. Nelle tre stagioni passate con il Feyenoord, segn\u00f2 71 gol in 101 partite di campionato.\nLiverpool.\nA proposito del trasferimento, Kuijt afferm\u00f2 che era sua intenzione lasciare il Feyenoord solo per andare in una societ\u00e0 veramente importante, e di essere quindi particolarmente compiaciuto di poter giocare in una squadra fantastica come il Liverpool. Rimasto in panchina nella prima partita stagionale, Kuijt fece il suo debutto come sostituto nell'incontro del 26 agosto contro il West Ham. La prima gara da titolare fu contro il PSV Eindhoven in Champions League, dopo la quale \u00e8 spesso sceso in campo dal primo minuto.\nNella terza partita da titolare, il 20 settembre 2006, Kuijt segn\u00f2 il suo primo gol con la maglia dei \"reds\" nell'incontro casalingo di Premier League contro il Newcastle United. Nella gara successiva realizz\u00f2 un'altra rete contro il Tottenham. Sigl\u00f2 il suo terzo gol ancora ad Anfield, nella vittoria per 3-1 sull'Aston Villa. Due settimane dopo mise a segno la sua prima doppietta nel campionato inglese, fissando il 2-0 con cui il Liverpool pieg\u00f2 il Reading.\nIl 20 gennaio 2007 apr\u00ec le marcature contro il Chelsea dopo soli 4 minuti, nella gara di campionato in cui il Liverpool sconfisse i campioni in carica per 2-0. La rete dell'olandese coincise con il primo gol del Liverpool contro una delle prime quattro in classifica nella stagione 2006-2007. Nella partita casalinga contro il West Ham, giocata il 30 gennaio 2007, l'attaccante apr\u00ec le marcature, siglando il suo decimo gol in Premier League.\nKuijt fu un elemento chiave anche nella vittoria ai rigori in semifinale di UEFA Champions League 2006-2007 contro il Chelsea, quando mise a segno il rigore decisivo per la vittoria della sua squadra. And\u00f2 ancora in rete nella finale di Champions ad Atene contro il Milan, che tuttavia si afferm\u00f2 piegando per 2-1 gli inglesi.\nIl suo primo gol nella stagione 2007-2008, Kuijt lo realizz\u00f2 nel 4-0 di Anfield (terzo turno preliminare della Champions League) con cui i \"Reds\" eliminarono i francesi del Tolosa il 28 agosto 2007. Nel derby contro l'Everton, l'olandese mise a segno i due rigori che consegnarono la vittoria per 2-1 al Liverpool.\nNella Champions League 2007-2008, Kuijt sigl\u00f2 sette gol diventando il capocannoniere del Liverpool nella manifestazione. Il 3 aprile 2009 prolung\u00f2 di due anni il contratto con il Liverpool, che era in scadenza nel 2010. Di grande rilievo la tripletta che realizz\u00f2 nel marzo del 2011 in Premiership nella vittoria casalinga per 3-1 sulla capolista Manchester United, che si sarebbe laureato campione d'Inghilterra qualche settimana dopo.\nNell'ultima annata con il Liverpool, nel febbraio del 2012 segn\u00f2 una rete nella finale di League Cup, vinta ai rigori dai \"reds\" sul Cardiff City. Fu una delle poche occasioni in cui ebbe modo di mettersi in luce, costretto spesso alla panchina dal tecnico Kenny Dalglish malgrado avesse giocato bene la stagione precedente, in cui era stato capocannoniere e migliore \"assist-man\" del Liverpool in Premier. Non avendo ottenuto garanzie di giocare con regolarit\u00e0 nella stagione 2012-2013 dal nuovo coach Brendan Rodgers, Kujit chiese di essere ceduto subito. Gli sarebbe convenuto economicamente attendere la scadenza del contratto, che era stato prolungato fino al 2013, ma la voglia di giocare e di mantenere il posto in Nazionale gli fecero cambiare idea.\nFenerbah\u00e7e.\nIl 3 giugno 2012 fu ufficializzato il suo passaggio al Fenerbah\u00e7e, che gli aveva manifestato fiducia e prospettato programmi ambiziosi. Secondo la clausola di rescissione del contratto, i turchi pagarono al Liverpool un milione di euro, mentre il giocatore firm\u00f2 un nuovo contratto che gli garant\u00ec 2,85 milioni di euro a stagione pi\u00f9 17.500 per ogni partita giocata. Il 1\u00ba agosto 2012 fece il suo debutto con la nuova squadra nei preliminari di Champions League nel pareggio casalingo contro il Vaslui. Il 7 ottobre, in occasione della sfida vinta per 3-0 contro il Be\u015fikta\u015f, tocc\u00f2 quota 600 presenze con i club professionistici.\nDopo la vittoria nella Coppa di Turchia ed il secondo posto in campionato della squadra nella stagione precedente, ha contribuito alla vittoria del Fenerbah\u00e7e nel campionato 2013-2014, siglando 10 reti in 32 incontri.\nRitorno al Feyenoord e ritiro.\nIl 10 aprile 2015 viene annunciato il suo ritorno al Feyenoord con il quale firma un contratto annuale per la stagione 2015-2016.\nComincia la stagione subito ad alti livelli segnando una doppietta messa in Coppa d'Olanda contro il PEC Zwolle e realizzando 10 gol nelle prime 10 giornate di Eredivisie, tra cui due triplette realizzate il 17 e il 25 ottobre nelle vittorie per 2-5 e 3-1 contro Heerenveen e AZ Alkmaar. Il 21 gennaio 2016, nella partita di Eredivisie contro il Roda, valevole per la 24\u00aa giornata del campionato olandese, Kujit segna il gol del momentaneo vantaggio dei \"Rotterdammers\" e raggiunge quota 100 reti segnate (considerando tutte le competizioni) con la maglia del club biancorosso. Il 24 aprile vince il suo primo trofeo con il Feyenoord ovvero la Coppa d\u2019Olanda contro l\u2019Utrecht.\nNella stagione successiva, il 14 maggio 2017 segna una tripletta nel 3-1 contro l'Heracles all'ultima giornata e permette al Feyenoord di tornare a vincere l'Eredivisie a diciotto anni dall'ultima volta. Tre giorni dopo annuncia il proprio ritiro dal calcio; complessivamente con la maglia del Feyenoord ha messo insieme 199 presenze con 121 gol segnati. Ci\u00f2 nonostante nel 2018 decide di giocare mezza stagione nella squadra che lo aveva lanciato e per la quale sta lavorando come collaboratore, quella dei Quick Boys tra gli amatoriali olandesi. A fine stagione, chiude definitivamente col calcio giocato e, come gi\u00e0 annunciato il 6 aprile, diventa allenatore dell'Under-19 del Feyenoord.\nNazionale.\nCon l'arrivo di Marco van Basten sulla panchina della Nazionale olandese, molti giocatori affermati, come Roy Makaay e Patrick Kluivert, persero il posto in squadra. Kuijt fece cos\u00ec il proprio debutto nel settembre 2004 (nella gara di esordio dello stesso Van Basten) contro il . Divenne subito uno dei titolari della squadra \"Oranje\" e fu schierato dall'inizio in undici delle dodici gare di qualificazione al campionato del mondo 2006. Segn\u00f2 la sua prima rete in Nazionale il 9 ottobre 2004, nel pareggio per 2-2 con la valido per le qualificazioni ai mondiali. Gioc\u00f2 una delle sue migliori partite in Nazionale nel 2005 a Praga, quando l'Olanda sconfisse 2-0 la e si qualific\u00f2 per la rassegna iridata tedesca.\nAl campionato del mondo 2006 di Germania, Kuijt venne inizialmente relegato in panchina. Dopo aver giocato solo gli ultimi minuti nella prima gara contro la , l'attaccante non scese in campo nel secondo incontro. Con la squadra gi\u00e0 qualificata agli ottavi, nella terza partita (da giocare contro l') Van Basten lasci\u00f2 molti titolari a riposo e Kuijt pot\u00e9 cos\u00ec giocare dal primo minuto nel ruolo di ala destra. Fu confermato titolare nella partita degli ottavi, in cui la sua Nazionale fu sconfitta 1-0 ed eliminata dal in una partita nervosa caratterizzata da due espulsioni per parte.\nConvocato da van Basten per il campionato d'Europa 2008, durante la rassegna fu schierato in tutti e quattro gli incontri e mise a segno il gol dell'1 a 0 nella vittoria per 4-1 sulla . Promossi nella fase a gruppi con tre larghi successi, tra cui il 3-0 all'esordio contro i campioni del mondo dell', gli olandesi furono a sorpresa sconfitti 3-1 ai quarti dalla .\nFu nuovamente una delle colonne della Nazionale ai Mondiali del 2010 sudafricani, dove gioc\u00f2 da titolare tutti e sette gli incontri. Contribu\u00ec con un gol e tre assist al grande torneo dell'Olanda, sconfitta nella finale di un mondiale per la terza volta nella sua storia, questa volta dai campioni europei della che si imposero per 1-0. Molti pensarono che la sua carriera in Nazionale fosse giunta al termine dopo aver perso il posto di titolare al campionato d'Europa 2012, dove gli olandesi uscirono nella fase a gruppi disputata in Ucraina con tre sconfitte in tre gare, ed il successivo trasferimento dal Liverpool al Fenerbah\u00e7e.\nDimostr\u00f2 invece nuovamente le proprie doti e fu impiegato dal CT Van Gaal in cinque partite di qualificazione al campionato del mondo 2014. Convocato per la fase finale, non ha giocato i primi due incontri ma ha riconquistato la maglia di titolare nella successiva partita, vinta 2-0 contro il , che ha garantito il primo posto nel girone agli olandesi. Verr\u00e0 schierato titolare per tutto il resto del torneo da Van Gaal, quasi sempre a protezione della fascia destra a supporto di Arjen Robben. Nella vittoriosa gara degli ottavi contro il \u00e8 diventato il settimo calciatore olandese a raggiungere le 100 presenze in Nazionale. Sia il quarto di finale vinto contro la che la semifinale persa contro l' sono finite 0-0 e si sono decise ai rigori, in entrambe le gare Kuijt non fallisce il calcio dagli 11 metri a sua disposizione. Conclude il mondiale giocando la finale per il terzo posto, in cui l'Olanda supera 3-0 i padroni di casa del .\nIl 3 ottobre 2014 annuncia l'addio alla nazionale dopo 10 anni in cui ha ottenuto 104 presenze e segnato 24 gol.\nNelle sue 104 presenze in Nazionale, \u00e8 sempre rimasto in campo per tutta la durata delle partite, non essendo stato mai sostituito n\u00e9 subentrato.\nAllenatore.\nNel 2018-2019 alla guida del Feyenoord Under-19 arriva secondo dietro all' di John Heitinga. L'anno seguente avrebbe seguito Jaap Stam in prima squadra ma l'arrivo di Dick Advocaat e lo scoppio della pandemia di Coronavirus freneranno la sua scalata. Dopo aver deciso di intraprendere un nuovo percorso, il 2 febbraio 2021 rescinde il contratto con il club di Rotterdam.\nStatistiche.\nPresenze e reti nei club.\nTra club, nazionale maggiore e nazionali giovanili, Kuijt ha giocato 929 partite segnando 330 reti, alla media di 0,36 gol a partita.\n\"Statistiche aggiornate al termine della carriera da calciatore.\""}
{"id": "676484", "revid": "486946", "url": "https://it.wikipedia.org/wiki?curid=676484", "title": "Seth (Stargate)", "text": ""}
{"id": "676485", "revid": "84184", "url": "https://it.wikipedia.org/wiki?curid=676485", "title": "Roberto Lovati", "text": "A lui \u00e8 intitolata l'Academy della Lazio.\nCarriera.\nGiocatore.\nClub.\nNato il 20 luglio 1927 a Cusano Milanino, comune della provincia milanese, inizia a giocare come portiere con la squadra dilettantistica della Gerli di Cusano Milanino. Nel 1947-1948 viene acquistato dal con cui, due stagioni dopo, fa il suo esordio nel campionato di Serie B. Nel 1952-1953 passa al , sempre nel campionato cadetto, dove rimane per due anni come titolare. Nel 1954-1955 viene acquistato dalla Lazio, la quale per\u00f2 lo gira subito in prestito al Torino, con cui debutta in Serie A.\nL'anno successivo approda definitivamente alla Lazio per sostituire De Fazio e Zibetti, che avevano preso la pesante eredit\u00e0 di Lucidio Sentimenti, anche noto come Sentimenti IV.\nCon la maglia biancoceleste vince la Coppa Italia 1958 vestendo la fascia da capitano. Conclude la propria carriera di giocatore nell'estate del 1961, a 33 anni, dopo che nell'ultimo campionato gli sono stati spesso preferiti Cei e Pezzullo.\nNazionale.\nVeste la maglia azzurra della Nazionale italiana per due partite. \u00c8 in campo nella sconfitta di Zagabria per 6-1 contro la Jugoslavia, una delle pi\u00f9 forti compagini europee dell'epoca.\nAllenatore.\nDal giorno dell'addio al calcio giocato, Lovati diventa il \"factotum\" della Lazio; viene chiamato a ricoprire il ruolo di preparatore dei portieri, istruttore dei giovani (\u00e8 proprio Lovati a lanciare giocatori come Massa, De Stefanis, Montesi, Perrone e Tassotti), di capo degli osservatori, di dirigente, di allenatore della squadra De Martino, di vice-allenatore e di allenatore della prima squadra (pi\u00f9 volte, e sempre nei momenti di difficolt\u00e0). Soprattutto dopo la morte di Maestrelli, la Lazio dello scudetto del 1974 and\u00f2 incontro a molte problematiche tra cui la vendita di alcuni suoi giocatori, la partenza di Chinaglia per gli Stati Uniti e la morte di Re Cecconi. Lovati, nei fatti, rappresent\u00f2 una figura di grande sostegno sia per la squadra sia per la societ\u00e0. Tutti ruoli ricoperti con il massimo impegno, con grande umilt\u00e0, ma soprattutto con grande spirito di attaccamento alla \"sua\" Lazio.\nUn legame indissolubile con la societ\u00e0 capitolina che ne fanno, al di l\u00e0 dei meriti sportivi, l'uomo simbolo della \"lazialit\u00e0\". Il bilancio da allenatore \u00e8 di 122 partite totali (99 in campionato e 12 in Coppa Italia, oltre alle 5 in Coppa delle Alpi e 6 in Coppa d'Estate) e la conquista della Coppa delle Alpi nel 1971.\nDirigente.\nNella Lazio Bob Lovati ha ricoperto numerosi incarichi, da quello di allenatore delle giovanili a quello di preparatore dei portieri fino ad arrivare ad essere nominato direttore sportivo a cavallo tra gli anni settanta ed ottanta e successivamente \u00e8 stato anche direttore tecnico del club romano.\n\u00c8 stato anche capo degli osservatori e talent-scout, ruoli ricoperti alla fine della sua carriera nel mondo del calcio, vissuto quasi interamente all'insegna della Lazio.\nLa morte.\nBob Lovati \u00e8 morto il 30 marzo 2011, a 83 anni. Il funerale si \u00e8 svolto presso la chiesa di Ponte Milvio a Roma (la stessa in cui si celebrarono i funerali dell'indimenticato allenatore biancoceleste Tommaso Maestrelli)."}
{"id": "676488", "revid": "599013", "url": "https://it.wikipedia.org/wiki?curid=676488", "title": "Desir\u00e9e", "text": ""}
{"id": "676492", "revid": "41310", "url": "https://it.wikipedia.org/wiki?curid=676492", "title": "Vivaldo da S.Gimignano", "text": ""}
{"id": "676494", "revid": "1431409", "url": "https://it.wikipedia.org/wiki?curid=676494", "title": "Gerolamo Alchieri", "text": "Biografia.\nDopo essersi trasferito negli Stati Uniti d'America dove frequenta la Drama Department alla Memorial High School di Joplin (Missouri), frequenta la scuola del Teatro Stabile di Genova dove in seguito avr\u00e0 occasione di lavorare, tra gli altri, con Luca Ronconi e Marco Sciaccaluga.\nApprodato a Roma, per undici anni \u00e8 socio della Cooperativa attori e tecnici e partecipa a tutti gli spettacoli della Compagnia diretti da Attilio Corsini, come \"I due sergenti\", \"La nonna\" e \"Rumori fuori scena\" di Michael Frayn.\nIl lavoro in teatro continua con numerosi spettacoli: \"Rumors\" con Giuseppe Pambieri e Lia Tanzi, \"A Chorus Line\" \u2013 da lui tradotto \u2013 con La Rancia, \"Il giardino dei ciliegi\" e \"La dodicesima notte\", per la regia di Riccardo Cavallo, \"Con le pietre in tasca\" \u2013 sempre tradotto da lui\u00a0\u2013 diretto da Francesca Draghetti. Dal 1992 il lavoro teatrale viene affiancato dall'impegno come doppiatore, con qualche incursione come attore in fiction televisive (\"Incantesimo\", \"La squadra\", \"Carabinieri III\") e una sporadica attivit\u00e0 di autore e traduttore. Alchieri ha partecipato al doppiaggio inglese (diretto da Francesco Vairano) del film \"Pinocchio\" (2019) di Matteo Garrone, doppiando il personaggio di Mastro Ciliegia, interpretato da Paolo Graziosi."}
{"id": "676498", "revid": "124123", "url": "https://it.wikipedia.org/wiki?curid=676498", "title": "Diego Jos\u00e9 Benavente", "text": ""}
{"id": "676501", "revid": "6923", "url": "https://it.wikipedia.org/wiki?curid=676501", "title": "Jos\u00e9 Alencar", "text": "Noto anche come Jos\u00e9 Alencar, il Resistente, \u00e8 stato esponente del Partito Repubblicano Brasiliano e vicepresidente del Brasile dal 1\u00ba gennaio 2003 al 31 dicembre 2010.\n\u00c8 morto a San Paolo all'et\u00e0 di 79 anni, a causa di un cancro dopo 13 giorni di ricovero ospedaliero."}
{"id": "676504", "revid": "287204", "url": "https://it.wikipedia.org/wiki?curid=676504", "title": "Acanthocalycium", "text": "Acanthocalycium \u00e8 un genere di piante grasse della famiglia delle Cactaceae.\nDescrizione.\nSferiche o globose, con numerose costolature, talvolta pi\u00f9 di dieci, che presentano grosse areole spinose e lanuginose.\nIn estate producono sull'apice della pianta un grosso fiore campanuliforme squamoso e che si sfalda facilmente, di colori accesi.\nDistribuzione e habitat.\nQueste cactacee sono originarie dell'Argentina, molto diffusa nella Pampa.\nEssendo specie molto rustiche, si adattano facilmente a qualsiasi ambiente, a patto che la temperatura minima di quest'ultimo non sia inferiore ai 5-6\u00a0\u00b0C.\nTassonomia.\nComprende due sole specie:\nColtivazione.\nCome gi\u00e0 accennato prima, l'Acanthocalycium \u00e8 una pianta molto adattabile e facile da coltivare, e ha bisogno solo di un luogo ben arieggiato e con molto sole.\nMolte annaffiature in estate, ogni tre-quattro giorni, pi\u00f9 rare in autunno-inverno, ogni sette-otto giorni circa.\nConcimazioni abbondanti una volta al mese da maggio ad ottobre e una miscela normale di terriccio."}
{"id": "676506", "revid": "670021", "url": "https://it.wikipedia.org/wiki?curid=676506", "title": "Il Domani di Bologna", "text": "Il Domani di Bologna \u00e8 stato un quotidiano bolognese, pubblicato dal 12 dicembre 2000 fino al febbraio 2009 quando, a seguito del cambio di propriet\u00e0, ha cambiato il nome ne \"L'Informazione-Il Domani di Bologna\".\nStoria.\nPoliticamente collocato a sinistra e sostenuto dal mondo della cooperazione bolognese, ha dimostrato grande attenzione per le tematiche del mondo cattolico, per le evoluzioni nel centrodestra oltre che per le problematiche del mondo del lavoro.\nComplice anche l'attenzione che i fatti politici bolognesi hanno avuto negli anni 2000 (dalla candidatura a sindaco di Sergio Cofferati alla presenza in citt\u00e0 di molti big della politica e dell'economia, da Romano Prodi a Pier Ferdinando Casini a Luca Cordero di Montezemolo), il quotidiano si \u00e8 fortemente specializzato nella cronaca politica. Di particolare importanza anche il settore sport a cui era dedicato un numero tutto speciale (lo sport del luned\u00ec) per coprire tutti gli eventi sportivi della citt\u00e0. \nNel corso degli anni ha consolidato un rapporto con il quotidiano torinese La Stampa con il quale usciva in abbinamento obbligatorio (in \"panino\", nel gergo giornalistico).\nA seguito di una serie di investimenti editoriali voluti dal management che non hanno dato gli esiti sperati, ma provocato una crisi di liquidit\u00e0, il giornale all'inizio del 2009 \u00e8 stato ceduto al gruppo \u00c8 TV cambiando il nome da Il Domani a L'Informazione. Col cambio di propriet\u00e0 (e di linea editoriale, essendo \u00e8Tv vicina alla Curia bolognese e al centrodestra), il direttore Ramina, qualche giornalista e alcuni commentatori della precedente gestione hanno lasciato la testata. La direzione \u00e8 stata assunta da Giovanni Mazzoni che ha affidato a Lucio Marcatajo la direzione delle pagine bolognesi. Da settembre 2010 la direzione \u00e8 passata a Corrado Guerra.\nDirettori.\nIl primo direttore fu Guido Talarico, che mantenne la direzione del quasi omonimo \"Il Domani della Calabria\", di propriet\u00e0 dello stesso editore. Durante la direzione di Talarico, la direzione operativa del giornale fu affidata a Nico Perrone, che proveniva dall'agenzia Dire Emilia-Romagna. In seguito Perrone torno alla Dire, nella sede centrale di Roma. Nel 2011, Perrone \u00e8 stato nominato direttore dell'Agenzia Dire.\nDall'ottobre 2002 la direzione pass\u00f2 a Giuliano Musi (caporedattore Beppe Ramina), gi\u00e0 colonna storica de \"l'Unit\u00e0\" di Bologna.\nDal 18 novembre 2006 il direttore \u00e8 stato Alessandro Rovinetti, con Beppe Ramina vicedirettore e Silvestro Ramunno caporedattore. Dal gennaio 2008 Beppe Ramina \u00e8 diventato direttore.\nFirme.\nTra le firme dei commentatori del quotidiano vanno ricordate quelle di Franco Frabboni, tra i pi\u00f9 famosi pedagogisti italiani e gi\u00e0 preside per diversi anni della facolt\u00e0 di Scienze della formazione dell'Universit\u00e0 di Bologna, Luigi Bernardi e Luigi Pedrazzi, uno dei fondatori del Mulino e nome di spicco del pensiero cattolico democratico. Tra gli altri commentatori che hanno collaborato con il quotidiano vanno ricordati Andrea Morrone, Chiara Sebastiani, Bruno Giorgini e Luca Alessandrini, direttore dell'Istituto Parri."}
{"id": "676507", "revid": "125864899", "url": "https://it.wikipedia.org/wiki?curid=676507", "title": "Marco Maciel", "text": "Biografia.\nLaureato presso l'Universit\u00e0 federale di Pernambuco, fu vicepresidente del Brasile dal 1\u00ba gennaio 1995 al 1\u00ba gennaio 2003.\nMaciel \u00e8 morto nel giugno del 2021 per complicazioni da Covid-19."}
{"id": "676509", "revid": "1032821", "url": "https://it.wikipedia.org/wiki?curid=676509", "title": "Nu, pogodi!", "text": "Nu, pogodi! () \u00e8 un cartone animato sovietico sviluppato in brevi episodi prodotti dallo studio statale Sojuzmul'tfil'm di Mosca a partire dal 1969, quando fu realizzata la puntata pilota, inserita come quarto ed ultimo cartone nella raccolta \"Ves\u00eblaja karusel\"'. I successivi primi sedici episodi (le cosiddette \"puntate d'oro\", ), diretti da Vja\u010deslav Kot\u00ebno\u010dkin, furono prodotti fino al 1986, mentre altri sono stati realizzati in epoca post-sovietica con produzione russo-ucraina (episodi 17 e 18) e russa (episodi 19 e 20).\nIl titolo originale, da pronunciare quasi come \"nu, pagad\u00ec\" significa grossomodo \"ebbene, la vedremo!\", dall'uso simile all'espressione italiana \"me la pagherai!\".\nGli episodi ruotano attorno ai tentativi del Lupo () di catturare la Lepre (\u0417\u0430\u044f\u0446, \"Zajac\") - presumibilmente per mangiarla - attraverso diversi espedienti, in maniera molto simile a quanto visto nelle serie animate di Willy il Coyote e Beep Beep oppure Tom &amp; Jerry. I due personaggi non hanno un nome esplicito.\nVi sono pochissime battute negli episodi, ricchi invece di rumori, grugniti, risate e canzoni. Il \"marchio di fabbrica\" della serie nonch\u00e9 tormentone indiscusso \u00e8 la battuta finale, pronunciata dal Lupo al fallire dei suoi piani, da cui il titolo della serie stessa \"\u041d\u0443 \u0437\u0430\u044f\u0446, \u043d\u0443, \u043f\u043e\u0433\u043e\u0434\u0438!\" (\"Lepre, me la pagherai!\").\nMolte delle azioni sono sincronizzate con musiche ben riconoscibili, che vanno dalla musica classica ai successi \"pop\" dell'epoca.\nPersonaggi.\nI personaggi sono essenzialmente due: il Lupo - con la voce di Anatolij Papanov - e la Lepre - con la voce di Klara Rumjanova. La produzione della serie fu sospesa alla morte di Papanov. Le puntate del 1993 e 1994 fanno ricorso alla voce di Papanov campionata a partire dai materiali d'archivio conservati presso la casa di produzione. Negli episodi del 2005 e 2006 le voci sono invece quelle di Igor' Christenko (il Lupo) e Ol'ga Zvereva (la Lepre).\nIl Lupo.\nIl Lupo \u00e8 raffigurato seguendo lo stereotipo del teppista: forte fumatore, vandalo (ad esempio quando distrugge scientemente opere d'arte in un museo), violatore sistematico di leggi minori e regolamenti.\nIl Lupo mostra durante gli inseguimenti e tranelli che tende alla Lepre abilit\u00e0 straordinarie in diverse arti: pattinaggio di figura, balletto classico, valzer, sa inoltre suonare la chitarra e guidare grosse motociclette. A completamento del ritratto del \"pessimo soggetto\", nel primo episodio fischietta una canzone di Vladimir Sem\u00ebnovi\u010d Vysockij . Tuttavia, nonostante le sue abilit\u00e0, i suoi piani sistematicamente falliscono e gli si ritorcono contro.\nNelle intenzioni del regista Kot\u00ebno\u010dkin, la voce del personaggio del Lupo avrebbe dovuto essere proprio quella di Vladimir Vysockij\nCol procedere delle puntate, la sua immagine di cattivo viene progressivamente stemperata. Nel ventesimo episodio, non fuma pi\u00f9, ma succhia brevemente un lecca-lecca.\nLa Lepre.\nLa Lepre rappresenta la polarit\u00e0 positiva della coppia dei personaggi, ma compare molto meno spesso in scena; molte delle sue azioni sono la mera reazione ai piani del Lupo - spesso scappando e nascondendosi in modi ingegnosi.\nAnalogamente a quanto avviene anche nei cartoni animati di produzione statunitense sopra citati, la simpatia del pubblico \u00e8 rivolta principalmente al Lupo. Solo negli ultimi episodi il suo personaggio acquista un maggiore spessore, in un episodio arriva persino a salvare la vita del Lupo.\nGli altri.\nGli altri occasionali personaggi che compaiono negli episodi sono tutti animali antropomorfi. Ricorrono pi\u00f9 spesso un corpulento ippopotamo spesso nel ruolo di poliziotto, custode del museo o negoziante che ostacola, involontariamente o per risposta alla azioni del Lupo, la caccia alla Lepre, e un gatto prestigiatore.\nEpisodi.\nGli episodi di \"Nu, pogodi!\" erano in origine identificati da un numero. Quelli ufficialmente numerati sono venti, che seguono l'episodio pilota e non comprendono alcune puntate speciali o promozionali realizzate nel corso degli anni."}
{"id": "676515", "revid": "1543377", "url": "https://it.wikipedia.org/wiki?curid=676515", "title": "Ferdinando Monfardini", "text": "Carriera.\nInizia la carriera con i kart e nel 2001, con il team Durango, passa alle monoposto che lo porter\u00e0 verso la Formula Renault italiana ed europea.\nNel 2003 l'esordio in Formula 3000 Internazionale con la BCN Competici\u00f3n con cui corre 2 gare e l'anno successivo disputa tutta la stagione con l'AEZ Racing.\nNel 2005 debutta nella GP2 Series correndo per la Durango, con cui ottiene 5 punti; disputa con la scuderia Coloni l'ultimo weekend in Bahrain. Nel 2006 resta nel campionato GP2, passando al team francese DAMS, con il quale ottiene 6 punti.\nA fine stagione subisce un intervento alla caviglia del piede destro che lo ferma dall'attivit\u00e0 in pista per oltre due mesi, prima di tornare con un test a Vallelunga con una vettura partecipante al campionato World Series by Renault schieratagli dal team RC Motorsport.\nDal 2007 al 2009 corre nel campionato FIA GT, dapprima con una Aston Martin, poi con una Ferrari e infine con una Saleen; nello stesso periodo partecipa anche all'International GT Open."}
{"id": "676516", "revid": "6923", "url": "https://it.wikipedia.org/wiki?curid=676516", "title": "Ant\u00f4nio Aureliano Chaves de Mendon\u00e7a", "text": "\u00c8 stato Viceresidente del Brasile dal 15 marzo 1979 al 15 marzo 1985."}
{"id": "676519", "revid": "1335892", "url": "https://it.wikipedia.org/wiki?curid=676519", "title": "Chutzpah", "text": "Chutzpah (\u05d7\u05bb\u05e6\u05b0\u05e4\u05b8\u05bc\u05d4) \u00e8 una parola ebraica traducibile con \"insolente\" ed \"impertinente\".\nNello yiddish khutspe (\u05d7\u05d5\u05e6\u05e4\u05bc\u05d4) ha acquisito significati anche positivi, di \u201caudacia\u201d, passati anche nella lingua inglese, grazie all'uso cinematografico, televisivo e letterario della diaspora giudeo-europea negli Stati Uniti.\nNonostante l'utilizzo iniziale abbia un'accezione negativa, la parola chutzpah possiede alcuni risvolti interessanti nella sua incarnazione in inglese: esprime ammirazione per l'essere audacemente non conformista nel proprio campo, oltre ad una particolare presunzione ed arroganza nel mostrarsi tale.\nUno degli esempi pi\u00f9 semplici circolanti sulla chutzpah \u00e8 il seguente:\n\"Un ragazzo viene processato per l'omicidio dei propri genitori e si appella alla bont\u00e0 umana del giudice perch\u00e9 oramai orfano.\"\nParole imparentate in yiddish sono khotsef (\u05d7\u05e6\u05d5\u05e3) e khatsufe (\u05d7\u05e6\u05d5\u05e4\u05bf\u05d4), i quali significano rispettivamente \"uomo impudente\" e \"donna impudente\"."}
{"id": "676524", "revid": "125695853", "url": "https://it.wikipedia.org/wiki?curid=676524", "title": "Pietro Calogero", "text": " Dal 20 novembre 2009 \u00e8 procuratore generale della Repubblica presso la Corte d'appello di Venezia.\nBiografia.\nFiglio di un siciliano e di una vietnamita, si laure\u00f2 in giurisprudenza all'Universit\u00e0 di Messina nel 1963 ed entr\u00f2 in magistratura quattro anni dopo: dopo il compimento del servizio militare e il periodo di tirocinio, lavor\u00f2 alla Procura della Repubblica di Treviso con le funzioni di sostituto procuratore. Indag\u00f2 su un'inchiesta secondaria per la strage di piazza Fontana, assieme a Giancarlo Stiz, incriminando gli ambienti neofascisti di Franco Freda.\nGli arresti del 7 aprile.\nLa sua fama \u00e8 legata al processo 7 aprile, ossia alla tornata di arresti del 7 aprile 1979. Calogero in quell'occasione, nella sua veste di sostituto procuratore di Padova, autorizz\u00f2 l'arresto dei maggiori leader di Autonomia Operaia, tra cui Toni Negri (a Milano), Emilio Vesce (a Padova) e Oreste Scalzone (a Roma).\nDopo gli arresti, il cognome del giudice fu storpiato dal partito armato e dai suoi simpatizzanti con una kappa iniziale (come s'era fatto per Kossiga). Mentre i comunisti si schierarono con Calogero, molti esponenti dell\"'intellighenzia\" socialista e dalla \u00abnuova sinistra\u00bb non ammettevano si potesse criminalizzare Autonomia e definirono un \u00abteorema\u00bb l'impianto accusatorio. L'ipotesi del giudice (conosciuta come \u00abteorema Calogero\u00bb) era che dirigenti e militanti di Autonomia Operaia \u00abfossero il cervello organizzativo di un progetto di insurrezione armata contro i poteri dello Stato\u00bb.\nSembra che il giudice, nel giustificare gli arresti del 7 aprile abbia affermato: \u00abVisto che non si riesce a prendere il pesce, bisogna prosciugare il mare...\u00bb, con un chiaro riferimento alla famosa frase di Mao Zedong, secondo la quale i combattenti comunisti devono muoversi come i pesci nelle risaie. Calogero ebbe sentore del coinvolgimento della scuola Hyperion nell'attivit\u00e0 delle BR, ma una fuga di notizie rese non proficua l'indagine.\nI processi si svolsero tra il 1983 e il 1988 a Roma (contro i capi di Autonomia) e a Padova, seguendo le procedure lente, contraddittorie e tortuose della giustizia italiana: la maggior parte degli indagati furono assolti, mentre altri (Negri, Scalzone e Franco Piperno) ebbero pene decisamente minori rispetto a quelle richieste."}
{"id": "676530", "revid": "293377", "url": "https://it.wikipedia.org/wiki?curid=676530", "title": "Yuggoth", "text": "Yuggoth (o Iukkoth) \u00e8 un pianeta immaginario del Ciclo di Cthulhu. Lo stesso Howard Phillips Lovecraft, nel racconto \"Colui che sussurrava nelle tenebre\", fa capire che Yuggoth \u00e8 il pianeta Plutone (di cui aveva teorizzato l'esistenza nel 1906). Altri scrittori sostengono che sia un enorme oggetto transnettuniano che orbita perpendicolarmente all'eclittica del sistema solare.\nYuggoth nel Ciclo.\nYuggoth \u00e8 il pianeta dove gli extraterrestri Mi-go hanno stabilito una colonia. La citt\u00e0 dei Mi-go sorge sul bordo di un pozzo dove abita un'antica e spaventosa entit\u00e0, temuta dagli abitanti, che periodicamente risale dal pozzo e pu\u00f2 essere vista direttamente; in questi casi i Mi-go abbandonano la citt\u00e0.\nL'essere, chiamato Cxaxukluth e \"figlio\" per fissione spontanea di Azathoth, insieme a Tsathoggua e i suoi genitori, migr\u00f2 a Yuggoth da Xoth. La progenie di Cxaxukluth abbandon\u00f2 il proprio patriarca cercando rifugio nelle profonde viscere di Yuggoth, a causa delle tendenze cannibalistiche del padre, e ben presto lasci\u00f2 Yuggoth. A tutt'oggi Cxaxukluth abita ancora il pianeta.\nIl metallo Tok'l.\nSu Yuggoth, i Mi-go estraggono uno strano metallo conosciuto come \"Tok'l\". Il Tok'l \u00e8 utilizzato principalmente per la costruzione dei famosi \"cilindri cerebrali\" dei Mi-go ma ha anche altri usi rituali.\nLe lune di Yuggoth.\nNithon.\nNithon \u00e8 una luna nuvolosa di Yuggoth. \u00c8 coperta di funghi e ha delle nuvole luminescenti che bloccano tutta la luce solare.\nThog e Thok.\nThog e Thok sono due lune gemelle di Yuggoth. Si conosce molto poco di queste lune, di Thog si dice che sia un pianeta oscuro. Sulla superficie di Thog c'\u00e8 la fantastica \"Ghooric Zone\", una caverna sotterranea illuminata di verde contenente un lago putrido dove si tuffano le orrende bestie soffianti chiamate Shoggoth."}
{"id": "676531", "revid": "245802", "url": "https://it.wikipedia.org/wiki?curid=676531", "title": "Il re del terrore", "text": "Il Re del Terrore \u00e8 il primo albo della serie a fumetti \"Diabolik\" pubblicato nel novembre del 1962 in formato tascabile dalla casa editrice Astorina fondata da Angela Giussani, la stessa autrice dei testi e della sceneggiatura. Ci furono varie edizioni e ristampe di questo albo e le prime edizioni sono molto ricercate dai collezionisti e raggiungono quotazioni importanti per un albo a fumetti. \nStoria editoriale.\nLa prima edizione venne stampata nel novembre 1962 e ha un formato brossurato pi\u00f9 piccolo di circa mezzo cm rispetto a quello che sar\u00e0 il formato standard dell'intera serie. La copertina riporta il prezzo \"LIRE 150\" in un bollo tondo e il dorso \u00e8 blu con numero bianco in bollino rosso. La copertina venne realizzata dal grafico Brenno Fiumali mentre la testata, ideata da Remo Berselli, riporta la scritta Diabolik rossa realizzata in modo da sembrare fatta da colpi di pugnale. Sotto vi \u00e8 un primo piano degli occhi di Diabolik che guardano il lettore da dietro una maschera nera e pi\u00f9 sotto c'\u00e8 una donna urlante. La storia inizia subito senza pagine intermedie e la seconda e la terza di copertina sono bianche. La numerazione delle pagine \u00e8 assente ma sono numerate le tavole disegnate. I disegni della storia vennero realizzati da Angelo Zarcone, artista poi scomparso nel nulla, che all'epoca lavorava anche per la casa editrice di Gino Sansoni, marito della Giussani.\nNel 1963 venne pubblicata una ristampa fuori collana non datata che si differenzia dalla precedente perch\u00e9 il prezzo compare all'interno di un bollo rettangolare e il dorso \u00e8 verde con numero nero in bollino giallo e prima della storia viene apposta una pagina introduttiva. A differenza della prima edizione \u00e8 presente la pagina introduttiva, motivo per cui la foliazione risulta invertita (le tavole di destra hanno numeri pari e quelle di sinistra dispari). La copertina \u00e8 uguale alla ristampa successiva del 1964, mentre il retro presenta nell'estremit\u00e0 sinistra una striscia verticale bianca di circa 5 mm accanto allo sfondo rosso. A causa del limitato numero di copie pubblicate \u00e8 da considerarsi uno dei numeri pi\u00f9 rari dell'intera collezione anche se il suo valore \u00e8 inferiore all'edizione originale in quanto meno ricercato.\nNel 1964 a seguito del crescente successo si decise di farlo ridisegnare in maniera pi\u00f9 accurata da Luigi Marchesi che diede la fisionomia definitiva al personaggio ridisegnando completamente il primo volume. Questa seconda edizione, pur mantenendo la stessa copertina della prima ristampa, si differenzia anche per l'indicazione all'interno che \u00e8 una ristampa datata 01/08/64. Esistono due versioni di questa edizione: la prima con una barzelletta che presentano il cartoncino di 2\u00aa e 4\u00aa di copertina di colore grigio scuro anzich\u00e9 bianco e una versione con la pubblicit\u00e0 che \u00e8 stata ristampata pi\u00f9 volte motivo per cui esistono albi con tonalit\u00e0 di colori differenti in copertina.\nIl successo crescente rese necessario altre ristampe: dall'agosto 1964 al gennaio 1965 vennero ristampati i primi 17 numeri che si differenziano dagli originali per la dicitura ristampa. Nello stesso periodo venne pubblicata una seconda ristampa dei soli primi 13 numeri che si differenzia dalla precedente per la ristampa delle edizioni ridisegnate dei primi due numeri.\nLe ristampe proseguiranno ininterrotte ancora nel 1973, nel 1978, nel 1992, nel 1994, nel 1999, nel 2000 e nel 2004 e tutte versioni sono facilmente riconoscibili grazie a evidenti differenze nelle copertine, nei colori e nella qualit\u00e0 della carta.\nIn particolare nel 1973 l'Astorina ristampa le prime storie all'interno della stessa serie inedita. Il numero 1 venne ristampato nel marzo 1973 nella versione del 1964 come numero 6 dell'anno XII della serie. In copertina compariva la dicitura \"Eccezionale! La ristampa del n. 1\" e gli occhi del protagonista furono ridisegnati da Sergio Zaniboni.\nNuova ristampa si ebbe nel luglio del 1978 quando esord\u00ec in edicola la collana \"Diabolik R che\" ristampava cronologicamente tutti i numeri della serie originale. A differenza dell\u2019edizione originale la copertina presenta il dorso di colore bianco e la numerazione \u00e8 progressiva e non divisa per anno. Sulla ristampa Diabolik R \u00e8 stata pubblicata la versione di Marchesi del 1964 mentre sulla ristampa Swiss la versione di Zarcone del 1962.\nNel 1992, in occasione del trentennale della nascita di Diabolik, la Astorina pubblic\u00f2 una ristampa anastatica in due versioni limitate: la prima di cento albi numerati e la seconda duecento ma non numerati.\nNel 1994 \u00e8 stata realizzata una ristampa anastatica del volume uscito in allegato omaggio al n\u00ba4 della serie inedita con i disegni di Zarcone.\nNel 2006 il Diabolik Club stamp\u00f2 questo numero con lo stesso stile degli altri albi della serie e con i disegni di Marchesi.\nNel 2001 venne realizzato un remake scritto da Alfredo Castelli e disegnato da Giuseppe Palumbo.\nFormato.\nCon il primo numero di Diabolik esord\u00ec nelle edicole il formato tascabile nato da un'idea di Angela Giussani la quale osservando i pendolari della Stazione di Milano Cadorna pens\u00f2 di realizzare un fumetto con un formato tale da poter essere facilmente letto e poi comodamente riposto in tasca. All'epoca sul mercato italiano non esisteva una pubblicazione a fumetti con un formato e un tempo di lettura adatto a chi compie un breve viaggio in treno. Il formato del primo numero era comunque leggermente pi\u00f9 piccolo di quello che passer\u00e0 alla storia come il formato tascabile in quanto misurava infatti 11,5 x 16,6 cm. Il formato dei numeri successivi fu leggermente pi\u00f9 grande (12 x 17 cm) e diverr\u00e0 lo standard di altre pubblicazioni del genere nero italiano. In ogni pagina compaiono solo due o tre vignette abbastanza grandi per ospitare campi lunghi necessari per un fumetto d'azione ma utilizzabili anche per dialoghi ricchi e articolati.\nTrama.\nNel castello della famiglia Semily dopo l'arrivo di Stefano Garian e padre del giovane Gustavo la marchesa Semily viene uccisa trovata morta. i primi sospetti cadono su Gustavo che insieme a suo padre risulta misteriosamente sparito. Ma l'ispettore Ginko invece pensa che nella vicenda sia coinvolto Diabolik. Questi, dopo aver sedotto una infermiera del manicomio dove \u00e8 rinchiusa la madre di Gustavo, fa passare quest'ultima per pazza ancora una volta. Anni prima il criminale aveva ucciso Stefano e ne aveva preso il posto camuffandosi. A seguito di questo la donna era stato presa per pazza e il suo ricovero era stato utile a Diabolik per avere libert\u00e0 d'azione nel suo piano di conquista dell'eredit\u00e0 dei Garian. Ginko riesce a trovarlo mentre scappa con l'eredit\u00e0 dei Garian ma nascondendosi in uno spaventapasseri il criminale riesce a farla franca.\nCollezionismo.\nLe prime edizioni del numero uno di Diabolik sono molto ricercate dai collezionisti e raggiungono quotazioni importanti per un albo a fumetti. La versione pi\u00f9 ricercata \u00e8 quella del 1964 ridisegnata da Luigi Marchesi. Anche la ristampa fuori collana del 1963 a causa del limitato numero di copie pubblicate \u00e8 da considerarsi uno dei numeri pi\u00f9 rari dell'intera collezione anche se di valore inferiore all'edizione originale in quanto meno ricercato.\nControversie.\nNel primo numero di Diabolik esordisce un personaggio innovativo nel panorama fumettistico italiano che oltre a essere negativo \u00e8 anche vincente e dotato di un cinismo e una assenza di scrupoli che ne fecero subito un caso editoriale ma non solo in quanto nei primi anni di pubblicazione le autrici vennero pi\u00f9 volte citate per \u00abincitamento alla corruzione\u00bb ma comunque andando sempre assolte.\nIncongruenze.\nNella sceneggiatura de \"Il Re del Terrore\" vi \u00e8 un buco nella trama piuttosto evidente: a circa met\u00e0 della storia viene ritrovato un cadavere sfigurato che il commissario Pol\u00e9 attribuisce a Gustavo Garian, ritenuto colpevole dell'omicidio della Marchesa de Semily. Questo si riveler\u00e0 un trucco usato da Diabolik per sviare le indagini dal ragazzo. In realt\u00e0 questa scelta non ha molto senso, poich\u00e9 Diabolik avr\u00e0 bisogno della firma di Gustavo per impadronirsi del patrimonio dei Garian. E ovviamente per essa sarebbe necessario che il ragazzo sia ritenuto vivo. Nel remake del 2002 la scena del cadavere verr\u00e0 modificata in modo da non creare problemi: ad essere ritrovato sar\u00e0 il corpo di un giardiniere della Marchesa, assieme ad una lettera di confessione circa l'omicidio.\nLe due versioni.\nIl numero 1 ha avuto varie ristampe nel corso degli anni, ma solo una si differenzia in modo significativo dalle altre, ed \u00e8 la \"ristampa\" del 1964, in quanto viene completamente ridisegnata da Luigi Marchesi, e in pratica \u00e8 una nuova versione inedita dell'albo, che viene ad aggiungersi alla versione originaria di Zarcone del 1962: pare che questa necessit\u00e0 sia dovuta al fatto che le sorelle Giussani non fossero per niente soddisfatte dei disegni di Zarcone e che quindi sentirono il bisogno di togliere questa \"macchia\" editoriale, e dare quindi un disegno pi\u00f9 professionale alla loro creatura, che proprio negli anni 63-64 cominciava a riscuotere un clamoroso successo. A conferma di ci\u00f2 possiamo ricordare che le prime ristampe ufficiali dell'Astorina riguardanti il numero uno riproponevano la versione di Marchesi e non quella di Zarcone, quasi a voler sottolineare che il \"vero\" numero uno era il Marchesi e che l'originario Zarcone fu solo una prova editoriale, mal riuscita e da rimuovere in fretta dalla memoria dei lettori. Per cui, caso pi\u00f9 unico che raro, si pu\u00f2 affermare che i numeri uno del re del terrore siano praticamente due, uno versione Zarcone del 1962 e uno versione Marchesi del 1964.\nSequel.\nNel 2000, nel Grande Diabolik n\u00ba4 (Diabolik e Ginko: Tempesta di ricordi) vengono rivelati alcuni retroscena circa il furto dell'eredit\u00e0 dei Garian: per la prima volta si fa cenno al fatto che essa non sia una favolosa somma di denaro, ma una collezione di sette pugnali orientali su cui Diabolik aveva messo gli occhi. Stefano Garian li aveva fatti esporre in un museo e Diabolik era riuscito a recuperarli una prima volta ma era stato poi catturato da Ginko; in seguito era riuscito a scappare semplicemente togliendosi la maschera che indossava e usando il suo vero volto (Ginko ancora non conosceva le sue maschere).\nNel 2005, nel 700\u00ba episodio di Diabolik (\"Settecento gocce di sangue\"), si vede cosa succede dopo la fine del numero uno. Diabolik che era riuscito a non essere trovato camuffandosi da spaventapasseri, ferito dalla pallottola di Ginko utilizza uno dei sette pugnali per curarsi e viene rivelato che ne esiste un ottavo.\nNel 2012 nel n\u00ba28 della serie \"Grande Diabolik\" si vede un'ulteriore scena-sequel de \"Il Re del Terrore\": la morte di Clelia Garian, ormai completamente impazzita e minata nella salute."}
{"id": "676535", "revid": "1305772", "url": "https://it.wikipedia.org/wiki?curid=676535", "title": "Z2", "text": ""}
{"id": "676536", "revid": "1305772", "url": "https://it.wikipedia.org/wiki?curid=676536", "title": "Z3", "text": ""}
{"id": "676537", "revid": "1305772", "url": "https://it.wikipedia.org/wiki?curid=676537", "title": "Z4", "text": ""}
{"id": "676539", "revid": "1305772", "url": "https://it.wikipedia.org/wiki?curid=676539", "title": "Z5", "text": ""}
{"id": "676540", "revid": "1750468", "url": "https://it.wikipedia.org/wiki?curid=676540", "title": "Gloria Stuart", "text": "Biografia.\nFiglia di Alice Deidrick e dell'avvocato Frank Stewart, perse nel 1912 il fratello Thomas per una meningite spinale e nel 1919, all'et\u00e0 di nove anni, le mor\u00ec il padre. Cambi\u00f2 il suo cognome in \"Stuart\" perch\u00e9 meglio si addiceva al palcoscenico. Nel 1930 spos\u00f2 lo scultore Blair Gordon Newell, da cui divorzier\u00e0 nel 1934. Dopo aver recitato al college e in altre compagnie amatoriali, la Stuart venne scoperta al \"Pasadena Playhouse\" e nel 1932 firm\u00f2 un contratto con la Universal Studios. Nello stesso anno venne scelta tra le quindici WAMPAS Baby Stars di quell'anno.\nGrazie al suo talento divenne presto l'attrice preferita del cineasta americano James Whale, che la diresse in \"Il castello maledetto\" (1932) e in \"L'uomo invisibile\" (1933). Dopo diversi problemi alla Universal, la Stuart cambi\u00f2 studio cinematografico, approdando alla 20th Century Fox e partecipando a ben quaranta pellicole per la major americana. Tra di esse ricordiamo \"Il museo degli scandali\" (1933) e \"Rondine senza nido\" (1938), al fianco di Shirley Temple. Pur non diventando mai una vera stella del cinema, ella recit\u00f2 a fianco di grandi attori come Lionel Barrymore, Kay Francis, Claude Rains, Raymond Massey, Paul Lukas, John Boles, John Beal.\nNel 1934, due mesi dopo il divorzio dal primo marito, spos\u00f2 lo sceneggiatore Arthur Sheekman, creatore di gran parte dei soggetti per i film dei Fratelli Marx e uno dei pi\u00f9 cari amici di Groucho Marx, da cui ebbe una figlia, Sylvia. Nel 1939 la Stuart e suo marito partirono per un lungo viaggio intorno al mondo e, al loro ritorno in California, divennero inquilini del celebre complesso \"Garden of Allah\" dove avevano preso domicilio molte star hollywoodiane. Dal suo ritorno, nonostante partecipasse ad altre pellicole, la carriera cinematografica della Stuart and\u00f2 sfumando fino a interrompersi.\nNel 1954 si trasfer\u00ec a Rapallo, nella Riviera ligure, dove inizi\u00f2 a dedicarsi alla pittura a olio, diventando un'apprezzata artista e presentando le sue opere alla prestigiosa Hammer Galleries di New York. Nel 1957 divenne nonna per la prima volta di David Oxley. Nel 1975, dopo una lunga interruzione della sua carriera come attrice, recit\u00f2 per il film tv \"The Legend of Lizzie Borden\" e fece alcune apparizioni televisive negli anni successivi.\nNel 1981 torn\u00f2 al cinema con il film \"L'ospite d'onore\", affiancata dall'attore irlandese Peter O'Toole, che per quell'interpretazione conquist\u00f2 una candidatura al premio Oscar. L'attrice torn\u00f2 ad essere richiestissima tanto da partecipare negli anni seguenti a numerose serie televisive statunitensi. Nel 1983, cinque anni dopo essere rimasta vedova di Sheekman, si leg\u00f2 al tipografo Ward Ritchie, che mor\u00ec nel 1996. Paradossalmente, la Stuart raggiunse la celebrit\u00e0 mondiale in tarda et\u00e0, con la sua partecipazione al kolossal cinematografico \"Titanic\": fu proprio nel 1997, a distanza di sessantaquattro anni dal suo primo film, che Hollywood diede la grande occasione all'ottantasettenne attrice, scritturandola per il film di James Cameron che usc\u00ec l'anno seguente. Nel 1998 ricevette numerosi riconoscimenti internazionali per la sua interpretazione in \"Titanic\" e ottenne anche una candidatura all'Oscar come miglior attrice non protagonista.\nL'ultima apparizione della Stuart in un film risale al 2004 in \"La terra dell'abbondanza\" di Wim Wenders, ma continu\u00f2 a rilasciare interviste e testimonianze negli anni successivi. Il 27 maggio 2009, a quasi 99 anni, fu ospite dell'evento per il centesimo compleanno della sua cara amica e quasi coetanea Dolores Hope, vedova del comico Bob Hope. Il 4 luglio 2010, ancora attiva e in buone condizioni fisiche, festeggi\u00f2 il suo centesimo compleanno, risultando una delle attrici americane pi\u00f9 longeve. Mor\u00ec nel suo appartamento di Los Angeles all'et\u00e0 di 100 anni il 26 settembre 2010 a causa di un cancro ai polmoni."}
{"id": "676541", "revid": "29244", "url": "https://it.wikipedia.org/wiki?curid=676541", "title": "Camera di ricompressione", "text": ""}
{"id": "676542", "revid": "29244", "url": "https://it.wikipedia.org/wiki?curid=676542", "title": "Camera per terapia iperbarica", "text": ""}
{"id": "676543", "revid": "29244", "url": "https://it.wikipedia.org/wiki?curid=676543", "title": "Camera iperbarica", "text": ""}
{"id": "676544", "revid": "1305772", "url": "https://it.wikipedia.org/wiki?curid=676544", "title": "Z6", "text": ""}
{"id": "676546", "revid": "1305772", "url": "https://it.wikipedia.org/wiki?curid=676546", "title": "Z7", "text": ""}
{"id": "676548", "revid": "1305772", "url": "https://it.wikipedia.org/wiki?curid=676548", "title": "Z8", "text": ""}
{"id": "676549", "revid": "1305772", "url": "https://it.wikipedia.org/wiki?curid=676549", "title": "Z9", "text": ""}
{"id": "676551", "revid": "767487", "url": "https://it.wikipedia.org/wiki?curid=676551", "title": "Contea di Atlantic", "text": "La contea di Atlantic, in inglese Atlantic County, \u00e8 una contea del New Jersey meridionale negli Stati Uniti.\nGeografia fisica.\nLa contea confina a nord-est con la contea di Burlington ed ha un confine marittimo nella \"Great Bay\" con la contea di Ocean, ad est si affaccia sull'Oceano Atlantico, a sud confina con la contea di Cape May, ad ovest con la contea di Cumberland ed a nord-ovest con le contee di Gloucester e di Camden.\nLarga parte della contea ricade nella regione di Pine Barrens ed il territorio \u00e8 ricoperto da zone umide ricche di foreste.\nIl territorio \u00e8 pianeggiante ed \u00e8 costituito prevalentemente da suoli alluvionali. \nLa regione nord-orientale \u00e8 drenata dal fiume Mullica che segna buona parte del confine nord-orientale prima di sfociare nella Great Bay. Il resto del territorio \u00e8 drenato dal fiume Great Egg Harbour che scorre nell'area centrale e sfocia con un lungo estuario nell'oceano formando parte del confine meridionale. Il rimanente confine con la contea di Cape May \u00e8 segnato dal fiume Tuckahoe che sfocia nell'estuario del Great Egg Harbour.\nLa costa \u00e8 protetta dall'Oceano da una serie di isole costiere. Le principali sono \"Abesecon\", \"Brigantine\" e \"Homers\".\nLa citt\u00e0 principale \u00e8 Atlantic City, citt\u00e0 balneare e delle case da gioco, posta sull'isola di Abesecon."}
{"id": "676552", "revid": "21583", "url": "https://it.wikipedia.org/wiki?curid=676552", "title": "N+1 (rivista italiana)", "text": "n+1 \u00e8 una rivista trimestrale nata nella primavera del 2000. La redazione si propone di affrontare in modo scientifico i problemi della trasformazione sociale. Ha sostituito uno stampato informale di cui furono diffusi 40 numeri a partire dal 1981. Direttore responsabile \u00e8 Diego Gabutti. Reg. trib. Torino n. 5401 del 2000. Sedi: Torino e Roma.\nSezioni e rubriche fisse: Editoriale, Articoli, Rassegna (fatti salienti del trimestre), Spaccio al bestione trionfante (presa di distanza dai luoghi comuni), Terra di confine (anticipazioni della societ\u00e0 futura presenti in questa), Recensioni, Doppia direzione (rapporto con i lettori).\nIl progetto editoriale.\n\"n+1\" \u00e8 una espressione che ricorda il principio di ricorrenza completo di Poincar\u00e9: n+1 (la societ\u00e0 futura) \u00e8 il successore che integra la serie precedente degli n (le societ\u00e0 passate). Il capitalismo (ancora n) non corrisponde pi\u00f9 al suo contenuto, dato che ha gi\u00e0 sviluppato, potenzialmente, i caratteri della societ\u00e0 futura (socializzazione estrema della produzione e sopravvivenza della propriet\u00e0 privata come puro fatto politico, inutile e dannoso). L'espressione \"n+1\" venne utilizzata da Amadeo Bordiga in uno scritto del 1958, sistemato nel volume \"Dottrina dei modi di produzione\", pubblicato come supplemento dalla rivista. \nSecondo la pagina \"Chi siamo\" del sito, la scelta dell'espressione \"n+1\" \u00e8 legata alla necessit\u00e0 di de-semantizzare il titolo per ottenere una distinzione anche formale rispetto al cosiddetto marxismo-leninismo e dal diffuso conformismo che ebbe origine dalla degenerazione della Terza Internazionale.\nLa rivista tende quindi a sviluppare in ogni direzione il significato di una celebre definizione di Marx sulle trasformazioni economico-sociali: il comunismo non \u00e8 un modello di societ\u00e0 da costruire ma \u00e8 la dinamica reale che abolisce lo stato di cose presente e prepara la societ\u00e0 futura.\nMarx intendeva dire che questo modo di produzione tende ad autosopprimersi continuamente a causa dei suoi caratteri specifici e che solo in questa dinamica suscita quelle forze sociali organizzate che diventano anticipatrici di una societ\u00e0 nuova (partito storico). Questa impostazione \u00e8 evidenziata da una citazione presente sulla Home page della rivista:\nIn pratica il lavoro editoriale rifletterebbe un assunto scientifico: si pu\u00f2 parlare della societ\u00e0 futura non come di una vaga aspirazione utopistica ma come di un preciso processo basato su dati oggettivi, quantificabili e formalizzabili mediante modelli utilizzati in diverse discipline della scienza attuale.\nStoria, programma e metodo.\nIl lavoro di n+1 si collega a quello della Sinistra comunista italiana, formatasi nel 1912 all'interno del Partito Socialista Italiano. Sviluppatasi dopo la Prima Guerra Mondiale come Frazione Intransigente Rivoluzionaria si costitu\u00ec infine in Partito comunista d'Italia nel 1921 a Livorno con la scissione dal PSI. La corrente, avversata sia dalla Terza Internazionale \"bolscevizzata\" che dal fascismo, sopravvisse all'estero dal 1926 al 1943. Durante la Seconda Guerra Mondiale si ricostitu\u00ec in Partito Comunista Internazionalista (Internazionale dal 1965 al 1982, quando si sciolse in quanto tale). Alcuni redattori hanno lavorato con i vecchi militanti del '21, ormai tutti scomparsi.\nAllo scioglimento dell'organizzazione alcuni militanti iniziarono a pubblicare uno stampato informale (\"Lettera ai compagni\") la cui distribuzione fu poi alla base di quella della rivista. I primi venti numeri di tale stampato rispecchiavano nel contenuto il suo titolo, ed erano effettivamente lavori di discussione fra militanti della Sinistra comunista che si collegavano al lavoro rivoluzionario di Amadeo Bordiga. I successivi venti (ne uscirono in tutto 40 con un paio di supplementi) uscirono fino al 1999, quando lo stampato fu sostituito dal periodico \"n+1\".\nLa rivista non \u00e8 espressione di un partito o di un gruppo politico ma di un lavoro collettivo attorno al suddetto progetto di anticipazione anti-utopistica della societ\u00e0 futura. Il gruppo di lavoro non esclude tuttavia il ruolo del partito nella trasformazione rivoluzionaria della societ\u00e0. La redazione lavora quasi esclusivamente in rete. Quattro volte all'anno si riunisce fisicamente per il piano di lavoro invitando anche i lettori.\nCuriosit\u00e0: la redazione ha sempre utilizzato il metodo wiki, gi\u00e0 sperimentato dal Partito Comunista Internazionalista negli anni '50. All'epoca i testi erano considerati come dei \"semilavorati\" in continua elaborazione; se ne occupava un gruppo chiamato scherzosamente dei \"negri\" (dal nome dell'atelier collettivo che produceva i romanzi di Alexandre Dumas padre). Anche per questo motivo gli articoli non sono firmati.\nArchivio storico e network.\nL'archivio storico curato da n+1 contiene migliaia di testi cartacei in via di digitalizzazione e pubblicazione su Internet. Inizi\u00f2 a formarsi nel 1970 intorno al materiale che vecchi esponenti della Sinistra Comunista \"italiana\" passarono ai giovani; negli anni successivi s'ingrand\u00ec con ulteriori documenti man mano pubblicati o rinvenuti in archivi pubblici e privati. Verso la met\u00e0 degli anni '80 inizi\u00f2 la digitalizzazione dei documenti col criterio della selezione tematica in vista della loro pubblicazione in una collana di libri (\"Quaderni internazionalisti\", ora \"Quaderni di n+1\"). Prima della generalizzazione di Internet, gli stessi documenti furono diffusi anche attraverso una rete BBS (\"Quaderni internazionalisti\"). Questa fu presto soppiantata dalla rapidissima affermazione del Web, che divenne il mezzo pi\u00f9 efficace per far conoscere materiali oscurati dalla storiografia ufficiale. Tutto il materiale dell'archivio elettronico \u00e8 liberamente consultabile e, se digitalizzato, scaricabile\nAffianca l'archivio una biblioteca di circa 20.000 volumi \nLa pubblicazione dell'edizione cartacea e la sua presenza sul Web \u00e8 affiancata dalla diffusione di una newsletter quindicinale gratuita, dall'attivit\u00e0 sui social network e da due strumenti di lavoro in rete, Chicago86 (scioperi, coordinamento e condizioni di lavoro) e QuinternaLab (laboratorio di interfaccia).\nPosizioni critiche nei confronti di n+1.\nIl lavoro di n+1 \u00e8 criticato in special modo dai partiti e gruppi politici che si ricollegano al periodo \"bolscevizzato\" della Terza Internazionale. Le critiche riguardano ad esempio:"}
{"id": "676554", "revid": "339392", "url": "https://it.wikipedia.org/wiki?curid=676554", "title": "Zeptobit", "text": ""}
{"id": "676556", "revid": "834", "url": "https://it.wikipedia.org/wiki?curid=676556", "title": "Zeptobyte", "text": ""}
{"id": "676558", "revid": "834", "url": "https://it.wikipedia.org/wiki?curid=676558", "title": "Zeptobar", "text": ""}
{"id": "676559", "revid": "834", "url": "https://it.wikipedia.org/wiki?curid=676559", "title": "Zettabar", "text": ""}
{"id": "676560", "revid": "834", "url": "https://it.wikipedia.org/wiki?curid=676560", "title": "Zeptoampere", "text": ""}
{"id": "676561", "revid": "834", "url": "https://it.wikipedia.org/wiki?curid=676561", "title": "Zettaampere", "text": ""}
{"id": "676565", "revid": "599013", "url": "https://it.wikipedia.org/wiki?curid=676565", "title": "Zc", "text": ""}
{"id": "676567", "revid": "834", "url": "https://it.wikipedia.org/wiki?curid=676567", "title": "Zeptocoulomb", "text": ""}
{"id": "676568", "revid": "834", "url": "https://it.wikipedia.org/wiki?curid=676568", "title": "Zettacoulomb", "text": ""}
{"id": "676570", "revid": "2217068", "url": "https://it.wikipedia.org/wiki?curid=676570", "title": "Joanna Angel", "text": "Biografia.\nJoanna \u00e8 nata a New York, ma cresciuta a River Edge (nel New Jersey), da padre statunitense e da madre israeliana, ambedue ebrei ortodossi, ma ha frequentato una scuola superiore pubblica. Dopo essersi diplomata all'et\u00e0 di 17 anni, si \u00e8 iscritta alla Rutgers University, dove si \u00e8 laureata in letteratura inglese.\nDopo essersi laureata, ha creato il sito BurningAngel, un sito pornografico di genere alternativo. Il suo sito ricalcava il famoso sito SuicideGirls, ma offriva, a differenza di questo, delle immagini e dei video molto pi\u00f9 espliciti sessualmente.\nJoanna ha scritto, prodotto, diretto e interpretato numerosi film. Oggi \u00e8 sotto un contratto esclusivo con la VCA Pictures, ed \u00e8 rappresentata dall'agenzia Bad Ass Models.\nGrazie al successo ottenuto da BurningAngel Joanna \u00e8 stata intervistata da numerose riviste e giornali, incluso un articolo del \"New York Times\". Ha numerosi tatuaggi sul suo corpo: un teschio sulla spalla destra, Medusa sul braccio sinistro, un diamante vicino al pube, un teschio fiammeggiante con la scritta \"\"So It Goes\" sul braccio sinistro, un fiocco con ossa di teschio incrociate su ogni gamba, una sirena sulla gamba destra, delle ciliegie sulle dita della mano sinistra, una sirena con la scritta \"Daddy's Little Princess\" sul polpaccio sinistro mentre sul destro \"Damn this foolish heart\" , una pantera sul collo e molti altri.\nNel 2018 ha pubblicato un suo libro \"Club 42: A Choose-Your-Own Erotic Fantasy\"\"."}
{"id": "676571", "revid": "599013", "url": "https://it.wikipedia.org/wiki?curid=676571", "title": "Zd", "text": ""}
{"id": "676573", "revid": "599013", "url": "https://it.wikipedia.org/wiki?curid=676573", "title": "Ze", "text": ""}
{"id": "676576", "revid": "287204", "url": "https://it.wikipedia.org/wiki?curid=676576", "title": "Uz (Bibbia)", "text": "Uz () \u00e8 un territorio menzionato nella Bibbia, esclusivamente nell'Antico Testamento.\nIl toponimo \u00e8 citato nella Bibbia tre volte: nel Libro di Giobbe, in Geremia, e nelle Lamentazioni.\nLocalizzazione.\nNon se ne conosce la sua ubicazione certa. Secondo i testi biblici, ed in particolare il racconto di Giobbe, personaggio nativo di Uz, si presume che il paese avesse una citt\u00e0 fortificata con porte d'ingresso; in Lamentazioni l'autore fa coincidere Uz con Edom, antico regno situato a sud di Israele e dell'attuale Giordania.\nChe Uz coincidesse con il Regno di Edom \u00e8 una tesi avvalorata anche dal fatto che secondo una tradizione talmudica il Libro di Giobbe potrebbe essere stato scritto da Mos\u00e8 dal momento che sia il paese di Uz che quello di Edom erano confinanti con Madian, dove Mos\u00e8 visse per 40 anni e dove avrebbe potuto apprendere il resoconto della storia di Giobbe, personaggio vissuto probabilmente all'epoca del patriarca Abraamo, se non prima.\nSe davvero il territorio di Uz ed Edom hanno avuto la stessa localizzazione va ipotizzata, solo su basi bibliche, anche la possibile successione temporale dei due toponimi in quanto il termine Uz, collegandolo al racconto di Giobbe, sarebbe riconducibile ad un periodo storico in cui i Caldei erano ancora nomadi e non avevano creato insediamenti urbani; il termine Edom \u00e8 riferito ai discendenti di Esa\u00f9, figlio di Isacco sarebbe pertanto temporalmente successivo.\nAltre ipotesi sulla sua localizzazione collocano Uz nel sud della Penisola arabica; ad est di Petra, in Giordania; o nel sud est dell'Uzbekistan."}
{"id": "676577", "revid": "834", "url": "https://it.wikipedia.org/wiki?curid=676577", "title": "Zeptofarad", "text": ""}
{"id": "676578", "revid": "599013", "url": "https://it.wikipedia.org/wiki?curid=676578", "title": "Zg", "text": ""}
{"id": "676579", "revid": "834", "url": "https://it.wikipedia.org/wiki?curid=676579", "title": "Zeptogrammo", "text": ""}
{"id": "676580", "revid": "834", "url": "https://it.wikipedia.org/wiki?curid=676580", "title": "Zettagrammo", "text": ""}
{"id": "676584", "revid": "599013", "url": "https://it.wikipedia.org/wiki?curid=676584", "title": "Zh", "text": ""}
{"id": "676585", "revid": "834", "url": "https://it.wikipedia.org/wiki?curid=676585", "title": "Zeptohenry", "text": ""}
{"id": "676586", "revid": "834", "url": "https://it.wikipedia.org/wiki?curid=676586", "title": "Zettahenry", "text": ""}
{"id": "676594", "revid": "599013", "url": "https://it.wikipedia.org/wiki?curid=676594", "title": "Zi", "text": ""}
{"id": "676606", "revid": "599013", "url": "https://it.wikipedia.org/wiki?curid=676606", "title": "Zj", "text": ""}
{"id": "676610", "revid": "834", "url": "https://it.wikipedia.org/wiki?curid=676610", "title": "Zeptojoule", "text": ""}
{"id": "676612", "revid": "834", "url": "https://it.wikipedia.org/wiki?curid=676612", "title": "Zettajoule", "text": ""}
{"id": "676619", "revid": "599013", "url": "https://it.wikipedia.org/wiki?curid=676619", "title": "Zk", "text": ""}
{"id": "676623", "revid": "834", "url": "https://it.wikipedia.org/wiki?curid=676623", "title": "Zeptokelvin", "text": ""}
{"id": "676625", "revid": "834", "url": "https://it.wikipedia.org/wiki?curid=676625", "title": "Zettakelvin", "text": ""}
{"id": "676627", "revid": "1861950", "url": "https://it.wikipedia.org/wiki?curid=676627", "title": "Zl", "text": ""}
{"id": "676629", "revid": "834", "url": "https://it.wikipedia.org/wiki?curid=676629", "title": "Zeptolitro", "text": ""}
{"id": "676630", "revid": "599013", "url": "https://it.wikipedia.org/wiki?curid=676630", "title": "Zm", "text": ""}
{"id": "676631", "revid": "834", "url": "https://it.wikipedia.org/wiki?curid=676631", "title": "Zettalitro", "text": ""}
{"id": "676633", "revid": "599013", "url": "https://it.wikipedia.org/wiki?curid=676633", "title": "Zn", "text": ""}
{"id": "676634", "revid": "486946", "url": "https://it.wikipedia.org/wiki?curid=676634", "title": "Rattfratz", "text": ""}
{"id": "676635", "revid": "486946", "url": "https://it.wikipedia.org/wiki?curid=676635", "title": "Rattikarl", "text": ""}
{"id": "676636", "revid": "133248", "url": "https://it.wikipedia.org/wiki?curid=676636", "title": "Zeptonewton", "text": ""}
{"id": "676638", "revid": "133248", "url": "https://it.wikipedia.org/wiki?curid=676638", "title": "Zettanewton", "text": ""}
{"id": "676639", "revid": "198277", "url": "https://it.wikipedia.org/wiki?curid=676639", "title": "Prima Divisione", "text": "La Prima Divisione era il nome dato, nel corso degli anni venti e fino al 1926, al massimo campionato italiano di calcio.\nIl torneo ebbe anche edizioni successive, ma con un continuo declassamento e snaturamento del concetto originario della competizione, scendendo progressivamente dal secondo al quarto livello del calcio italiano, fino alla sua definitiva scomparsa nel 1959.\nStoria.\nOrigini.\nFu istituito nel 1921 in seguito alla scissione fra la FIGC e le maggiori societ\u00e0 dell'epoca che avevano costituito una propria associazione privata, la CCI. Il campionato italiano di Prima Categoria infatti, disputato ad inizio secolo da poche squadre dell'Italia nord-occidentale, si era poi ingrandito fino ad arrivare, nel 1920, alla cifra-record di 88 partecipanti complessive. Le maggiori formazioni, interessate ad un torneo pi\u00f9 elitario, accolsero con entusiasmo un piano volto in tal senso presentato nell'estate del 1921, ma tale progetto fu respinto dalle piccole societ\u00e0, causando dunque la spaccatura della Federazione.\nNel 1922 si disputarono cos\u00ec due campionati, la Prima Categoria FIGC vinta dalla sorprendente Novese e la Prima Divisione CCI vinta da una Pro Vercelli giunta al canto del cigno. Dopo un anno tuttavia, consci dell'insostenibilt\u00e0 della situazione, i dirigenti delle due organizzazioni addivenirono ad un accordo per la riunificazione del campionato che, dopo un anno di transizione, ritorn\u00f2 alla formula ideata da Vittorio Pozzo, ma finalmente sotto le insegne della FIGC.\nNel 1923 e nel 1924 il Genoa complet\u00f2 la sua epopea vincendo i suoi due ultimi titoli e facendo in tempo a divenire la prima societ\u00e0 a fregiarsi dello scudetto. La riforma del 1922 aveva definitivamente cambiato il calcio italiano, che si avviava verso il professionismo, chiudendo le porte alle provinciali e a molte Grandi di inizio secolo. Nuove forze facevano irruzione nel campionato.\nLe sfide tra piemontesi, genoani e bolognesi.\nIl 24 luglio 1923 fu una data storica per il calcio italiano, poich\u00e9 l'elezione di Edoardo Agnelli alla presidenza della Juventus segn\u00f2 l'ingresso della potentissima famiglia torinese proprietaria della FIAT nelle vicende del campionato. Gli abbondanti capitali di Casa Agnelli fecero rifiorire il sodalizio bianconero, in gravissima crisi dai tempi della scissione che aveva fatto nascere il , e lo portarono nel giro di tre decenni a diventare la pi\u00f9 titolata squadra italiana.\nNel frattempo per\u00f2 nacque anche l'astro del Bologna che, sospinto dalle reti del bomber Angelo Schiavio, raggiunse lo scudetto nel 1925 dopo un'interminabile e polemicissima serie di finali contro i genoani, segnate da gravi disordini di ordine pubblico che sfociarono addirittura in scontri con colpi di armi da fuoco.\nCon la prima storica Grande del campionato definitivamente avviata sul viale del tramonto, le due nuove Potenze del torneo si ritrovarono a contendersi direttamente fra loro la vittoria l'anno successivo, e stavolta a prevalere furono i bianconeri che si aggiudicarono il loro secondo scudetto a ventun anni di distanza dal primo.\nNell'estate del 1926 con la Carta di Viareggio il governo fascista riorganizz\u00f2 il campionato abolendo la divisione fra Nord e Sud, inaccettabile dal punto di vista degli ideali nazionalistici del regime. Le vecchie Leghe Nord e Sud vennero di conseguenza smantellate: diciassette formazioni provenienti dall'ex Lega Nord e tre formazioni provenienti dall'ex Lega Sud, l'Alba Roma, la Fortitudo Roma e il , furono iscritte alla nuova Divisione Nazionale che apriva ufficialmente le porte al professionismo.\nStruttura.\nLa formula ordinaria del campionato prevedeva due gironi da 12 squadre ciascuno (nel 1923, invece, furono tre), gestiti da un apposito organismo, la Lega Nord. Le vincitrici si sarebbero sfidate in una finale in andata e ritorno per determinare il Campione settentrionale. Al Sud invece il meccanismo continuava uguale a come era organizzato nell'ambito della defunta Prima Categoria, cio\u00e8 con campionati locali, gestiti dai Comitati Regionali, ora per\u00f2 riuniti sotto un organismo pi\u00f9 ampio denominato Lega Sud. Una finalissima avrebbe poi messo di fronte i vincitori del Nord con quelli del Sud al fine di assegnare il titolo di Campione d'Italia.\nRetrocessioni.\nNella maggior parte delle edizioni la squadra ultima classificata di ciascun girone di Lega Nord scendeva l'anno successivo direttamente in Seconda Divisione. Eccedettero alla regola le stagioni 1922 (nella quale gli stessi club si auto-votarono una regola per cui le ultime classificate settentrionali disputavano qualificazioni salvezza contro le migliori compagini di Seconda Divisione) e 1923 (con quattro retrocessioni dirette nei gironi Nord). Nel 1924, inoltre, furono le penultime classificate a disputare dei play-out, mentre nel 1925, a causa dell'iscrizione in sovrannumero del Mantova, uno dei due gironi fu eccezionalmente a 13 squadre, per cui si stabil\u00ec che anche la penultima classificata di questo raggruppamento sarebbe retrocessa.\nUn vago meccanismo relegatorio, seppure pi\u00f9 instabile a causa delle continue fusioni e soppressioni di societ\u00e0 in dissesto sportivo e finanziario, era in vigore nei campionati regionali del Sud, anche se qui, non essendo stato ancora stabilito pienamente il titolo sportivo, ci si poteva iscrivere ancora alle categorie in maniera parzialmente libera a seconda delle proprie capacit\u00e0 finanziarie.\nVincitori.\nQuesta \u00e8 la lista delle squadre vincitrici della \"Prima Divisione\" nel periodo in cui essa era la massima serie:\nIl declassamento del torneo.\nI fasti della \"Prima Divisione\" furono di breve durata. Il suo meccanismo era gi\u00e0 in origine concepito come una fase di passaggio verso l'istituzione di un campionato nazionale e a girone unico come avveniva da decenni in Inghilterra. Fu cos\u00ec che nel 1926 le sue migliori societ\u00e0 furono promosse in un neo-costituito torneo, la Divisione Nazionale, finalmente unificato fra Nord e Sud. La \"Prima Divisione\" formalmente continu\u00f2 ad essere disputata, ma era ora ridotta, senza pi\u00f9 lo scudetto in palio, a rappresentare il \"secondo livello\" del campionato italiano.\nUna volta divenuta la serie cadetta del calcio tricolore, la \"Prima Divisione\" mantenne ancora una finale a livello nazionale ma, seppure la competizione fosse gestita dal nuovo \"Direttorio Divisioni Superiori\" come accadeva alla massima categoria, il torneo non si struttur\u00f2 pi\u00f9 su gironi nazionali come in precedenza, ma assunse un \"format\" basato su quattro gironi interregionali improntati su criteri geografici di vicinanza, esattamente come accadeva in precedenza per la Seconda Divisione. Le vincenti di ognuno dei quattro gironi sarebbero state promosse in Divisione Nazionale.\nCon il trascorrere degli anni poi fu ulteriormente declassata, a causa della progressiva suddivisione del livello superiore, la \"Divisione Nazionale\", in pi\u00f9 serie. Nel 1928, infatti, la FIGC stabil\u00ec che il campionato di massima serie, la Divisione Nazionale, si sarebbe sdoppiata in due serie a girone unico: la \"Divisione Nazionale Serie A\" (o semplicemente Serie A) e la \"Divisione Nazionale Serie B\" (o semplicemente Serie B). Conseguenza di questa riforma fu che la Prima Divisione fu ulteriormente declassata rappresentando il \"terzo livello\" a partire dal 1929: la Prima Divisione avrebbe continuato a mettere in palio tre o quattro promozioni nella \"Divisione Nazionale\" della stagione successiva, ma non pi\u00f9 nella massima serie (Serie A), bens\u00ec in Serie B. Vennero inoltre ampliati i gironi aumentando le domeniche di gara, aumentando gli organici fini a poter ricomprendere tanti club quanti afferivano alla Lega Nord prima delle riforme del 1926. Quando poi la FIGC nel 1934 stabil\u00ec di istituire il campionato di \"Divisione Nazionale Serie C\" (o semplicemente Serie C) a partire dalla stagione 1935-1936, la Prima Divisione fu ulteriormente declassata: le migliori sei classificate di ogni girone di Prima Divisione 1934-1935 si qualificarono al nuovo campionato di \"Divisione Nazionale Serie C\", mentre le rimanenti squadre andarono a costituire la nuova \"Prima Divisione\", che non solo venne declassata a \"quarto livello\", ma perse anche il carattere di campionato interregionale/nazionale (era fino ad allora gestita dal D.D.S., la stessa lega che gestiva i campionati di Serie A e Serie B), venendo affidata, da allora in poi, alla gestione dei Comitati Regionali. I campionati regionali di Prima Divisione (gestiti dai Direttori di Zona) continuavano ancora a mettere in palio delle promozioni in Divisione Nazionale, ma non pi\u00f9 in Serie B, bens\u00ec in Serie C. Negli anni successivi fu ulteriormente declassata, rappresentando il \"quinto livello\" dal 1948 (a causa dell'istituzione del campionato interregionale di Promozione tra la Serie C e la Prima Divisione) e il \"sesto livello\" dal 1952 con la nascita della IV Serie e della Promozione.\nFu infine definitivamente abolita nel 1959 con la riforma che port\u00f2 alla creazione delle tre categorie dilettantistiche regionali.\nDal 2008 al 2014 viene chiamata Lega Pro Prima Divisione la vecchia Serie C1."}
{"id": "676642", "revid": "599013", "url": "https://it.wikipedia.org/wiki?curid=676642", "title": "Zo", "text": ""}
{"id": "676645", "revid": "486946", "url": "https://it.wikipedia.org/wiki?curid=676645", "title": "Habitak", "text": ""}
{"id": "676646", "revid": "599013", "url": "https://it.wikipedia.org/wiki?curid=676646", "title": "Zp", "text": ""}
{"id": "676648", "revid": "486946", "url": "https://it.wikipedia.org/wiki?curid=676648", "title": "Ibitak", "text": ""}
{"id": "676649", "revid": "486946", "url": "https://it.wikipedia.org/wiki?curid=676649", "title": "Rettan", "text": ""}
{"id": "676651", "revid": "27723", "url": "https://it.wikipedia.org/wiki?curid=676651", "title": "ZR", "text": ""}
{"id": "676652", "revid": "599013", "url": "https://it.wikipedia.org/wiki?curid=676652", "title": "Zs", "text": ""}
{"id": "676653", "revid": "834", "url": "https://it.wikipedia.org/wiki?curid=676653", "title": "Zettasecondo", "text": ""}
{"id": "676654", "revid": "228587", "url": "https://it.wikipedia.org/wiki?curid=676654", "title": "Zeptosiemens", "text": ""}
{"id": "676656", "revid": "17883", "url": "https://it.wikipedia.org/wiki?curid=676656", "title": "Zettasiemens", "text": ""}
{"id": "676658", "revid": "599013", "url": "https://it.wikipedia.org/wiki?curid=676658", "title": "Zt", "text": ""}
{"id": "676661", "revid": "123198914", "url": "https://it.wikipedia.org/wiki?curid=676661", "title": "Isa B", "text": "Biografia.\nEsordisce nel 1992 sul canale musicale satellitare Match Music (parte della cui programmazione veniva replicata anche da diverse televisioni locali), in cui lavora ininterrottamente come conduttrice di diversi programmi per 10 anni.\nNel frattempo collabora con Italia 1, presentando insieme a Samuele Bersani e Elenoire Casalegno la prima edizione del programma musicale \"Jammin\"' e con Rai 2 dove presenta il programma settimanale \"Irregular Station\" e la striscia giornaliera \"Doppia v\u00f9\".\nTra le emittenti radiofoniche negli anni ha lavorato per Radio Deejay, Radio Capital, Radio 101 e altre.\nNel 2006 conduce su Match Music il programma \"Hot\", in onda da luned\u00ec a venerd\u00ec in compagnia di Karim De Martino e Alan Caligiuri. Nonostante la sua carriera radio/televisiva non ha mai abbandonato le esibizioni come \"vocalist\" nelle serate in discoteca. Nel 2009 partecipa come DJ al programma di Italia 1 Colorado Caf\u00e8.\nTra il 2016 e il 2018 \u00e8 prima vocalist italiana al Pacha Ibiza. Per la serata Paris by night cura la direzione artistica del Twiga di Marina di Pietra Santa. Rinnova totalmente la proposta musicale, creando con successo format esclusivi per il Dinner Show e la parte dedicata al club. Attualmente \u00e8 la voce ufficiale del format #cubed, del duo di dj The Cube Guys, formato da Roberto Intrallazzi e Luca Provera\nNel febbraio 2018 inizia un progetto soulful con il gruppo di musicisti D\u2019Andy &amp; Bodyles, tra cui vi hanno preso parte Danny Losito, Simona Bencini, Paola Iezzi.\nNel frattempo continua collaborazioni con i dj italiani ed internazionali. "}
{"id": "676663", "revid": "827882", "url": "https://it.wikipedia.org/wiki?curid=676663", "title": "Zeptotesla", "text": ""}
{"id": "676664", "revid": "486946", "url": "https://it.wikipedia.org/wiki?curid=676664", "title": "Zettatesla", "text": ""}
{"id": "676665", "revid": "287204", "url": "https://it.wikipedia.org/wiki?curid=676665", "title": "Gerhard Schroder", "text": ""}
{"id": "676666", "revid": "599013", "url": "https://it.wikipedia.org/wiki?curid=676666", "title": "Zv", "text": ""}
{"id": "676667", "revid": "834", "url": "https://it.wikipedia.org/wiki?curid=676667", "title": "Zeptovolt", "text": ""}
{"id": "676668", "revid": "834", "url": "https://it.wikipedia.org/wiki?curid=676668", "title": "Zettavolt", "text": ""}
{"id": "676671", "revid": "599013", "url": "https://it.wikipedia.org/wiki?curid=676671", "title": "Zw", "text": ""}
{"id": "676672", "revid": "834", "url": "https://it.wikipedia.org/wiki?curid=676672", "title": "Zeptowatt", "text": ""}
{"id": "676673", "revid": "834", "url": "https://it.wikipedia.org/wiki?curid=676673", "title": "Zettawatt", "text": ""}
{"id": "676675", "revid": "599013", "url": "https://it.wikipedia.org/wiki?curid=676675", "title": "Zx", "text": ""}
{"id": "676677", "revid": "599013", "url": "https://it.wikipedia.org/wiki?curid=676677", "title": "Zy", "text": ""}
{"id": "676680", "revid": "466539", "url": "https://it.wikipedia.org/wiki?curid=676680", "title": "Stanislao Leszczy\u0144ski", "text": "La prima attivit\u00e0 politica.\nStanislao nacque da Anna Jablonowska e dal conte Rafa\u0142 Leszczy\u0144ski di Lesino. I membri della famiglia Leszczy\u0144ski erano fin dal 1473 conti del Sacro Romano Impero. Egli fu al servizio del re di Polonia Giovanni III Sobieski e del suo successore Augusto II come diplomatico. Fu anche ministro del tesoro. Il 10 maggio 1698 spos\u00f2 in Cracovia la contessa Caterina Opali\u0144ska (Pozna\u0144, 3 settembre 1680 - Lun\u00e9ville, 19 marzo 1747), figlia del conte di Bnin Jan Karol Opali\u0144ski e della contessa Sofia Anna Czarnkowska. L'anno successivo nacque la figlia Anna e nel 1703 la seconda, Maria.\nNel 1697 la Dieta di Polonia elesse Federico-Augusto I di Sassonia re di Polonia con il nome di Augusto II. La Grande guerra del nord (1700 - 1721) fra la Russia dello zar Pietro I, il re di Polonia Augusto II ed il re di Danimarca Federico IV contro il regno di Svezia stava prendendo un andamento diverso dal previsto.\nInvece delle vittorie in campo aperto nella zona del Baltico, Augusto II non ottenne alcun successo contro il re Carlo XII di Svezia, al contrario dal 1702 il territorio polacco divenne addirittura un \u201cterreno da parata\u201d e di guerra per le truppe svedesi. Dopo la vittoria di Cracovia e la conquista di Thorn da parte di Carlo XII, la posizione economica e militare di Augusto II divenne disperata. A causa del devastante seguito della guerra la nobilt\u00e0 polacca si divise in diverse fazioni, fra le quali la Confederazione di Varsavia, che spingeva per la fine della guerra. Ad essa si un\u00ec Stanislao che concluse nel 1704 una trattativa di pace con Carlo XII.\nIl primo regno.\nLa fiducia di Carlo XII in Stanislao Leszczy\u0144ski fu determinante per la scelta del re: Stanislao pot\u00e9 cos\u00ec imporsi sulla candidatura, proposta dalla Francia, del principe Francesco-Luigi di Borbone-Conti (detto il \"Gran Conti\"). Stanislao prevalse anche sugli altri due candidati: il lituano principe di Radziwill ed il magnate polacco Jerzy Dominik Lubomirski. Il 12 luglio 1704 Stanislao ottenne dagli aderenti alla \"Dieta di Varsavia\" l'elezione a re di Polonia.\nL'occupazione del Ducato di Sassonia e l'incombente bancarotta dello stato indussero il 13 ottobre 1706 il sempre influenzabile Consiglio Segreto a sottoscrivere un trattato di pace con gli svedesi, il trattato di Altranst\u00e4dt. Il 31 dicembre 1706 Augusto II sottoscrisse il trattato di pace redatto in sua assenza e la rinuncia al trono di Polonia e Lituania. Ma gli aderenti alla \"Dieta di Sandomir\" si astennero dal partecipare all'elezione e rifiutarono il riconoscimento della successione al trono da parte di Stanislao. Il 4 ottobre si svolsero i festeggiamenti per l'incoronazione.\nIl destino politico di Stanislao era strettamente legato alle sorti militari di Carlo XII di Svezia. Nella battaglia di Poltava le truppe russe sconfissero l'esercito svedese ed il re Carlo cerc\u00f2 rifugio con le sue truppe presso il sultano Ahmed III nell'Impero ottomano. Immediatamente Augusto II denunci\u00f2 le clausole della pace di Altranst\u00e4dt e nel 1709 fu riconosciuto re da gran parte della nobilt\u00e0 polacca.\nIl primo esilio.\nStanislao fugg\u00ec a Stoccolma con pochi suoi sostenitori ed un modesto contingente di truppe svedesi via Stettino e Kristiansand. La richiesta del consenso alla dimissioni come re di Polonia da parte di Stanislao fu respinta da Carlo XII, che sperava nell'aiuto militare di Ahmed III. Di conseguenza Stanislao, che come molti suoi sostenitori aveva perso i propri beni in Polonia, perse anche la possibilit\u00e0 di rientrare in patria. Stanislao segu\u00ec Carlo XII a Bender in Bessarabia e nel 1714 ebbe da questo, come soluzione transitoria fino al rientro vittorioso in Polonia, il ducato di Palatinato-Zweibr\u00fccken. Qui mor\u00ec la sua prima figlia Anna Leszczy\u0144ska.\nDopo la morte di Carlo XII avvenuta nel 1718 Stanislao dovette lasciare il ducato e chiese asilo al duca Leopoldo Giuseppe di Lorena. Per mettersi al sicuro da un possibile attentato alla sua persona su mandato di Augusto II di Sassonia, (un tentativo di assassinarlo era stato compiuto nel 1716 da parte di un ufficiale sassone, certo Lacroix, ma Stanislao fu salvato dal principe Poniatowski) si rifugi\u00f2 con la famiglia nelle citt\u00e0 fortificate francesi di Landau e Wei\u00dfenburg in Alsazia.\nDopo il 1723, grazie anche all'intermediazione della marchesa di Prie, Gianna Agnese Berthelot di Pleneuf (ed all'urgenza da parte del Reggente Duca di Borbone, di trovare una moglie di rango al tredicenne re di Francia), fu preparato il matrimonio della seconda figlia di Stanislao, Maria Leszczy\u0144ska, con Luigi XV, matrimonio che fu celebrato per procura nella cattedrale di Strasburgo da cardinale Rohan il 15 agosto 1725 e poi festeggiato il 4 settembre 1725 a Fontainebleau. In quello stesso anno Stanislao si stabil\u00ec con la famiglia nel castello di Chambord ove rimase fino al 1733 quando, il 1\u00ba febbraio, moriva Augusto II di Polonia.\nIl secondo regno.\nDopo la morte di Augusto II di Polonia si apr\u00ec una crisi di successione e Luigi XV appoggi\u00f2 i tentativi del suocero Stanislao, che contava ancora in patria molti sostenitori, di riprendersi il trono di Polonia, mentre le altre potenze sostennero il figlio di Augusto II, Augusto III, principe elettore di Sassonia. Stanislao rientr\u00f2 in patria dal suo esilio francese e riusc\u00ec a farsi eleggere per la seconda volta dalla Dieta (12 settembre 1733) re di Polonia. Il progetto di incoronazione per\u00f2 fall\u00ec a causa dell'immediato intervento militare della Russia e dell'ostilit\u00e0 di quella parte della nobilt\u00e0 polacca che osteggiava Stanislao. Quest'ultimo, dieci giorni dopo la sua elezione, fugg\u00ec a Danzica ove rimase in attesa dell'aiuto della Francia ma intanto Augusto III veniva incoronato re di Polonia il 17 gennaio 1734.\nLa Francia, non potendo invadere la troppo lontana Russia, attacc\u00f2 la sua principale alleata, la tradizionale rivale Austria di Carlo VI, dando cos\u00ec origine alla Guerra di successione polacca (1733-[1735]]/1738).\nIl secondo esilio ed i Ducati di Lorena e Bar.\nIntanto Danzica fu posta da febbraio 1734 sotto assedio dalle truppe russe ed il ministro di Luigi XV, cardinale de Fleury (che fra l'altro aveva scarsa simpatia per Stanislao), onde evitare di inimicarsi le potenze neutrali, si limit\u00f2 ad inviare a Danzica via mare modesti rinforzi per Stanislao, che furono subito sopraffatti dai russi.\nStanislao, sulla cui testa i russi avevano posto una taglia, riusc\u00ec rocambolescamente a fuggire da Danzica e trov\u00f2 rifugio presso Federico Guglielmo I di Prussia a K\u00f6nigsberg. Qui strinse amicizia con il principe ereditario Federico (il futuro Federico II di Prussia, detto il Grande), del quale rimase successivamente sempre amico e con il quale intrattenne poi una nutrita corrispondenza.\nTrovatosi l'imperatore Carlo VI in difficolt\u00e0 militari, offr\u00ec alla Francia l'opportunit\u00e0 di iniziare un negoziato di pace, opportunit\u00e0 che il Fleury non si lasci\u00f2 sfuggire. Ebbero quindi inizio in Vienna gli accordi preliminari di pace che vi si conclusero il 3 ottobre 1735 con il riconoscimento, da parte della Francia, del diritto del principe elettore di Sassonia a salire al trono polacco.\nIn cambio Stanislao avrebbe ottenuto i Ducati di Bar e della Lorena, il cui duca Francesco III Stefano, marito poi di Maria Teresa d'Asburgo (e quindi genero di Carlo VI) e futuro imperatore del Sacro Romano Impero con il nome di Francesco I, avrebbe a sua volta ricevuto il Granducato di Toscana, dopo la morte ormai imminente dell'ultimo dei Medici, Gian Gastone. Francesco III Stefano firm\u00f2 l'atto di cessione del Ducato di Bar il 24 settembre 1736 e quello del Ducato di Lorena il 13 febbraio 1737. L'accordo fu sottoscritto come pace definitiva il 1\u00ba maggio 1737 anche da Polonia, Spagna e dal re di Sardegna.\nDal 1736 Stanislao prese possesso del Ducato di Bar ed alla morte di Gian Gastone de' Medici anche di quella del Ducato di Lorena, ove stabil\u00ec la sua residenza spostandola da Commercy a Lun\u00e9ville. L'amministrazione dei due ducati tuttavia fu affidata ad un intendente francese ed ai suoi collaboratori, in vista del trasferimento del territorio alla corona francese dopo il decesso di Stanislao. A quest'ultimo fu assegnata una pensione annuale di 2 milioni di lire.\nIl personaggio Stanislao e le sue opere.\nStanislao ricevette una educazione raffinata: oltre ad un'ottima formazione letteraria e scientifica, impar\u00f2 a parlare ed a scrivere in tedesco, italiano e francese, oltre naturalmente al polacco) ed ebbe anche una buona conoscenza della lingua latina. Per completare la sua formazione comp\u00ec il grand tour delle principali capitali europee (Vienna, Roma, Parigi, etc.). Amante quindi di lettere ed arti, promosse, ovunque ebbe occasione di esercitare il proprio potere, la diffusione della cultura. Nel periodo in cui fu duca del Palatinato-Zweibr\u00fccken fece costruire il palazzo barocco chiamato da lui stesso \"Tschfflick\" (\"casa del divertimento\" in turco) in ricordo del suo soggiorno in Bessarabia.\nDivenuto Duca di Lorena e di Bar, tenne corte frequentata da letterati, artisti e musicisti. Cre\u00f2 la Biblioteca pubblica Nazionale di Nancy e la Societ\u00e0 reale delle Scienze e della Letteratura, che aveva fra gli altri il compito di diffondere la conoscenza della lingua francese in un territorio ove si parlava prevalentemente il tedesco. Trasform\u00f2 la capitale della Lorena con la costruzione di splendidi palazzi affidata all'architetto Emmanuel H\u00e9r\u00e9. Un\u00ec con una lunga piazza chiamata \"Place neuve de la Carri\u00e8re\" la citt\u00e0 vecchia con quella nuova. La piazza comunica con l'altra famosa \"Place Royale\" (oggi Place Stanislas, proclamata Patrimonio Universale dall'UNESCO), creata in onore del genero Luigi XV e circondata da splendidi palazzi con cancellate in ferro battuto ed ornamenti dorati.\nFece anche costruire, fra l'altro, la chiesa di Nostra Signora del Buon Soccorso, il Palazzo delle Missioni reali, e le porte di San Stanislao e Santa Caterina. Ebbe varie residenze (a La Malgrange, Commercy, Jolivet ed Einville) e trasform\u00f2 il palazzo di Lun\u00e9ville in una piccola Versailles, con i giardini interamente ridisegnati dall'H\u00e9r\u00e9 e dotati di chioschi, fontane padiglioni, cascate, ecc. La sua sensibilit\u00e0 in campo sociale si manifest\u00f2 con la costruzione di numerose opere pubbliche: scuole, ospedali, biblioteche, granai collettivi e con iniziative a sostegno dei pi\u00f9 poveri e meno dotati. Profondamente credente, Stanislao aborriva il fanatismo ideologico e religioso ed era un sostenitore della separazione dei poteri nel governo della cosa pubblica.\nSi teneva lontano dagli eccessi e riassunse il suo pensiero in materia di tolleranza religiosa con il saggio filosofico: \u201cL'incredulit\u00e0 combattuta con il buon senso\u201d. Espresse la sua concezione della citt\u00e0 ideale con \u201cLa conversazione di un europeo con un isolano del regno di Dumocala\u201d e scrisse una serie di saggi filosofici firmati: \"Le philosophe bienfaisant\" (\"Il filosofo ben operante\").\nPer tutto ci\u00f2 Stanislao fu molto apprezzato ed amato dai suoi sudditi. La moglie, contessa Opalinska mor\u00ec all'et\u00e0 di 67 anni (1747) e nel 1766 la segu\u00ec Stanislao. Entrambi vennero tumulati nella chiesa che lui stesso aveva fatto erigere su progetto dell'architetto H\u00e9r\u00e9: Nostra Signora del Buon Soccorso. Dopo la sua morte i territori di Lorena e di Bar passarono definitivamente, come previsto, alla corona francese. A lui, raffinato \"gourmet\" viene attribuita, in questo periodo d'esilio, l'invenzione del bab\u00e0 al rhum. Si dice che il nome derivi da uno dei racconti delle \"Mille e una notte\": \"Al\u00ec Bab\u00e0 e i quaranta ladroni\"."}
{"id": "676681", "revid": "599013", "url": "https://it.wikipedia.org/wiki?curid=676681", "title": "Zz", "text": ""}
{"id": "676684", "revid": "767487", "url": "https://it.wikipedia.org/wiki?curid=676684", "title": "Medicina subacquea", "text": "La medicina subacquea consiste nella diagnosi, trattamento e prevenzione delle condizioni patologiche causate dell'entrata dell'essere umano nell'ambiente subacqueo. Include lo studio degli effetti sul corpo umano della pressione sui gas, la diagnosi e il trattamento degli infortuni marini e come la sicurezza del subacqueo sia influenzata dalla sua idoneit\u00e0 fisica.\nLa medicina iperbarica \u00e8 una branca di questa, relativa all'esperienza subacquea sul campo, dal momento che la decompressione in camera iperbarica viene utilizzata come trattamento delle due patologie pi\u00f9 diffuse in questo sport: la malattia da decompressione e l'embolia gassosa arteriosa.\nEffetti della profondit\u00e0 e della pressione.\nL'esposizione del corpo umano a pressioni superiori a quella atmosferica provoca delle modificazioni a carico sia dei gas respiratori che della dinamica della circolazione sanguigna.\nIn particolare con l'aumentare della profondit\u00e0 aumenteranno le pressioni parziali dei gas disciolti nel sangue:\nQuesti tre gas sono i componenti dell'aria che il subacqueo respira dalle bombole: l'O2 e la CO2 sono utilizzati nei processi respiratori, l'N2 invece non partecipa a tali processi ma si deposita nei tessuti di tutto l'organismo e per questo motivo viene definito inerte.\nQuando il subacqueo inizia la risalita l'inerte comincia a lasciare i tessuti in seguito al diminuire della pressione, se la risalita avviene troppo velocemente l'N2 si libera nel sangue in maniera tumultuosa formando delle bolle sempre pi\u00f9 grandi e tali da non poter essere eliminate attraverso il filtro polmonare; le bolle gassose tenderanno ad aggregarsi tra di loro ostruendo i vasi sanguigni per formazione di emboli gassosi oppure si formeranno all'interno di organi e tessuti provocando danni d'organo.\nLa maggior parte degli incidenti \u00e8 legata agli effetti della profondit\u00e0/pressione sui gas del corpo; ad esempio la Patologia da Decompressione, la sovradistensione ed enfisema polmonare, la narcosi da azoto, la tossicit\u00e0 dell'ossigeno, l'embolia gassosa arteriosa e l'assorbimento della CO2. L'osteonecrosi disbarica \u00e8 un esempio degli effetti sulle ossa e le articolazioni del diminuire della pressione in un subacqueo saturo di azoto.\nRischi marini.\nI pericoli che possono interessare i sub includono la fauna marina, le infezioni, le acque inquinate, le correnti marine, il moto ondoso e vari elementi introdotti dall'uomo come barche, reti da pesca e quant'altro.\nIl personale medico specializzato deve essere in grado di riconoscere e gestire incidenti causati da piccoli e grandi predatori e creature velenose, diagnosticare correttamente le patologie e trattare le infezioni e i malesseri da inquinamento.\nIdoneit\u00e0 fisica.\nTutti i subacquei devono essere esenti da patologie o condizioni particolari che impattino negativamente la loro sicurezza nell'immersione subacquea. Lo specialista deve poter identificare, tramite appositi esami, trattare e mettere all'erta il paziente di eventuali condizioni che sconsiglino l'immersione o ne aumentino il rischio.\nAd esempio una persona non dovrebbe immergersi se presenta: "}
{"id": "676687", "revid": "1543377", "url": "https://it.wikipedia.org/wiki?curid=676687", "title": "Michael Corleone", "text": "Michael Corleone (New York, 1920 - Bagheria, 1997) \u00e8 un personaggio di finzione del romanzo \"Il padrino\" di Mario Puzo. Nell'omonima trilogia cinematografica di Francis Ford Coppola, della quale \u00e8 protagonista, \u00e8 interpretato da Al Pacino. Nella versione italiana classica \u00e8 doppiato da Ferruccio Amendola, mentre nella riedizione del 2008 (primi due film) \u00e8 doppiato da Massimo Rossi. Nel 2003 \u00e8 stato inserito all'11\u00aa posizione nella lista dei 100 pi\u00f9 grandi cattivi della storia cinematografica, dall'American Film Institute.\nQuasi in ogni versione, il fine ultimo di Michael \u00e8 riuscire a legittimizzare la famiglia di cui, negli anni, \u00e8 diventato il boss, la famiglia Corleone, ma l'amore per il potere che ottiene, unito alla sua spietatezza, lo portano a fallire miseramente in questo proposito, perdendo nel frattempo tutti coloro a cui vuole bene.\nBiografia del personaggio.\nMichael Corleone nasce a New York il 23 marzo 1920, figlio terzogenito di Vito e Carmela Corleone. \u00c8 l'unico dei figli di don Corleone a non far parte del crimine organizzato della Grande Mela, e contro il parere\ndel padre e dei fratelli abbandona l'Universit\u00e0 e si arruola nei Marines quando gli Stati Uniti entrano in guerra contro il Giappone. Si guadagna l'ammirazione di tutti per il suo coraggio, viene decorato con la \"Navy Cross\" per l'eroico servizio prestato mentre il padre, contento che il figlio non si occupi di affari illegali, immagina per Michael un futuro da senatore o da governatore.\n\"Il padrino\".\nOrmai in congedo con il rango di Capitano, il giovane Michael, nel 1945, \u00e8 fidanzato con Kay Adams; questo \u00e8 motivo di grande delusione per la famiglia Corleone in quanto non italiana. Poche settimane dopo il matrimonio della sorella, difende il padre, caduto vittima di un attentato che per poco non l'uccide, e spara mortalmente al capitano di polizia Mark McCluskey e a Virgil Sollozzo, entrambi coinvolti nel traffico di droga per conto del clan mafioso dei Tattaglia.\nPer nascondersi dai Tattaglia, Michael si rifugia in Sicilia, sotto la protezione di don Tommasino, capomafia e amico di vecchia data di don Vito. In Sicilia Michael conosce la giovane Apollonia Vitelli, che sposa nonostante le insistenze per la sicurezza del giovane clandestino. Infatti, dopo il matrimonio, il suo nome \u00e8 noto in paese e sua moglie rimane uccisa in un attentato destinato a lui da uno dei suoi guardaspalle, Fabrizio, corrotto dal boss Emilio Barzini (chiamato \"Barrese\" nella prima edizione italiana del primo film). Il trauma della morte della moglie ha un profondissimo effetto sul giovane, che da questo momento in avanti sviluppa un istinto vendicativo che in futuro detter\u00e0 gran parte delle sue decisioni. \nNegli anni cinquanta, considerata la morte del fratello maggiore Santino, Michael assume il comando della famiglia Corleone, con la benedizione del padre, e alla sua morte, nel 1955, elimina la maggior parte dei boss rivali, rendendolo di fatto il boss mafioso pi\u00f9 influente degli Stati Uniti. Sposa Kay Adams, da cui ha due figli, Anthony Vito e Mary.\n\"Il padrino - Parte II\".\nNel 1958, Michael si tuffa in un affare finanziario assai rischioso in cui \u00e8 coinvolto il capitalista corrotto Hyman Roth, che, servendosi di Johnny Ola, tenta di assassinarlo. In seguito, entra in contrasto con Frankie Pentangeli, che vorrebbe uccidere i fratelli Rosato di New York contro il suo parere, e scopre che il fratello Fredo lo tradisce vendendo a Johnny Ola i segreti degli affari della famiglia.\nScampato a un'inchiesta per mafia dopo aver prima intimorito e poi indotto al suicidio Pentangeli, Michael fa uccidere Roth e perfino il fratello Fredo (di questo gesto gli rester\u00e0 sempre il rimorso). Subito dopo divorzia dalla moglie Kay, e le porta via i bambini, Anthony e Mary.\n\"Il padrino - Parte III\".\nNel 1979, ormai quasi sessantenne, si ammala di diabete e, preso dai rimorsi, intende ripulire definitivamente gli affari della sua famiglia, quotandosi in affari legali a Wall Street e, soprattutto, negli affari immobiliari della Santa Sede vaticana. Ma \u00e8 proprio il suo immettersi negli intrighi poco puliti del Vaticano che gli assicura una guerra contro il potente politico italiano Licio Lucchesi, che si inasprisce durante un suo soggiorno in Sicilia. Ancora intenzionato ad uscirne in modo pulito, Michael, sotto il consiglio dell'amico ed ex-protettore Don Tommasino, ottiene udienza dal Cardinale Lamberto, famoso per la sua onest\u00e0 e rettitudine, informandolo della frode in atto. Grazie al gentile incoraggiamento del cardinale, addirittura, Michael arriva a compiere la sua prima confessione dopo pi\u00f9 di trent'anni, esternando tutto il proprio rimorso per la tremenda vita che ha scelto e, soprattutto, per l'omicidio di Fredo, ottenendo dal cardinale l'assoluzione ma anche l'avvertimento di meritare i rimorsi che prova.\nComunque, alla morte di Paolo VI, Lamberto viene eletto nuovo papa, col nome di Giovanni Paolo I, e d\u00e0 inizio ad un'inchiesta investigativa che quindi, finalmente, sembra dare speranza a Michael sul permettere ai Corleone di lasciarsi il crimine organizzato alle spalle. Inoltre, essendo Kay giunta anche lei in Sicilia per il grande debutto di Anthony, il boss passa una giornata con lei e riesce, finalmente, a chiederle perdono per le proprie mancate promesse e per le cose terribili che le ha fatto vivere: Kay non pu\u00f2 perdonare l'ex-marito, ma ammette anche che non smetter\u00e0 mai di amarlo. Nel frattempo per\u00f2 la vita di Michael \u00e8 in grave pericolo, perch\u00e9 Altobello, per liberarsi di lui, ha assoldato il sicario Mosca, che uccide Don Tommasino. La notizia della morte dell'amico, giunta peraltro proprio mentre la pace tra Michael e Kay sembrava imminente, conferma ancora una volta che l'uscita dei Corleone dal crimine organizzato non \u00e8 altro che un sogno irrealizzabile.\nStanco e sempre pi\u00f9 malato, Michael cede il comando al nipote Vincent Corleone, figlio illegittimo del fratello Santino, e si ritira a vita privata, riconciliandosi con l'ex-moglie e i figli. \u00c8 proprio la sera del debutto di Anthony che avviene il regolamento dei conti, in cui il banchiere svizzero Frederick Keinszig, l'arcivescovo Gilday, Don Altobello e Lucchesi vengono uccisi, senza per\u00f2 riuscire a impedire che questi ultimi riescano ad assassinare il nuovo papa. In ogni caso, il contratto della famiglia Corleone con la Banca Vaticana \u00e8 stato ratificato, quindi per Michael non resta altro che aspettare gli sviluppi, ma proprio mentre esce dal teatro con la famiglia, Mosca gli spara, ferendolo e uccidendo Mary, la sua adorata figlia, spezzando definitivamente lo spirito dell'ex-boss.\nOramai completamente distrutto dal dolore, Michael muore in solitudine nel 1997 nella villa a Bagheria in cui aveva vissuto con la prima moglie Apollonia.\nOmicidi commessi da Michael Corleone.\nCome per il padre, a Michael bisogna anche attribuire vari omicidi commissionati durante il suo lungo periodo di boss;\nTale lista non comprende le vittime collaterali, uccise poich\u00e9 assieme ai bersagli dei vari omicidi al momento del loro compimento.\nDopo il suo ritiro come boss, ha comunque tacitamente approvato la decisione del successore, Vincent, di fare uccidere Osvaldo \"Ozzie\" Altobello, Frederick Keinszig, l'arcivescovo Gilday e Licio Lucchesi.\nCasting.\nAnalogamente a quanto accaduto con Marlon Brando, interprete di Don Vito Corleone, i responsabili della casa produttrice non volevano Al Pacino per il ruolo di Michael Corleone, preferendogli attori consolidati come Robert Redford, Jack Nicholson, Warren Beatty e James Caan. Quest'ultimo, inizialmente, fu ingaggiato dai produttori per interpretare Michael, ma Coppola insistette con ostinazione per affidare la parte a Pacino. I produttori opposero molte resistenze ad accettare la sostituzione di Caan con un collega quasi sconosciuto e a loro avviso troppo basso, ma alla fine furono costretti ad arrendersi perch\u00e9 Coppola minacci\u00f2 di ritirarsi dal progetto. Caan, in seguito, fin\u00ec per interpretare il ruolo del fratello di Michael, Sonny."}
{"id": "676691", "revid": "2135063", "url": "https://it.wikipedia.org/wiki?curid=676691", "title": "Greatest Hits (Queen)", "text": "Greatest Hits \u00e8 una raccolta del gruppo musicale britannico Queen, pubblicata nel 1981.\n\u00c8 il disco pi\u00f9 venduto di sempre nella storia del Regno Unito, con oltre 6 milioni di copie vendute; \u00e8 anche il disco dei Queen pi\u00f9 venduto nella storia.\nDescrizione.\n\"Greatest Hits\" \u00e8 la prima raccolta dei Queen e comprende brani pubblicati dal 1974 al 1981, anno di pubblicazione del disco. Negli USA fu pubblicata con una lista tracce diversa - per ordine e numero dei brani - da quella inglese (17 nella versione venduta in Gran Bretagna e resto d'Europa e 14 tracce in quella venduta negli USA).\nNel 2004 \u00e8 stato commercializzato negli USA il \"Greatest Hits: We Will Rock You Edition\", con tre tracce in pi\u00f9 della raccolta del 1981.\nIn Gran Bretagna ha vinto ben 21 dischi di platino e ha venduto pi\u00f9 di 6 milioni di copie, sui circa 30 milioni di tutto il mondo; \u00e8 stato al primo posto per 4 settimane nel 1981, ed \u00e8 rimasto per oltre 900 settimane nelle prime 100 posizioni in classifica. Nel febbraio 2014 \u00e8 divenuto il disco dei Queen pi\u00f9 venduto di tutti i tempi, risultando presente in almeno una famiglia su quattro in Gran Bretagna.\nNei Paesi Bassi, \u00e8 stato al primo posto per 2 settimane nel 1981 e per 78 settimane in classifica. La EMI sostiene che ha venduto, tra il 1994 e il 2003, 155.000 copie. In Italia sono 800.000 le copie vendute fino al 1998.\nIn Germania, \u00e8 stato al primo posto per 2 settimane nel 1981 e per 102 settimane in classifica. Ha ricevuto 3 Dischi di Platino nel 1993 e sono state vendute pi\u00f9 di 1.500.000 copie. Negli Stati Uniti ha vinto 10 dischi di platino fino al 2006 per una vendita di 10 milioni di copie (includendo la nuova pubblicazione del 1992). In Australia, \u00e8 stato al secondo posto in classifica nel 1981 e fino al 2007 ha vinto 15 dischi di platino, per una vendita superiore alle 1.000.000 copie. Anche in Corea \u00e8 uno dei dischi stranieri pi\u00f9 venduti di sempre, con pi\u00f9 di 530.000 copie vendute.\nIn occasione dell'uscita dell'album \"The Cosmos Rocks\", e in concomitanza con il lancio del singolo \"C-lebrity\", l'album \u00e8 rientrato nelle UK Charts in 51\u00aa posizione nella settimana 38 del 2008 a distanza di 27 anni dall'uscita. Nella settimana 39 l'album ha raggiunto la posizione 31.\nL'album \u00e8 stato ripubblicato in versione CD e cassetta per il 50\u00ba anniversario della band e per il 40\u00ba anno della pubblicazione dello stesso."}
{"id": "676692", "revid": "339392", "url": "https://it.wikipedia.org/wiki?curid=676692", "title": "Antoine L. Lavoisier", "text": ""}
