{"id": "704273", "revid": "767487", "url": "https://it.wikipedia.org/wiki?curid=704273", "title": "Lo scudo dei Falworth", "text": "Lo scudo dei Falworth (\"The Black Shield of Falworth\") \u00e8 un film del 1954 diretto da Rudolph Mat\u00e9.\nProdotto per la Universal Studios da Robert Arthur e Melville Tucker \u00e8 l'adattamento cinematografico del romanzo di Howard Pyle \"Men on Iron\", sceneggiato da Oscar Brodney.\nLa pellicola fu la prima prodotta alla Universal ad utilizzare la tecnologia CinemaScope e venne proiettata il 6 ottobre 1954 al \"Loew's State Theater\" di New York.\nSi tratta della seconda delle cinque pellicole girate da Tony Curtis e Janet Leigh durante la loro unione matrimoniale durata fino al 1961.\nTrama.\nDurante una battuta di caccia nella residenza del Conte di Alban, fra i partecipanti ci sono il re Enrico IV d'Inghilterra, il Conte di Alban stesso e il suo fidato amico Sir Robert. A causa di un banale incidente, il re abbandona la caccia ed in sua assenza il Conte di Alban manifesta a Sir Robert la sua avversione per il principe Hal, futuro Enrico V d'Inghilterra.\nI nobili signori fanno una pausa nel villaggio di campagna di Crosbey-Dale, dove abita l'arciere Diccon, con i figli Myles e Meg Falworth. Quando Meg vede sopraggiungere la comitiva, sprona suo fratello Myles a nascondersi per evitare la leva forzata al servizio dell'odiato Conte di Alban.\nQuando Sir Robert insegue Meg con lo scopo di abusare di lei, si scontrer\u00e0 con Myles, dopo una furiosa lotta, Myles \u00e8 costretto a fuggire inseguito dai soldati del Conte che lo inseguono fino alla chiesa di Fratello Edward che li svier\u00e0 dopo aver dato asilo al fuggitivo.&lt;br&gt;\nDopo essersi riuniti nella casa di Fratello Edward, Meg e Myles vengono a conoscenza del fatto di appartenere alla casata del castello di Mackworth e vengono invitati a farvi ritorno. Edward mostra ai due giovani una lettera scritta di pugno da Lord Mackworth e un anello con il sigillo di uno scudo nero e un grifone rosso, simbolo della casata. La lettera rivela ai due giovani di essere stati affidati dal padre al fedele Edward e alle cure di Diccon.\nNonostante le animate proteste del frate, Myles chiede di avere l'anello con l'emblema, ottenendolo, ma viene messo in guardia che, se trovato in possesso del gioiello, sar\u00e0 suscettibile di essere giustiziato.\nIl giorno seguente Myles, Meg e Diccon si recano con un carretto alla volta del castello di Mackworth. Lungo la strada vengono fermati da una donzella inseguita da un cavaliere che indossa la livrea blu del castello. La donna chiede aiuto e Myles fermer\u00e0 il suo inseguitore disarcionandolo da cavallo, ma presto scoprir\u00e0 di essere stato vittima di una burla e che il cavaliere da lui disarcionato stava inseguendo per gioco la fanciulla che si riveler\u00e0 essere Lady Anne, figlia del Duca di Mackworth, mentre il suo inseguitore altri non \u00e8 che Walter Blunt, capo delle guardie del castello.\nAppena entrato nel castello Myles fa la conoscenza di Francis Gascoyne, un cavaliere che gli evita lo scontro con alcune guardie e che mostrer\u00e0 subito interesse per Meg.\nNel frattempo il Duca di Mackworth e il principe Hal hanno una conversazione privata nella quale il Duca invita il principe a continuare la sua pantomima di fingersi un ubriacone affinch\u00e9 possa proteggersi dai nemici, primo fra tutti il Conte di Alban che intende far sposare suo fratello con la figlia del Conte, Anne."}
{"id": "704274", "revid": "196390", "url": "https://it.wikipedia.org/wiki?curid=704274", "title": "Pat Garrett and Billy the Kid", "text": ""}
{"id": "704276", "revid": "11694", "url": "https://it.wikipedia.org/wiki?curid=704276", "title": "Rajmund Kolbe", "text": ""}
{"id": "704278", "revid": "31360", "url": "https://it.wikipedia.org/wiki?curid=704278", "title": "Kurtosi", "text": ""}
{"id": "704279", "revid": "1305772", "url": "https://it.wikipedia.org/wiki?curid=704279", "title": "Riserva nazionale di Jun\u00edn", "text": "La Riserva Nazionale di Jun\u00edn \u00e8 una area naturale protetta situata nel Per\u00f9, attorno al lago omonimo.\nTerritorio.\nSituato ad una altitudine di 4082 metri, il lago di Jun\u00edn \u00e8 il pi\u00f9 grande lago interamente compreso nel territorio peruviano. Geograficamente, gran parte del lago si trova nella regione omonima, ma la punta nord-occidentale appartiene alla provincia di Pasco.\nIl lago, negli ultimi anni, \u00e8 stato soggetto ad un processo di eutrofizzazione sia per cause naturali sia per cause antropiche quali l'inquinamento organico prodotto dagli scarichi fognari delle citt\u00e0 di Jun\u00edn e Carhuamayo. \nNel 1993 ha anche subito una grave contaminazione per l'immissione di residui minerari che hanno danneggiato la fauna ittica e avicola del lago.\nFlora.\nIl lago \u00e8 in gran parte circondato da vegetazione emergente, che in alcuni punti si estende fino a 6 km dalla riva e risulta talmente densa da essere impenetrabile. \nFauna.\nUccelli.\nIl lago Jun\u00edn \u00e8 l'habitat esclusivo dello svasso di Jun\u00edn (\"Podiceps taczanowskii\"), una rara specie di Podicipediformes in pericolo critico di estinzione. Altre specie presenti sono:\nPesci.\nLa fauna ittica \u00e8 abbondante ed include alcune specie introdotte."}
{"id": "704282", "revid": "767487", "url": "https://it.wikipedia.org/wiki?curid=704282", "title": "Anti System", "text": "Gli Anti System erano un gruppo hardcore punk e anarcho punk inglese attivo negli anni ottanta.\nIl gruppo si \u00e8 formato nel 1981 a Bradford, con una formazione comprendente Phil alla batteria, George al basso, Nogsy alla voce e Dom Watts alla chitarra. \nRegistrarono un demo, le cui tracce furono pubblicate in una raccolta della Pax Records. Il loro disco di debutto fu \"Defence of the Realm\", con cinque pezzi, seguito da \"No Laughing Matter\", uscito su Reconciliation Record, dopo che Pax Records chiuse, e successivamente dal 12\" \"A Look at Life\".\nCome altri gruppi anarcho punk del periodo, il gruppo si fece promotrice della causa animalista, e la formazione prima della registrazione di \"A Look at Life\" sub\u00ec delle modifiche con la sostituzione di due dei componenti originali, che erano stati incriminati per varie azioni animaliste."}
{"id": "704285", "revid": "120500601", "url": "https://it.wikipedia.org/wiki?curid=704285", "title": "Situazione giuridica soggettiva", "text": "Una situazione giuridica soggettiva, in diritto, indica la posizione che un soggetto di diritto assume nell'ambito di un rapporto giuridico. Le situazioni giuridiche soggettive sono attribuite da norme giuridiche e costituiscono il contenuto dei rapporti giuridici.\nNel rapporto giuridico.\nI rapporti giuridici pongono gli attori in condizioni contrapposte (quindi: chi compra si aspetta di ricevere la cosa, ma si aspetta anche di dover pagare, ed ha \u2013 per questo \u2013 un diritto ed un obbligo; chi vende, al pari, si aspetta di ricevere il pagamento del prezzo pattuito, ma sa di dover consegnare la cosa nelle condizioni pattuite, ed ha a sua volta un obbligo ed un diritto). Ogni soggetto assume, rispetto alle norme esistenti che gestiscono i rapporti fra persone, una posizione giuridica specifica che d\u00e0 luogo a rapporti preordinati.\nI rapporti giuridici, e quindi le situazioni giuridiche soggettive, sorgono, si modificano, e si estinguono, al verificarsi di determinate fattispecie, fatti tipici ai quali la norma collega determinati effetti giuridici. Il soggetto al quale \u00e8 attribuita una situazione giuridica soggettiva \u00e8 detto \"titolare\" della stessa, mentre con \"titolarit\u00e0\" s'intende la relazione tra una situazione giuridica soggettiva e il suo titolare e con \"titolo\" il fatto o l'atto giuridico dal quale deriva l'acquisto della situazione giuridica soggettiva da parte del titolare.\nIl concetto di situazione giuridica soggettiva si distingue da quello di \"status\" che pu\u00f2 essere definito come la posizione di un soggetto rispetto ad un determinato gruppo sociale, dalla quale derivano determinate situazioni giuridiche soggettive (ad esempio, dallo status di cittadino deriva il diritto di voto).\nLa teoria delle situazioni soggettive, elaborata da Santi Romano, \u00e8 di matrice privatistica ma pu\u00f2 essere estesa a tutti i campi del diritto, perch\u00e9 in ogni settore della vita giuridica vi sono norme che pongono un soggetto in relazione con le cose e con gli altri soggetti e qualificano cos\u00ec la sua situazione giuridica (di proprietario, debitore, lavoratore dipendente ecc.). Queste norme hanno funzione garantistica ed assicurano il rispetto delle sfere giuridiche e delle autonomie altrui.\nClassificazione.\nSituazioni attive e passive.\nLe situazioni giuridiche soggettive possono essere distinte in \"attive\" e \"passive\" a seconda che comportino un vantaggio o uno svantaggio per il loro titolare; attraverso le prime trovano tutela gli interessi umani. Di solito la situazione giuridica attiva \u00e8 attribuita al soggetto portatore dell'interesse tutelato ma vi sono anche casi in cui \u00e8 attribuita ad un soggetto diverso (\u00e8 il caso della potest\u00e0).\nLa forma elementare di rapporto giuridico prevede un \"soggetto attivo\", titolare di una situazione giuridica attiva, alla quale corrisponde una situazione giuridica passiva in capo ad un \"soggetto passivo\". Spesso, per\u00f2, la struttura del rapporto non \u00e8 cos\u00ec semplice, essendo lo stesso scomponibile in una pluralit\u00e0 di rapporti elementari, nei quali non sempre tutte le situazioni attive o passive sono attribuite alla medesima parte.\nSono situazioni giuridiche attive:\nSono situazioni giuridiche passive:\nIn realt\u00e0 per alcune delle situazioni ora elencate, quali la potest\u00e0 o l'onere, la classificazione tra le attive o passive non \u00e8 netta, presentando le stesse sia un aspetto di vantaggio che uno di svantaggio per il titolare.\nSituazioni elementari.\nNon tutte le situazioni sopra elencate possono essere considerate elementari; alcune, infatti, sono ulteriormente scomponibili. Sono considerate situazioni elementari:\nIl \"diritto soggettivo\" \u00e8 la pretesa che un altro soggetto tenga un comportamento di contenuto positivo (dare o fare) o negativo (non fare). Questo \u00e8 il significato pi\u00f9 ristretto del termine, ma non l'unico; nel linguaggio giuridico, infatti, il termine viene utilizzato anche per indicare:\nI diritti soggettivi si distinguono in:\nI diritti, relativi o assoluti, sono detti \"patrimoniali\" quando corrispondono a interessi di natura economica, ossia suscettibili di essere valutati in denaro. Il diritto relativo patrimoniale caratterizza una particolare specie di rapporto giuridico, d'importanza fondamentale nel diritto privato: l\"'obbligazione\"; il soggetto attivo e passivo da tale rapporto sono denominati \"creditore\" e \"debitore\".\nIn capo al soggetto passivo del rapporto giuridico sussiste:\nMentre i diritti soggettivi sono situazioni \"statiche\", poteri e facolt\u00e0 sono situazioni \"dinamiche\". In particolare, la \"facolt\u00e0\" \u00e8 la possibilit\u00e0 di tenere un determinato comportamento e, quindi, l'opposto del dovere od obbligo di non tenerlo (ossia del divieto di tenerlo). Il \"potere\", invece, \u00e8 la possibilit\u00e0 attribuita dall'ordinamento ad un soggetto di produrre effetti giuridici, ossia di creare, modificare o estinguere un rapporto giuridico, attraverso un atto giuridico.\nSe il soggetto attivo del rapporto \u00e8 titolare di un potere, in capo al soggetto passivo sussiste la corrispondente \"soggezione\".\nUn atto compiuto da un soggetto che ne ha la facolt\u00e0 \u00e8 \"lecito\"; un atto compiuto da un soggetto che ne ha il potere \u00e8 \"valido\". Un atto compiuto dal soggetto che ne ha il dovere o l'obbligo \u00e8 \"dovuto\"; poich\u00e9 dovere e obbligo implicano logicamente facolt\u00e0, \u00e8 anche lecito.\nLa teoria di Hohfeld.\nDa quanto si \u00e8 detto emerge che tra le situazioni giuridiche elementari esistono relazioni di correlazione ed opposizione. La tavola completa di queste relazioni \u00e8 alla base della teoria dei concetti giuridici fondamentali, elaborata dal giurista statunitense Wesley Newcomb Hohfeld.\nHohfeld osserva che il termine diritto soggettivo (\"right\") viene nella pratica utilizzato con una pluralit\u00e0 di significati; pu\u00f2, infatti, riferirsi ad una delle seguenti situazioni giuridiche elementari attive oppure ad una combinazione delle stesse:\nAlle predette situazione giuridiche elementari attive di un soggetto nei confronti di un altro corrispondono altrettante situazioni giuridiche elementari passive del secondo soggetto nei confronti del primo, dando quindi luogo a quattro relazioni di correlazione, che rappresentano altrettanti rapporti giuridici elementari: \nGli otto concetti fondamentali ora visti sono inoltre legati da quattro relazioni di opposizione (nel senso che un termine \u00e8 la negazione dell'altro):\nVa notato che Hohfeld non annovera tra le situazioni giuridiche elementari i diritti assoluti (e, di conseguenza, nell'ambito delle situazioni elementari passive, non distingue tra doveri ed obblighi): il suo concetto di pretesa (\"claim\") si riferisce, infatti, al solo diritto relativo, mentre i diritti assoluti vengono scomposti in un fascio di diritti relativi (afferma infatti che: \"il supposto unico diritto reale, correlato con un \u00abdovere\u00bb di \u00abtutte\u00bb le persone, comporta in realt\u00e0 tanti separati e distinti rapporti \u00abdiritto-dovere\u00bb quante sono le persone soggette a un dovere\").\nLe otto situazioni giuridiche elementari individuate da Hohfeld possono essere raggruppate in due quaterne, all'interno delle quali intercorrono le relazioni di correlazione e di opposizione, mentre nessuna relazione intercorre tra situazioni appartenenti a quaterne diverse. Autori successivi, ad esempio Alf Ross, hanno osservato che questi due gruppi sono associabili a due diverse tipologie di norme, infatti:\nI concetti fondamentali di Hohfeld sono stati utilizzati anche fuori dall'ambito giuridico, per analizzare le norme morali.\nL'esercizio.\nL\"'esercizio\" di una situazione giuridica attiva \u00e8 l'esplicazione del comportamento che ne costituisce il contenuto, comportamento che pu\u00f2 configurarsi o meno come atto giuridico. Va tenuto distinto dalla \"realizzazione\" della situazione giuridica, che si ha con la soddisfazione dell'interesse a tutela del quale \u00e8 stata attribuita. L'idoneit\u00e0 di un soggetto ad esercitare la situazione giuridica \u00e8 detta \"legittimazione\" e, di regola, si accompagna con la titolarit\u00e0 della stessa.\nOltre che dal contenuto della situazione giuridica, stabilito dall'ordinamento (\"limite esterno\" o \"elemento formale\"), il suo esercizio \u00e8 limitato dalla necessit\u00e0 che persegua effettivamente l'interesse a tutela del quale la situazione stessa \u00e8 stata attribuita (\"limite interno\", detto anche \"elemento sostanziale\" o \"funzionale\").\nL'\"abuso di diritto\" \u00e8 il superamento del limite interno all'esercizio di un diritto soggettivo, mentre l\"'eccesso di diritto\" \u00e8 il superamento del limite esterno. In vari ordinamenti (ad esempio, Svizzera, Spagna e Grecia) esiste una norma generale che vieta l'abuso del diritto; in quello italiano, invece, sono disciplinati solo casi particolari (ad esempio, l'art. 833 c.c. in materia di atti emulativi) ed \u00e8 controversa la possibilit\u00e0 di trarre da queste discipline particolari un principio generale. Anche il concetto di \"sviamento di potere\", elaborato dal diritto amministrativo di alcuni paesi (Italia, Francia ecc.), \u00e8 riconducibile al superamento del limite interno, in questo caso all'esercizio di una potest\u00e0 amministrativa."}
{"id": "704292", "revid": "15756", "url": "https://it.wikipedia.org/wiki?curid=704292", "title": "Georg von Frundsberg", "text": "Biografia.\nGeorg nacque da Ulrich von Frundsberg, capitano della Lega sveva e dalla moglie Barbara von Rechberg da una famiglia di nobili tirolesi stabilitasi nello Oberschwaben, che annoverava anche tra i suoi esponenti il vescovo del Principato vescovile di Trento Udalrico.\nCombatt\u00e9 per l'imperatore Massimiliano I contro gli svizzeri nella guerra dell'Engadina del 1499 e nello stesso anno venne mandato ad assistere Ludovico Sforza, duca di Milano, contro i francesi.\nMentre era ancora al servizio di Massimiliano, prese parte nel 1504 alla guerra per la successione del ducato di Baviera-Landshut. Si distinse nella battaglia di Ratisbona. L'imperatore Massimiliano I lo nomin\u00f2 personalmente cavaliere. Successivamente, combatt\u00e9 anche in Olanda.\nConvinto della necessit\u00e0 di un corpo di fanteria scelta composto da tedeschi, Frundsberg assist\u00e9 l'imperatore nella costituzione dei lanzichenecchi, divenendo, in seguito, comandante dei lanzichenecchi nei paesi meridionali dell'Impero. Da allora, Frundsberg condusse ininterrottamente una vita di battaglie, combattendo per l'Impero e per gli Asburgo. Nel 1509 partecip\u00f2 alla guerra contro la Repubblica di Venezia, distinguendosi nella difesa di Verona da numerosi attacchi.\nDopo una breve visita in Germania, torn\u00f2 in Italia, dove tra il 1513 e il 1514 conquist\u00f2 gloria e onori grazie alle sue imprese contro i veneziani e i francesi. Raggiunta la pace torn\u00f2 in Germania e, nel 1519, alla testa della fanteria della Lega sveva contribu\u00ec a cacciare il duca Ulrico I di Wurttenberg, dal suo ducato.\nDurante la Dieta di Worms nel 1521, spese parole di incoraggiamento nei confronti di Martin Lutero e durante la guerra d'Italia del 1521-1526, Frundsberg condusse l'armata imperiale in Piccardia.\nNel 1525 ottenne la sua pi\u00f9 famosa vittoria nella battaglia di Pavia.\nComand\u00f2 i lanzichenecchi sino a poco prima del famoso sacco di Roma del 1527 dopo aver intrapreso un'ardita spedizione lungo la penisola italiana. Mor\u00ec di colpo apoplettico nel suo castello di Mindelheim nell'agosto del 1528.\n1526-1527: la spedizione in Italia di Georg von Frundsberg. Il passaggio in Val Vestino di 14.000 lanzichenecchi.\nL'aristocratico tedesco Georg von Frundsberg \u00e8 considerato tutt'oggi uno dei pi\u00f9 grandi, per valore e crudelt\u00e0, comandanti di truppe di ventura del 1500 ed il suo nome \u00e8 legato alla Val Vestino poich\u00e9 in un giorno di novembre del 1526, seppur anziano (aveva compiuto i 53 anni d'et\u00e0) e malato, proveniente dal sud della Germania, vi transit\u00f2 al comando dei suoi fedeli lanzichenecchi con l'intenzione di conquistare la penisola e la \u201cnovella Babilonia\u201d, la citt\u00e0 dei papi, compiendo un'impresa militare che per le sue epiche imprese rimarr\u00e0 per sempre nella storia italiana con il nome del \"sacco di Roma\".\nIl 22 maggio del 1526 a Cognac (Charente), Francesco I stipul\u00f2 con il papa Clemente VII, con Firenze, con Francesco Maria Sforza, duca di Milano, e coi veneziani, una lega per scacciare gli imperiali di Carlo V dall'Italia, detta alleanza fu soprannominata Lega Santa. La guerra fu condotta fiaccamente dagli alleati della Lega. L'esercito confederato, comandato dal generale Francesco Maria I della Rovere, duca di Urbino, superiore a quello imperiale per uomini e mezzi, avrebbe potuto in poco tempo infliggere una pesante sconfitta agli spagnoli concentrati a Milano, invece tentenn\u00f2 concedendo all'avversario il tempo di rafforzarsi e riorganizzarsi.\nIl 14 luglio Francesco Maria Sforza capitol\u00f2. Il 25 i pontifici furono sconfitti dai senesi, alleati degli imperiali. Il 20 settembre il cardinale Pompeo Colonna, nemico del papa e spinto da Carlo V con promesse di denaro, costrinse il pontefice con le armi a rifugiarsi in Castel Sant'Angelo e a sottoscrivere una tregua di quattro mesi con l'imperatore. Il 23 settembre, il Della Rocca con un esercito poderoso di ventimila uomini espugn\u00f2 la facile Cremona invece di prendere Genova, gi\u00e0 accerchiata dalle navi di Andrea Doria e dei veneziani.\nNel frattempo pi\u00f9 a nord, in Baviera nel castello di Mindelheim nei pressi di Monaco di Baviera, il capitano di ventura Georg von Frundsberg, si apprestava a muovere in Italia in soccorso degli alleati spagnoli assediati in Milano.\nUn soldato tutto d'un pezzo.\nGeorg von Frundsberg aveva partecipato negli anni precedenti, come comandante dei lanzichenecchi, ad innumerevoli combattimenti sul suolo italiano meritandosi la fama di essere il pi\u00f9 grande per esperienza, capacit\u00e0 e brutalit\u00e0 fra tutti i capitani tedeschi allora in attivit\u00e0. Pietro Verri, nella sua \"Storia di Milano\", annota: \nNel 1509 al soldo del re Luigi XII di Francia, il Frundsberg oper\u00f2 alla difesa di Verona. Nel 1511 con 1200 fanti piuttosto male in ordine fu alla battaglia di Casalecchio di Reno, in cui venne sbaragliato Francesco Maria I della Rovere. Due anni dopo, nel 1513, pass\u00f2 dalla parte degli spagnoli e nella battaglia di Creazzo alla testa di un quadrato di 3000 lanzichenecchi, contribu\u00ec efficacemente alla vittoria sui veneziani di Bartolomeo d'Alviano.\nNel 1516 si trov\u00f2 nuovamente alla difesa di Verona con Marco Sittich e affianc\u00f2 Marcantonio Colonna, allorch\u00e9 i veneziani portarono un violento attacco a porta Vescovo. Nel 1522 fu assoldato dagli Sforza con 6000 uomini e partecip\u00f2, nell'aprile, alla battaglia della Bicocca, dove i suoi \u201clanzi\u201d si scontrarono con il quadrato degli svizzeri di Alberto Pietra.\nCollocato nello schieramento centrale, respinse con il fuoco degli archibugi i nemici, che subiranno la perdita di 1000 uomini ancor prima di venire in contatto con i suoi fanti. Nel combattimento morirono 3000 svizzeri con 22 capitani; il Frundsberg fu ferito ad una coscia da un colpo di picca. Quando i francesi si diedero alla fuga, i suoi uomini invece di inseguirli secondo gli ordini ricevuti dal generale Fernando Francesco d'Avalos, non si mossero reclamando il versamento di tre paghe arretrate! Fu alla conquista ed al sacco di Genova. Nel 1524, al servizio dell'Impero, scese in Lombardia, da Merano, alla testa di 6000 mercenari per contrastare i francesi nelle terre franche.\nNel gennaio del 1525 scese nuovamente dal Tirolo per la valle dell'Adige diretto a Lodi, con 2000 uomini, 5000 cavalli tedeschi e 300 cavalli borgognoni. Partecip\u00f2 alla famosa battaglia di Pavia comandando la retroguardia con 28 compagnie di \u201clanzi\u201d; sconfisse i mercenari di Giovanni dalle Bande Nere uccidendo i loro comandanti, il duca Riccardo di Suffolk e Longmanno di Augusta, cui un suo soldato tagli\u00f2 la mano carica di anelli. Nel maggio, dello stesso anno, fu richiamato nel Trentino, per far fronte nella Valle di Non e nella valle di Sole alla rivolta dei contadini contro i nobili e l'alto clero.\nLa partenza verso l'impresa.\nDomata nel luglio 1526 la rivolta dei contadini a Radstadt, impegn\u00f2 i suoi castelli ed i suoi possedimenti, compreso il maniero di Mindelheim e i gioielli della moglie Anna: ne ricav\u00f2 38.000 fiorini che gli consentirono di assoldare un buon numero di fanti svevi, franconi, bavaresi e tirolesi, in totale circa 14000 uomini pi\u00f9 3000 donne al seguito, cui diede uno scudo a testa. A capo delle sue soldatesche pose il figlio Melchiorre, il cognato conte Ludovico Lodron, il conte Cristoforo di Eberstein, Alessandro di Cleven, Niccol\u00f2 di Fleckenstein, Alberto di Freiberg, Corrado di Bemelberg, detto \u201cil piccolo Hess\u201d, Nicola Seidenstuker, Giovanni di Biberach e Sebastiano Schertlin.\nIn ottobre si mosse verso sud e acquartier\u00f2 tutte le truppe tra Merano e Bolzano ove fu raggiunto da altri 4.500 fanti, che avevano lasciato Cremona con Corradino di Clurnes. Il 2 novembre tenne a Bolzano il consiglio di guerra con i suoi fidati ufficiali nella casa \u201cDrexel\u201d, sul fiume Muster, di propriet\u00e0 di Elias Draxl, ricco mercante, ove fu decisa la partenza per l'impresa nei giorni seguenti.\nIl 12 novembre l'armata, formata da 36 \u201cbandiere\u201d, mosse da Trento. Il Frundsberg pag\u00f2 i suoi uomini con denari e panni e, per sviare la curiosit\u00e0 delle spie venete che controllavano da vicino ogni suo movimento, fece preparare zattere e barche, come per prendere la strada di Verona e forzare le relative chiuse. Di seguito, punt\u00f2 apparentemente verso la Valsugana e Bassano del Grappa, ma astutamente, al contrario, si diresse, attraversando il Buco di Vela, verso Vezzano e pi\u00f9 gi\u00f9 ancora a Castel Campo, Passo del Durone, Tione, Condino, Storo e Lodrone ove giunger\u00e0 il 14 sostando tre giorni in attesa dell'arrivo di tutte le forze.\nL'arrivo nella Valle del Chiese.\nL'arrivo dei tedeschi nella piana del Chiese cre\u00f2 una forte preoccupazione nell'apparato militare veneto che cercava in ogni modo di contrastare la minaccia verso la Repubblica controllando l'accesso a Bagolino, alla Valle Sabbia, tramite il munitissimo bastione della Rocca d'Anfo, e alla Riviera del Garda con milizie rurali capovallesi arroccate sul monte Stino. La Rocca d'Anfo era ben rifornita di viveri e presidiata da oltre mille fra archibugieri e schioppettieri al comando di Giovanni Antonio Negroboni detto \u201cdi Valtrompia\u201d, mentre Battista di Martinengo dal suo quartier generale di Lavenone sorvegliava l'accesso alla Valle Sabbia, il ponte di Vestone e per suo ordine l'altro ponte d'Idro fu distrutto e vi ordin\u00f2 il presidio di cento uomini comandati da Vincevo Guiazzo.\nInformatori e spie furono sollecitate dai provveditori di scoprire le intenzioni del nemico e in special modo il percorso che intendeva seguire per raggiungere la pianura. Nello schieramento opposto invece, il conte Antonio Lodron, mediante una lettera ai consoli di Gargnano, cercava astutamente di sviare con delle false informazioni la curiosit\u00e0 di costoro prospettando una discesa dell'armata sulla Riviera del Garda attraverso la Val Vestino, queste informazione le traiamo dai famosi \"Diari\" del cronista veneziano Marin Sanudo:\nA partire dal 16 novembre, con i primi movimenti delle avanguardie tedesche, giungevano i dettagliati rapporti al capitano di Brescia, Pietro Mocenigo, da parte del comandante Battista di Martinengo, spedito in tutta fretta a guardia dei confini col Trentino con i suoi 300 miliziani:\nSu per i selvaggi monti della Val Vestino.\nIl Frundsberg, privo di artiglierie, vista l'impossibilit\u00e0 di superare con un unico assalto le difese della Rocca d'Anfo, consigliato dal cognato il conte Ludovico Lodron e da Antonio Lodron, che conoscevano i luoghi a menadito e disponevano di guide sicure, nel pomeriggio del giorno 15, ma non prima di aver comandato una manovra diversiva di alcuni reparti verso la Rocca d'Anfo come a far intendere di voler passare di l\u00e0, inerpic\u00f2, non visto dai veneziani, le prime avanguardie della sua ciurmaglia su sentieri alle spalle del castello di San Giovanni di Bondone tra gole scoscese e dirupi da camosci puntando, attraverso il monte Stino, su Capovalle.\nIl Frundsberg s'incammin\u00f2 solo all'alba del 17, seguito dal suo fido segretario Adam Reusner (1496-1582), lungo l'accidentato tracciato che attraverso il monte Calva, Bocca Cocca conduce al monte Cingolo Rosso e che ancor oggi viene indicato come il \u201csentiero della Calva\u201d. Nella vallata di Piombino, in territorio comunale di Moerna, attravers\u00f2 un burrone assai impegnativo spesso portato a spalle dai suoi uomini. In tutto il tragitto due \u201clanzi\u201d tenevano le loro lunghe alabarde a mo' di parapetto proteggendolo da eventuali cadute mentre altri lo tiravano avanti per il corpetto e uno dietro lo spingeva. Tra la testa e la coda della colonna vi era quindi oltre una giornata di distanza.\nAlcuni ricercatori si chiedono ancora oggi come mai il Frundsberg per raggiungere la pianura Padana non scelse il pi\u00f9 semplice itinerario attraverso la Bocca di Valle-Persone-Turano o Moerna e poi scendere gi\u00f9 nella valle del Toscolano fino a Maderno invece che inerpicarsi lungo un tracciato atto solo ai camosci o a contrabbandieri. Una prima ipotesi ce la fornisce il professor Richard von Hartner-Seberich sostenendo che il condottiero fu obbligato a seguire questa strada dai conti Ludovico e Antonio Lodron, signori feudali della Valvestino. Difatti costoro erano dei vecchi esperti capitani di ventura, rotti ad ogni astuzia e malvagit\u00e0, e ben conoscendo il comportamento dei soldati mercenari, sicuramente vollero risparmiare eventuali violenze o danni ai loro fidati vassalli Valvestinesi tutelando cos\u00ec anche i loro interessi.\nNon \u00e8 pure da scartare l'ipotesi che fossero stati invece gli stessi consoli Valvestinesi e di Magasa ad avanzare la richiesta ai Lodron di evitare il transito in Valle. Nelle ore si susseguivano concitatamente le divulgative allarmistiche della calata del nemico indirizzate a Pietro Mocenigo. Da Lavenone, una del Martinengo e da Bagolino, un'altra del capitano Giovanni Antonio da Valtrompia, ivi acquartierato con 1000 fanti:\nOre dopo, nel cuore della notte, il provveditore di Sal\u00f2, Giacomo Correr, informato dei primi movimenti dei lanzichenecchi attorno alla Rocca d'Anfo e rinforzato da un centinaio di cavalieri del conte Ercole Rangoni, chiedeva ordini sul da farsi a Pietro Mocenigo e al podest\u00e0 di Brescia:\nIl Sanuto riporta pure quest'importante documento:\nLa discesa nella Riviera del Garda attraverso la Val Sabbia.\nIl Frundsberg dopo essersi lasciato alle spalle Capovalle, saccheggiata e in fiamme, riprese il cammino. Superate le pendici del monte Manos e il passo del Cavallino della Fobbia ridiscese a Treviso Bresciano dove, presso il roccolo di San Gallo, stanco della lunga camminata e spossato dalla malattia, fu caricato a forza su una rustica lettiga sorretta da quattro suoi robusti \u201clanzi\u201d.\nQuesta, come racconta il segretario Adam Reusner, per il notevole peso del trasportato, si spezz\u00f2 in due e il condottiero rotol\u00f2 miseramente a terra. A Treviso Bresciano i lanzichenecchi pernottarono: usarono la chiesa come stalla, ma prima di andarsene la depredarono e incendiarono alcune case. L'esercito, attraverso la Degagna, riprese l'inesorabile marcia verso Vobarno che, allo stesso modo degli altri villaggi, non fu risparmiato il saccheggio: la casa comunale fu data alle fiamme e alcuni mercenari addirittura fecero il bagno nelle botti di vino.\nL'arrivo a Treviso Bresciano dei tedeschi viene cos\u00ec descritto da Marin Sanudo:\nNel frattempo giunse a Sal\u00f2, proveniente dal vicentino, anche il condottiero Camillo Orsini, dove, con Cesare Fregoso, era stato comandato in un primo momento per fronteggiare l'avanzata dei lanzichenecchi con 150 lance, 500 cavalli leggeri e 4000 fanti. In questi luoghi, l'Orsini aveva meticolosamente controllato le difese di Vicenza, di Bassano del Grappa, Thiene, Breganze e di Asiago. Aveva pure ispezionato i valichi di montagna delle prealpi venete che davano nella pianura e discusso sulle possibilit\u00e0 di difesa del territorio veneziano.\nMa, come abbiamo visto, i nemici presero altre strade e allora anche l'Orsini si spost\u00f2 nel Bresciano sulle tracce degli invasori. Da una sua lettera spedita il 17 novembre al capitano di Brescia, Pietro Mocenigo, apprendiamo la situazione di quei giorni nella Riviera:\nL'Orsini, al contrario della sua fama di valente guerriero, tenne in quei giorni una condotta militare molto dubbiosa. Dapprima accenn\u00f2 ad una debole resistenza a Gazzane di Ro\u00e8 Volciano (mentre per altri al passo della Corona a Vobarno presso l'attuale galleria della strada provinciale) ove i \u201clanzi\u201d furono costretti a indietreggiare verso Vobarno poi, invece, di proseguire decisamente nel contrasto dei tedeschi, ripieg\u00f2 a Padenghe sul Garda dove fu forzato a fermarsi per un'accidentale caduta da cavallo.\nIl Frundsberg, vista respinta la sua avanguardia e preoccupato dei veneziani che stavano scendendo alle sue spalle da Nozza di Vestone, ripieg\u00f2 a Sabbio Chiese ove, tra l'altro, la chiesa di San Michele fu profanata, sal\u00ec sul monte Magno, scese a Sopraponte ed entr\u00f2 a Gavardo, \u201c\"il qual d\u00ec 18 era lo giorno de luned\u00ec de sera, circa hori 21\u201d,\" scrive il nobile Pandolfo Nassino, vicario della Quadra, fornendoci un'interessante visione: \"\u201c\u2026 et erano capitanio primo lo signor Georgio di Frasburgo, qual era capitanio generale, una cum luy il conte Antonio de Lodrone, et havevano cum secho fanti et cavalli numero desdottomila pagati, et circa quattromila venturieri, et femini circa tremila, quali lozeteno cum dano dil vivere, et pocha roba tolsero in dicta terra de Gavardo [\u2026] Et notati che de Sabio veneteno ala ditta terra di Gavardo in circa una hora de tempo, et poi lo rete guardo (la retroguardia) azonzete a hori tre di notte, et lo giorno seguente se partereno de ditta terra de Gavardo, circa una hora de d\u00ec, vidilicet hori 16, et se voltoreno verso Castio terra mantuana, et passoreno per lo Campo longo et per Castreson (Castrezzone), lochi de Riviera, et feceno alto tre fiati (soste) perch\u00e9 li cavalli ligieri de continuo li seguitavano una cum li contadini, et ditti todeschi continui andavano in tre squadroni et serati, et passoreno fra Lonado et Desenz\u00e0, terri bressani et subditi ala signoria de Venetia, et anzonzeteno ad hori tre de notte a ditta terra de Casti\u00f2, et avevano circa vinticinque moschetti che tiravano circa mezza lire de balotte, et avevano circa dusento cavalli de artelaria, cio\u00e8 de tirarla. Notati che alo alozar ali ditti terri sul trentino mansavano rave et corni (rape e cornetti) senza pane et vini la mazor parte. Guidi che condussero ditti todeschi de Gavardo a Castion foreno uno Fosti (Faustino) Silva; uno detto Mignocchino di Mignocchi, et uno Petro di Zerbotti ditto Petro Matto de Sopraponte quali a requisitione dil conte Antonio stasavano per guide, quali doy erano di Gavardo. Fo morto in Gavardo doy de ditta terra, et case doy brusati, una ala porta de mezo di, et una sul monte. Notati che foy informato per uno chiamato meser Thomas di Saracini, speciaro in ditta terra de Gavardo, homo praticho et ingenioso qual sempre stete in ditta terra senza strepito, et fo salvato la casa sua et roba per lo soprascritto conte Antonio\"\u201d.\nL'Orsini invi\u00f2 truppe a Gavardo a sostegno del centinaio di cavalieri leggeri di Giovanni Naldi che furono battute lasciando sul terreno due morti e due feriti, ed esit\u00f2 ad inseguire gli avversari per timore di lasciare sguarnita Sal\u00f2. Rest\u00f2 pertanto inattivo fra Sal\u00f2 e Lonato, mentre i lanzichenecchi si allontanavano dal veneziano e pervenivano a Castiglione delle Stiviere. I vari combattimenti che si susseguirono da Gavardo a Calvagese della Riviera ce li racconta il capitano veneto Tommaso di Costanzo che con Bernardino da Roma, al comando di un centinaio di cavalieri, cerc\u00f2 invano di contrastare l'avanzata a 35 bandiere di \u201clanzi\u201d: li tallon\u00f2 sulla strada che porta a Castiglione delle Stiviere, li costrinse pi\u00f9 volte a scontri rapidi e violenti privandoli per tutto il giorno del riposo, ma alla fine fu forzato a fermarsi a Calcinato ed a Lonato per la stanchezza dei suoi balestrieri a cavallo:\nI lanzichenecchi dilagano nella pianura Padana diretti nel mantovano e a Roma.\nI lanzichenecchi scesero nel mantovano con l'intenzione di varcare il Po. L'esercito della Lega Santa era impegnato in complicate manovre sul fiume Adda mentre nei pressi di Mantova era accampato, con un manipolo di cavalleggeri e archibugieri, Giovanni dalle Bande Nere\u201d (Forl\u00ec, 1498-Mantova, 1526), che combatteva al soldo di Papa Clemente VII (Giulio de' Medici), suo parente, mandato in avanscoperta dal Della Rovere, che lo seguiva a distanza con il grosso delle truppe.\nNon potendo affrontare gli imperiali in campo aperto, per l'inferiorit\u00e0 numerica delle forze di cui disponeva, Giovanni dalle Bande Nere tent\u00f2 di ritardarne la marcia facendo tagliare il ponte di barche sul Po a Borgoforte e molestandoli con rapide azioni di guerriglia, che prendevano di mira i carri delle vettovaglie. Francesco Maria I della Rovere, comandante supremo dell'esercito confidava nelle capacit\u00e0 belliche di Giovanni, tanto \u00e8 vero che, dopo la sua morte, disse sarcasticamente: \"\u201cDa questo momento il Papa deve cominciare a preoccuparsi\"\u201d.\nFederico Gonzaga, marchese di Mantova, era capitano generale dell'esercito dello Stato Pontificio, ma, come si diceva allora, non aveva mai comandato un'unit\u00e0 di fanteria. Costui era preoccupato delle sorti della guerra, perch\u00e9, prevedendo la vittoria degli imperiali, non voleva inimicarsi Carlo V. Non ostacol\u00f2 in nessuna maniera il passaggio dei lanzichenecchi sul suo territorio anzi, il 22 novembre, apr\u00ec al Frundsberg le porte del recinto fortificato, detto il \"serraglio dei Gonzaga\", e le chiuse in faccia ai mercenari di Giovanni delle Bande Nere.\nDeciso a stanare il Frundsberg ad ogni costo, Giovanni riusc\u00ec ad avvistarlo il 24 novembre verso sera, dopo una notte e un giorno di inseguimenti, appostamenti e improvvisi cambiamenti di strategia. Il Frundsberg, che intendeva attraversare il Mincio a Governolo e puntare su Ostiglia, dove era possibile passare, su un ponte di barche, dall'altra parte del Po, aveva fatto disporre tra i ruderi di una vecchia fornace i falconetti (cannoncini) appena giunti da Ferrara.\nIl 25 a Governolo i due capitani, i migliori per capacit\u00e0 del loro tempo, dicono le cronache, si guardarono finalmente negli occhi. Quando il Frundsberg, secondo le regole della guerra allora vigenti, ricevette il saluto di Giovanni dalle Bande Nere, rispose al saluto, ma poi si accasci\u00f2 come per un mancamento. Il capo dei lanzichenecchi era anziano e malato, tanto \u00e8 vero che, di l\u00ec a poco, abbandoner\u00e0 il campo di battaglia. I combattimenti iniziarono subito, e proseguirono violentemente.\nI tedeschi resistettero a ben otto assalti delle Bande del Medici, ma il peso che squilibrer\u00e0 la bilancia saranno i tre citati falconetti inviati loro dal duca di Ferrara Alfonso I d'Este, che aveva definitivamente tradito la causa francese: sar\u00e0 il colpo sparato da uno di questi che ferir\u00e0 gravemente a una coscia Giovanni dalle Bande Nere all'imbrunire del 25 novembre 1526.\nGiovanni fu portato a Mantova nel palazzo di Luigi Gonzaga, suo amico e compagno d'armi. Amputato l'arto per un pericolo di gangrena, morir\u00e0, tra atroci sofferenze, nella notte tra il 29 e il 30 novembre. Il giorno 27 novembre i lanzichenecchi passarono il Po ricongiungendosi a Fiorenzuola d'Arda con gli spagnoli provenienti dal ducato di Milano puntando decisi verso Roma: 30000 uomini fra fanti e cavalli.\nMentre il Frundsberg rimaneva a Ferrara colpito da infarto e il conte Antonio Lodron decedeva a causa di un'ulcera al collo a Cotignola in Romagna, strada facendo le schiere dei lanzichenecchi si ingrossarono di vagabondi, di briganti e di disertori. Da questo momento il Frundsberg non fu pi\u00f9 in grado di seguire le operazioni e i medici estensi, per guarirlo, ricorsero ad un metodo per lo meno strano: gli fecero fare un bagno d'olio nel quale era stata messa a bollire una volpe!\nNessuno si preoccup\u00f2 di fermare la soldatesca in arrivo e Clemente VII, con duemila prelati, si rifugi\u00f2 in Castel Sant'Angelo allorch\u00e9 ai primi di maggio dell'anno 1527 i lanzichenecchi arrivarono sotto la citt\u00e0 di Roma guidati da Carlo III di Borbone-Montpensier.\nPer tre giorni Roma sub\u00ec un tremendo saccheggio, che suscit\u00f2 lo sdegno di tutti i monarchi europei. La violenza gratuita dei lanzichenecchi fece considerare una nullit\u00e0 i Goti del 410 e i Vandali del 455 d.C.: S. Pietro trasformata in stalla, preti venduti all'asta o mutilati del naso, suore trascinate nei lupanari, un prete ucciso per essersi rifiutato di fare la comunione a un asino bardato con paramenti vescovili. Si racconta di padri che arrivarono ad uccidere le proprie figlie per sottrarle allo stupro. Roma capitol\u00f2 il 5 giugno e la resa suggellata tra Filiberto di Chalon e Clemente VII fu controfirmata da 13 cardinali e da molti capitani imperiali, tra i quali il conte Ludovico Lodron, \u201csignore della Val Vestino\u201d.\nIl Frundsberg condotto in lettiga a Lecco, rientr\u00f2 in Germania dall'Italia nell'agosto del 1528, con al seguito molti fanti e cavalieri. Morir\u00e0 nel suo castello di Mindelheim il 20 agosto, otto giorni dopo il suo arrivo. Fu sepolto nel suo castello e nella stessa tomba sar\u00e0 tumulato nel 1536 il figlio Gaspare, mentre il figlio Melchiorre, morto anch'egli nello stesso anno, fu sepolto a Roma nella chiesa di Santa Maria dell'Anima.\nDiscendenza.\nSi spos\u00f2 in prime nozze, nel 1500, con Caterina von Schrofenstein (n. 24 febbraio 1517) dalla quale nacquero:\nSpos\u00f2 in seconde con Anna Lodron (12 novembre 1556) figlia del conte Parisotto Lodron, alto esponente di quella casata trentina, dalla quale nacque, nel 1522, Siguna."}
{"id": "704293", "revid": "767487", "url": "https://it.wikipedia.org/wiki?curid=704293", "title": "Ilario Carposio", "text": "Lo studio fotografico venne aperto nel 1878 e si impose quasi subito nel contesto cittadino. Ilario Carposio fu insignito di premi importanti, in un'epoca in cui l'arte della fotografia era ancora ai primordi. Si pu\u00f2 citare, ad esempio, il riconoscimento ricevuto all'Esposizione Agricola Industriale Austro-ungarica, svoltasi a Trieste nel 1882.\nAlla morte di Ilario, lo studio fu ereditato e portato avanti dal figlio Renato Carposio (1886-1930) e, alla prematura morte di Renato, dalla sua vedova Maruzza, e venne chiuso nel 1947.\nIl retro delle foto dello studio Carposio aveva sempre un \"marchio di fabbrica\".\nIlario Carposio ebbe sette figli, tra cui Enrico (1887-1980) che fu uno stimato professore di matematica e fisica, prima a Fiume e, successivamente alle vicende post-belliche, a Bologna.\nNell'aprile-maggio 2004 si sono svolte due esposizioni delle foto di Ilario Carposio, rispettivamente a Fiume (Rijeka) e a Zagabria."}
{"id": "704294", "revid": "599013", "url": "https://it.wikipedia.org/wiki?curid=704294", "title": "Valerio Virga", "text": "Carriera.\nClub.\nInizia la carriera nelle giovanili del Monterotondo, la squadra della citt\u00e0 della quale \u00e8 originario, per poi passare alla Roma, dove prosegue la sua trafila fino alla squadra Primavera giallorossa, con la quale vince il campionato Primavera 2004-2005.\nIl 31 agosto 2004 il acquista met\u00e0 del suo cartellino, lasciando il giocatore alla Roma, con cui debutta in Serie A a 18 anni, il 10 aprile 2005 in -Roma (3-3), la prima di 6 presenze nella stagione 2004-2005.\nNella stagione successiva, durante un'amichevole estiva, si rompe il legamento anteriore e salter\u00e0 tutta la stagione 2005-2006. Tornato nella stagione 2006-2007, ha pi\u00f9 volte possibilit\u00e0 di mettersi in mostra grazie all'ampio turnover effettuato dall'allenatore Luciano Spalletti, in particolare in Coppa Italia segna il primo gol contro la il 29 novembre (2-0 il finale). Il 6 dicembre 2006 fa, invece, il suo debutto nella Champions League nella partita Roma-Valencia (1-0).\nNel luglio del 2007 passa in prestito al , compagine neopromossa in Serie B, dove gioca 22 partite (con una rete) di campionato; a fine stagione torna ancora alla Roma, con un ingaggio di 350\u00a0000 euro l'anno, dove trova poco spazio. Cos\u00ec a febbraio 2009 passa in prestito al Novara in Prima divisione, mentre per la stagione successiva la societ\u00e0 capitolina lo manda in prestito al , sempre in Prima Divisione, dove mette a segno 2 reti (contro Verona e Andria) in 20 partite di campionato.\nPer la stagione 2010-2011 viene richiamato ancora dalla Roma con la quale \u00e8 in vigore il contratto quadriennale che lo lega alla squadra capitolina fino al giugno 2012. Il centrocampista, non venendo preso in considerazione n\u00e9 dal tecnico Claudio Ranieri prima e n\u00e9 da Vincenzo Montella dopo, continua ad allenarsi senza giocare mai.\nLa stagione 2011-2012 lo vede ancora nella squadra della capitale: non partecipa al ritiro di luglio, ma rimane ad allenarsi al centro sportivo Fulvio Bernardini di Trigoria insieme ad altri giocatori fuori rosa. Il 31 agosto 2011, nelle ultime ore di mercato, viene ceduto in prestito alla Virtus Lanciano, con diritto riscatto della compropriet\u00e0.\nIl 31 gennaio 2012 ritorna alla visti i difficili rapporti con l'allenatore Carmine Gautieri.\nSalta l'intera stagione 2012-2013 per una nuova operazione al legamento, la Roma decide di rinnovargli il contratto fino al giugno 2013 permettendo al calciatore le spese dell'operazione.\nNella stagione 2013-2014 passa all'Aprilia, in Seconda Divisione, con la quale gioca 31 partite e realizza 9 reti.\nNel novembre 2014 firma per il Monterotondo, in Eccellenza.\nNell'ottobre 2015 debutta con il , in Eccellenza. Successivamente, nel dicembre 2015 firma per l'., campionato di Eccellenza. Debutta il 13 dicembre giocando titolare nella partita in trasferta contro Varallo &amp; Pombia.\nNella stagione 2016/2017 passa al , in Serie D, del quale allena anche i Pulcini 2006.\nNel giugno 2018 viene ingaggiato dalla .\nNazionale.\nHa giocato nelle Nazionali italiane Under-18, Under-19 e Under-21.\nStatistiche.\nPresenze e reti nei club.\n\"Statistiche aggiornate al 18 settembre 2017.\""}
{"id": "704296", "revid": "92723", "url": "https://it.wikipedia.org/wiki?curid=704296", "title": "Universit\u00e0 Alexandru Ioan Cuza", "text": "L'Universit\u00e0 \"Alexandru Ioan Cuza\", o anche Universit\u00e0 di Ia\u0219i (in rumeno \"Universitatea din Ia\u0219i\"), \u00e8 un ateneo statale che ha sede della citt\u00e0 di Ia\u0219i, in Romania.\nStoria.\nL'ateneo \u00e8 stato fondato il 26 ottobre 1860 ed \u00e8 la continuazione simbolica della vecchia \"Academii domne\u0219ti\" (Accademia signorile\") fondata a Ia\u0219i da Vasile Lupu nel 1642. In effetti, discende direttamente dall\"'Academia Mih\u0103ilean\u0103\" (Accademia Micheliana) creata nel 1834 da Mihail Sturza. Il suo nuovo ordinamento \u00e8 stato voluto dal principe Alexandru Ioan Cuza all'indomani della formazione dei Principati danubiani (nome convenzionale che indicava l'iniziale unione dei principati di Moldavia e Valacchia).\nStruttura.\nL'edificio che ospita l'universit\u00e0 \u00e8 stato costruito tra il 1893 e il 1897 su progetto dell'architetto Louis Blanc ed \u00e8 un connubio di stile classico e barocco.\nL'ateneo \u00e8 organizzato nelle seguenti quindici facolt\u00e0:\nA servizio dell'universit\u00e0 opera la biblioteca centrale universitaria \"Mihai Eminescu\"."}
{"id": "704301", "revid": "122958028", "url": "https://it.wikipedia.org/wiki?curid=704301", "title": "Florian Myrtaj", "text": "Carriera.\nGiocatore.\nSi trasferisce in Italia all'et\u00e0 di 13 anni, nel 1989. Ha debuttato in ambito professionistico nel 1995.\nHa militato in numerose squadre italiane, su tutte da ricordare Hellas Verona e in Serie B.\nDal 2008 al 2010 ha giocato nel in Lega Pro Prima Divisione. Dal termine della sua esperienza a Sorrento risulta svincolato.\nIl 23 gennaio 2011 \u00e8 condannato a due mesi di stop e duemila euro di multa, pena sospesa, per doping, assieme al medico sociale del Teramo, Gaetano Bonolis, per aver, nel 2007, fatto uso di un farmaco contenente betametasone (cortisone) per curare un infortunio alla caviglia senza per\u00f2 nessuna richiesta di autorizzazione alla somministrazione alle autorit\u00e0 federali.\nNazionale.\nHa inoltre vestito in pi\u00f9 occasioni la maglia della Nazionale albanese, collezionando 25 presenze e 3 gol tra il 2002 e il 2006.\nDirigente.\nDal 18 luglio 2013 ricopre il ruolo di responsabile degli osservatori del Modena, fino al 13 febbraio 2014 quando risolve il suo contratto."}
{"id": "704304", "revid": "889336", "url": "https://it.wikipedia.org/wiki?curid=704304", "title": "Madriu Perafita Claror", "text": "La valle del Madriu-Perafita-Claror \u00e8 una valle glaciale a sud-est di Andorra. Si estende su una superficie di 42,47 km\u00b2, circa il 9% della superficie totale di Andorra, ed \u00e8 parte del secondo bacino idrografico pi\u00f9 grande in Andorra. La valle isolata \u00e8 riconosciuta come un rifugio per la fauna selvatica rara o minacciata di estinzione, e il fondo valle recentemente \u00e8 stato considerato il \"cuore spirituale\" di Andorra. La valle \u00e8 diventata il primo, e finora l'unico, Patrimonio dell'umanit\u00e0 andorrano dell'UNESCO nel 2004, con una piccola estensione nel 2006.\nLa valle \u00e8 un paesaggio glaciale, con alti pascoli, rocce scoscese e ripide valli boscose; \u00e8 delimitata da creste di montagna a sud, est e ovest, con il bordo sud che confina con la Spagna, e a nord da una scarpata che scende nella \"valle Valira\". La valle \u00e8 isolata dal resto di Andorra, e pu\u00f2 essere raggiunta solo da sentieri transitabili a piedi. Case, terrazze con campi, sentieri, e resti di lavorazioni del ferro dimostrano i modi in cui le risorse naturali degli alti Pirenei sono stati utilizzati dagli abitanti locali per un periodo di oltre 700 anni, attraverso cambiamenti di clima, prosperit\u00e0 economica e strutture sociali.\nIl paesaggio \u00e8 dominato da valli a U scavate dai ghiacciai e da laghi dalle acque cristalline.\nDue piccoli insediamenti, Entremesaigues e Ramio, si trovano nella stretta valle. Entrambi sono stati abitati per tutto l'anno fino a 50 anni fa, ma entrambi ora sono occupati solo in estate. Ci sono 12 case in tutto, costruite in granito locale con tetti di scisto. Ogni casa ha un grande granaio per la conservazione del grano e del fieno. Le case e le zone racchiuse vicino agli insediamenti sono le uniche aree di propriet\u00e0 privata e rappresentano circa l'1% del territorio della valle.\nGli insediamenti sono circondati da campi terrazzati, che sono stati utilizzati per far crescere il frumento e la segale, ma ora per la maggior parte sono utilizzati per il pascolo. Il pi\u00f9 alto campo ora cede il passo ad una foresta, che copre anche le aree sulle piste dove venivano coltivate le viti nel Medioevo. Grazie alle foreste \u00e8 stato possibile produrre carbone fino al XIX secolo.\nLa fusione del ferro veniva effettuata con minerali di ferro della zona e si \u00e8 svolta a valle, sulle sponde del fiume Madriu. La fucina \u00e8 stata abbandonata nel 1790. \nGli alti pascoli sono stati usati in estate da pecore, mucche e cavalli, con la terra di propriet\u00e0 su una base comune fin dal Medioevo. I pastori trascorrono l'estate nelle \"Borders\", piccole capanne di pietra con tetti erbosi. Gli animali da latte sono stati utilizzati per fare il formaggio.\nDopo un periodo di abbandono, molte delle strutture, come le capanne dei pastori, le tracce di sentieri, le cinte murarie e i campi, sono stati restaurati negli ultimi anni. Non ci sono piani per costruire una strada di accesso, e la terra \u00e8 destinata ad essere sviluppata come un distintivo per la zona di allevamento di bestiame di alta qualit\u00e0, e per il turismo limitato."}
{"id": "704305", "revid": "1318658", "url": "https://it.wikipedia.org/wiki?curid=704305", "title": "Arrondissement di Arlon", "text": "Larrondissement\" di Arlon\"' (in francese \"Arrondissement d'Arlon\", in olandese \"Arrondissement Aarlen\", in lussemburghese \"Arrondissement Arel\") \u00e8 una suddivisione amministrativa belga, situata nella provincia del Lussemburgo e nella regione della Vallonia.\nLa popolazione dell\"arrondissement\" di Arlon \u00e8 bilingue francese e lussemburghese.\nComposizione.\nL\"arrondissement\" di Arlon raggruppa 5 comuni:\nSociet\u00e0.\nEvoluzione demografica.\n\"Abitanti censiti\""}
{"id": "704306", "revid": "484362", "url": "https://it.wikipedia.org/wiki?curid=704306", "title": "Strada statale 77 della Val di Chienti", "text": "La strada statale 77 della Val di Chienti (SS 77) \u00e8 una strada statale italiana che collega Foligno, in Umbria, a Civitanova Marche, nelle Marche, per complessivi 95 chilometri, scavalcando la dorsale appenninica al Valico Colfiorito (826 m). Dal 28 luglio 2016, con l'apertura del tratto Foligno - Muccia, tutta la SS77 \u00e8 diventata una superstrada con caratteristiche autostradali cos\u00ec come prevedeva il progetto Quadrilatero.\nStoria.\nLa strada statale venne istituita nel 1928 con il seguente percorso: \"Foligno - Macerata - Innesto con la SS 16 presso Loreto.\"\nIl percorso attuale, a fronte di una revisione effettuata nel 2001 dall'ANAS, \u00e8 differente da quello identificato come SS 77 sino a quel momento. Infatti, la vecchia SS 77 coincideva con l'attuale sino all'altezza di Tolentino, dove iniziava il raccordo autostradale Tolentino-Civitanova Marche, poi piegava verso nord toccando Macerata, Recanati e Loreto per allacciarsi alla SS 16 in localit\u00e0 Villa Costantina. La revisione del percorso ha avuto due conseguenze: in primo luogo il tratto fra Tolentino e l'allacciamento alla SS 16 \u00e8 stato declassato a strada provinciale (SP 77) e in secondo la strada da Tolentino a Civitanova, divenendo parte della SS 77 ha perso la classificazione di raccordo autostradale. La denominazione SS 77 indica pertanto, allo stato odierno, la superstrada con caratteristiche di strada extraurbana principale tra lo svincolo Foligno est della strada statale 3 Via Flaminia e la Strada statale 16 Adriatica a Civitanova Marche.\nIl tratto dal nodo di Foligno (intersezione con la Flaminia) a Pontelatrave \u00e8 stato realizzato su nuovo tracciato come superstrada con caratteristiche autostradali ed inaugurato nel 2016. Il progetto per il tratto Foligno - Pontelatrave era stato approvato dal CIPE nel 2004 e gli appalti erano stati dati nel 2005 come parte del \"Progetto Quadrilatero Marche Umbria\".\nNel 2006 erano stati aperti i primi cantieri nel tratto Sfercia-Pontelatrave, un percorso di 2,7\u00a0km. che il 4 dicembre 2009 fu aperto al traffico con la denominazione SS 77var Pontelatrave-Sfercia. Nel 2009 erano stati aperti i cantieri per completare la nuova superstrada nel rimanente tratto da Foligno.\nIl 16 gennaio 2015 il tratto Colfiorito-Serravalle di Chienti, di circa 9\u00a0km, \u00e8 stato temporaneamente aperto al traffico.\nL'apertura al traffico dell'intera superstrada da Foligno a Civitanova \u00e8 avvenuta il 28 luglio 2016. Fino al 30 settembre 2018 la denominazione della nuova strada da Foligno a Sfercia era \"SS 77 var\", mentre il vecchio tracciato continuava ad essere denominato \"SS 77\"; dal 1\u00ba ottobre 2018 la denominazione SS 77 \u00e8 interamente trasferita al nuovo tracciato mentre la gestione di quello storico \u00e8 passata alle regioni che attraversa."}
{"id": "704307", "revid": "1318658", "url": "https://it.wikipedia.org/wiki?curid=704307", "title": "Spiennes", "text": "Spiennes \u00e8 una frazione della citt\u00e0 belga di Mons (Hainaut), nella parte occidentale del Belgio. Fino al 1977 era un comune autonomo.\nStoria.\nNel IV millennio a.C. i primi abitanti dell'altopiano nei pressi di Spiennes iniziarono a raccogliere la selce, limitandosi per\u00f2 ad una raccolta dapprima superficiale. Questa raccolta venne potenziata grazie allo scavo di numerosi pozzi verticali profondi dai 5 ai 16 metri, sviluppando anche un sistema di gallerie. L'attivit\u00e0 lavorativa a Spiennes dur\u00f2 molto a lungo e termin\u00f2 solo con l'inizio dell'et\u00e0 del bronzo intorno al 750 a.C.\nGli scavi archeologici hanno portato alla luce i resti di un insediamento esistito fino ai tempi dell'impero romano, che testimoniano la lavorazione della selce per la produzione di armi e utensili.\nMonumenti e luoghi d'interesse.\nL'area delle miniere neolitiche di selce che sorge nei pressi dell'abitato \u00e8 stata dichiarata Patrimonio dell'umanit\u00e0 dall'UNESCO nel 2000. Questa zona comprende la concentrazione pi\u00f9 estesa e antica di miniere europee e documenta i progressi tecnologici del Neolitico. Oltre a essere il maggior giacimento preistorico conosciuto in Europa, perch\u00e9 supera i 100 ettari, \u00e8 anche quello scoperto per primo (1867)."}
{"id": "704308", "revid": "367445", "url": "https://it.wikipedia.org/wiki?curid=704308", "title": "Turdus merula", "text": "Il merlo (\"Turdus merula\" ) \u00e8 un uccello passeriforme della famiglia dei Turdidi.\nDi taglia media, il maschio ha una livrea completamente nera e il becco giallo, mentre la femmina \u00e8 bruno-nerastra. Monogamo per tutta la vita, vive in coppie isolate, ma tende a diventare pi\u00f9 sociale e radunarsi in stormi durante le migrazioni. Onnivoro, durante la stagione riproduttiva predilige una dieta proteica, cibandosi di insetti e loro larve, piccole lumache, vermi, mentre bacche, olive e frutta sono pi\u00f9 importanti in autunno e in inverno. L'areale di nidificazione del merlo comprende l'Europa, il Nord Africa e un'ampia area discontinua che si estende ad est fino alla Cina orientale e a sud sino allo Sri Lanka. In Europa, la stagione riproduttiva va da marzo-aprile a fine agosto. Il suo habitat naturale \u00e8 il bosco, ma si adatta a vivere ovunque vi siano le condizioni per nidificare: in ambienti caratterizzati dalla presenza di alberi o arbusti in continuit\u00e0 con aree aperte, frutteti e vigneti e in aree urbane a contatto ravvicinato con l'uomo. Gli areali di svernamento, nella generalit\u00e0 dei casi, coincidono con i settori pi\u00f9 meridionali ed occidentali dei quartieri riproduttivi. \nGli individui nidificanti in Europa settentrionale e orientale migrano in direzione ovest e sudovest, generalmente svernando entro i limiti pi\u00f9 meridionali dell'areale riproduttivo; le popolazioni nidificanti in Europa centrale si dirigono verso sud e sud-ovest, mentre quelle pi\u00f9 orientali migrano principalmente a sud. I soggetti che si riproducono alle latitudini inferiori tendono ad essere sedentari o ad effettuare solo brevi spostamenti altitudinali. La migrazione ricade tra met\u00e0 ottobre e fine dicembre, ma i maschi partono gi\u00e0 all'inizio di dicembre per occupare i territori riproduttivi migliori. Il merlo frequenta un'ampia variet\u00e0 di contesti ambientali, principalmente alle latitudini medio-alte della Regione Paleartica. In Europa, pu\u00f2 vivere sopra i 1.000 metri di altitudine, ma fino a oltre 4.000 metri in Asia. Nel corso dell'ultimo secolo, ha ampliato il suo areale, inoltre, a partire dall'Ottocento, ha iniziato a frequentare la maggior parte delle citt\u00e0 europee. \u00c8 distribuito diffusamente su tutto il territorio italiano, isole comprese. Trattandosi soprattutto di una specie sedentaria, sverna pressoch\u00e9 negli stessi ambienti in cui nidifica. Questa specie \u00e8 compresa nella Categoria \"Rischio minimo\" della Lista Rossa dell'IUCN delle specie minacciate. \nDescrizione.\nIl maschio adulto \u00e8 lungo fino a 25 centimetri, con apertura alare di e peso di . Presenta un piumaggio completamente nero o marrone scuro con becco e contorno degli occhi di un giallo acceso tendente all'arancione. La femmina adulta \u00e8 lunga , di colore bruno scuro, con la gola pi\u00f9 chiara, striata. I giovani e le femmine presentano una colorazione bruna del becco, anzich\u00e9 gialla o aranciata. L'iride, le zampe e i piedi di entrambi i sessi sono marrone scuro. Negli esemplari maschi sono, alle volte, presenti fenomeni di leucismo, che si evidenzia con il colore bianco di parte delle remiganti primarie o delle caudali. Talvolta, si possono presentare casi di albinismo che producono individui dal corpo bianco e occhi rossi.\nBiologia.\nIn natura ha una durata media di vita di due o tre anni, ma allevato in cattivit\u00e0 e in condizioni favorevoli, arriva a superare i 20 anni. Entrambi i sessi raggiungono la maturit\u00e0 sessuale a dodici mesi. Il merlo vive in coppie isolate, ma tende a diventare pi\u00f9 sociale e a radunarsi in stormi durante le migrazioni. Viaggia solitamente di notte; il volo migratorio, che pu\u00f2 coprire da 800 a 2.000 chilometri, consiste in una serie di rapidi battiti d'ala, interrotti da movimenti orizzontali o discendenti e differisce dal volo normale, veloce e agile, talvolta diritto e talvolta a sfreccianti zig-zag. \u00c8 piuttosto diffidente e si mette subito al riparo al sentore del minimo pericolo; assume invece un comportamento confidente quando non \u00e8 disturbato. All'interno della vegetazione, effettua semplici rapidi movimenti, mentre in spazi aperti alterna accelerazioni scattanti a lunghe planate, senza seguire per questo una traiettoria ondulata. Sul terreno, ha una postura meno eretta rispetto ad altri tordi, spesso con la coda alzata, corre e salta rapidamente.\nAlimentazione.\nIl merlo \u00e8 onnivoro, durante la stagione riproduttiva la sua dieta \u00e8 proteica, dominata da lombrichi, insetti e loro larve (soprattutto coleotteri e lepidotteri) e gasteropodi (limacce e lumache). Hanno qualche importanza anche miriapodi, ragni, anfibi (girini, tritoni) piccoli pesci e rettili. In autunno e in inverno il merlo si ciba di olive e frutta coltivata (ciliegie, fichi, kaki, mele, pere, uva, ecc.) e di bacche di specie selvatiche. Durante la migrazione verso i quartieri di svernamento, preferisce i frutti energetici, con una bassa concentrazione di semi e facilmente digeribili quali quelli di biancospino, edera, ilatro sottile, pruno selvatico, robbia selvatica, rovo, sambuco e sanguinella. Tra gli altri frutti selvatici figurano agrifoglio, alaterno, cotonastro, ginepri, fragole, lamponi, ribes, rosa canina, sorbo, tasso e vischio. \n\u00c8 capace di scavare nella neve fino a cinque-sette centimetri di profondit\u00e0. Pu\u00f2 rubare il cibo ad altri merli o ad altre specie dello stesso genere. In cattivit\u00e0, \u00e8 molto adattabile ai vari cibi: farina di mais, larve di insetti, frutta, pane e latte, mangimi pellettati e pastoni a base di insetti.\nRiproduzione.\nIl merlo \u00e8 monogamo per tutta la vita. In Europa, la stagione riproduttiva va da marzo-aprile a fine agosto. Nella parata nuziale, il maschio esegue una serie di scatti, inarca la testa, tenendo il becco aperto ed emette un verso soffocato. Se la femmina accetta, solleva contemporaneamente la testa e la coda, segnalando al maschio che \u00e8 pronta per l'accoppiamento. Il maschio protegge e difende il suo territorio di riproduzione, scacciando gli altri maschi, attuando un rituale che consiste in una corsa breve, durante la quale la testa viene prima sollevata e poi piegata unitamente alla coda. Anche la femmina pu\u00f2 essere aggressiva, in particolar modo nel periodo primaverile, quando compete con altre femmine per un buon territorio di nidificazione. I maschi stabiliscono un territorio durante il primo anno e lo mantengono negli anni successivi. Nella stessa stagione possono susseguirsi fino a tre covate, spesso in nidi diversi, ad altezze dal suolo crescenti con il progredire della stagione riproduttiva, presumibilmente per la minore disponibilit\u00e0 di siti adatti alla nidificazione. Il nido \u00e8 costruito dalla femmina, sebbene il maschio possa partecipare con la raccolta di materiali, sui rami degli alberi, fra i cespugli o in buche nel terreno. Il nido, di circa 15 cm di diametro, \u00e8 costituito di erba, paglia, ramoscelli e muschio consolidati con fango. Le uova deposte sono da quattro a sei, di solito blu-verdastre pallide, picchiettate di bruno-rossastro. L'incubazione dura un paio di settimane a cura della femmina, con la collaborazione sporadica del maschio. Dopo la schiusa, i piccoli vengono nutriti da entrambi i genitori e dopo un paio di settimane sono pronti all'involo, ma vengono ancora nutriti fino a tre settimane dall'abbandono del nido. Di solito, si realizzano due o tre, ma anche quattro covate annue.\nVoce.\nIl merlo \u00e8 un ottimo cantatore e, quando canta, tende a porsi verso la cima di un albero. I versi comprendono un \"chacha-chacha-chacha\" sordo, progressivo emessi in situazione di pre-allarme, che diventano grida in pericolo e un \"tchic-tchic-tchic\" acuto, ripetuto, quando \u00e8 preoccupato. Il canto nuziale, che si sente da marzo ad agosto, \u00e8 un fischio puro, sonoro, melodioso, molto vario, flautato e allegro, meno ripetitivo di quello del tordo. Inoltre, ha la capacit\u00e0 di imparare con facilit\u00e0 qualsiasi melodia, per poi ripeterla fino alla noia. Il richiamo consiste nel noto chioccolo \"tcioc-tcioc-tcioc\" abbastanza basso; in volo o alla ricerca della pastura, emette un sibilo strisciato \"ssr-ssrr\" e, sulla sera, il suono metallico \"tin-tin-tin\".\nDistribuzione, migrazioni e habitat.\nDistribuzione.\nL'areale di nidificazione del merlo comprende l'Europa, il Nord Africa e un'ampia area discontinua che si estende ad est fino alla Cina orientale e a sud sino allo Sri Lanka; in seguito all'introduzione della forma nominale, \u00e8 presente anche in Australia sud-orientale, in Tasmania, in Nuova Zelanda e in diverse isole minori. Nel Paleartico occidentale, il merlo ha una distribuzione molto ampia, che rappresenta pi\u00f9 del 50% dell'areale complessivo. A sud, l'areale si estende fino al Maghreb e al delta del Nilo. Nel corso dell'ultimo secolo, ha colonizzato le isole F\u00e6r \u00d8er, Cipro e l'Egitto, con un areale in continua espansione. Inoltre, a partire dall'Ottocento, ha iniziato a frequentare la maggior parte delle citt\u00e0 europee. Gli areali di svernamento, nella generalit\u00e0 dei casi, coincidono con i settori pi\u00f9 meridionali ed occidentali dei quartieri riproduttivi; fanno eccezione solo alcune parti del Nord Africa e un'area piuttosto estesa a sud del Mar Caspio, che coincide all'incirca con il territorio dell'Iran.\nUn certo numero di introduzioni separate si sono verificate negli anni 1860 e 1870 a Melbourne e nel Sud dell'Australia. I merli ora esistono in tutta l'Australia sud-orientale e in Tasmania e hanno colonizzato con successo Lord Howe Island, Norfolk Island, Kangaroo Island e Flinders Island, ora sono una delle specie di uccelli pi\u00f9 diffuse in Nuova Zelanda.\nMigrazioni.\nGli individui nidificanti in Europa settentrionale e orientale migrano in direzione ovest e sudovest, generalmente svernando entro i limiti pi\u00f9 meridionali dell'areale riproduttivo; le popolazioni nidificanti in Europa centrale si dirigono verso sud e sud-ovest, mentre quelle pi\u00f9 orientali migrano principalmente a sud. I soggetti che si riproducono alle latitudini inferiori tendono ad essere sedentari o ad effettuare solo brevi spostamenti altitudinali. Gran Bretagna, Francia, Spagna, Portogallo, Baleari, Corsica, Italia settentrionale e paesi della costa mediterranea rappresentano le principali aree di svernamento su distanze variabili da 800 a 2.000 chilometri. La migrazione ricade tra met\u00e0 ottobre e fine dicembre. La migrazione prenuziale dei maschi comincia gi\u00e0 all'inizio di dicembre per occupare i territori riproduttivi migliori. Un arrivo precoce ai quartieri di nidificazione rappresenta, infatti, un importante vantaggio, perch\u00e9 consente di scegliere i territori caratterizzati da abbondanza di cibo, di migliore qualit\u00e0 e con minore rischio di essere predati; ci\u00f2 porta ad avere un successo riproduttivo pi\u00f9 elevato rispetto ai soggetti che arrivano tardivamente.\nHabitat.\nIl merlo frequenta un'ampia variet\u00e0 di contesti ambientali, principalmente alle latitudini medio-alte della Regione Paleartica. Predilige i climi freschi, umidi e ventosi, ma nella Regione Mediterranea si adatta anche a regimi pi\u00f9 caldi e asciutti. \u00c8 legato alla presenza di vegetazione arborea e arbustiva alternata a terreni aperti, dove tende a ricercare il cibo. Non mostra preferenze verso particolari specie arboree e frequenta indifferentemente boschi di conifere o latifoglie, sempre con sottobosco arbustivo; macchia mediterranea, brughiere con arbusti fino a due metri, tra cui ginepro e rovo; aree agricole con ampie siepi e ruscelli, parchi e giardini, con chiara tendenza all'incremento demografico nelle aree urbane e suburbane. In Europa, pu\u00f2 vivere sopra i 1.000 metri di altitudine, ma a pi\u00f9 di 4.000 metri nel Tien Shan e nell'Himalaya e a 4.600 metri nella Cina occidentale. In Nord Africa, \u00e8 presente fino a 2.300 metri di altitudine. Durante il periodo riproduttivo occupa ambienti molto diversi; evita solamente la steppa aperta e la tundra, le zone paludose o gli acquitrini. Tollera molto bene la vicinanza dell'uomo e per questo ha potuto colonizzare parchi e giardini di grandi insediamenti urbani.\nPredatori e parassiti.\n\u00c8 predato da vari rapaci (falco della Nuova Zelanda, sparviero) e da corvidi (gazza, ghiandaia), da mustelidi (martora), volpi, gatti, scoiattoli e quercini, che si cibano delle sue uova e dei pulcini, ed \u00e8 parassitato da vari ectoparassiti (pidocchi, pulci, zecche) e da endoparassiti e patogeni (\"Christoxum\", \"Esterichia\", \"Haemoproteus\", \"Luztrema\", \"Plasmodium\", \"Trypanosoma\", \"Whataroa virus\"). Il merlo \u00e8 poi parassitato dal cuculo e, in Asia e in Oceania, anche dal cuculo bronzeo splendente, dal cuculo indiano e dal cuculo pallido.\nStatus e conservazione.\nIn Europa, la popolazione riproduttiva \u00e8 stimata in 54.800.000-87.100.000 coppie, che equivale a 110.000.000-174.000.000 di individui maturi. \u00c8 probabile che la popolazione globale rientri nella fascia 10.000.000-500.000.000 di individui maturi. Questa specie ha una consistenza numerica ampia e in aumento ed \u00e8, dunque, compresa nella Categoria \"Rischio minimo\" della Lista Rossa dell'IUCN delle specie minacciate.\nSecondo uno studio del 2004, il numero di coppie si situa tra 40 e 82 milioni in 44 paesi. In Francia, tra 1 e 6 milioni di coppie; in Spagna, tra 2,3 e 5,9 milioni; in Grecia, tra 0,8 e 2 milioni; in Italia, tra 2 e 5 milioni; in Portogallo, tra 0,2 e 2 milioni. La popolazione pi\u00f9 numerosa sarebbe in Germania con 8-16 milioni di coppie, seguita dal Regno Unito con 4,9 milioni di coppie. Le tendenze attuali, come definite da Bird Life International, consentono di classificare le specie nella Categoria 4, in stato di conservazione favorevole e stato di sicurezza in Europa. Dei 44 paesi coperti dallo studio citato, la specie \u00e8 stabile o in aumento in 38 di essi, compresi quelli che ospitano la maggior parte delle popolazioni europee e starebbe diminuendo solo in Albania, Croazia e Turchia.\nNei paesi europei, potrebbero verificarsi flessioni della consistenza della popolazione a causa dell'intensificazione dell'agricoltura, e della caccia. Nel Paleartico occidentale, altre minacce includono predatori, disturbi, condizioni meteorologiche avverse e fame.\nPosizione nell\u2019ecosistema.\nIn generale, il merlo svolge un ruolo significativo negli ecosistemi, regolando le popolazioni di invertebrati, in particolare di gasteropodi e insetti, in gran parte dannosi per l\u2019agricoltura. I risultati di una ricerca sul ruolo del merlo nella conservazione delle specie forestali nella parte nord-orientale dell'Ucraina, indicano un ruolo cruciale del merlo nella gestione della popolazione di parassiti animali potenzialmente pericolosi. \u00c8 stato trovato un totale di 44 specie di invertebrati, soprattutto insetti (78%), dei quali la maggior parte era costituita da specie di fitofagi.\nNei quartieri di svernamento pu\u00f2 causare qualche danno cibandosi di olive e frutta coltivata, oltre che di bacche selvatiche. Molte di queste specie sono utili economicamente e/o per il mantenimento delle risorse forestali e la protezione del suolo in alcune regioni, mentre sono dannose, in quanto invasive, in altre.\nIl merlo \u00e8 incluso dall\"'Invasive Animals Cooperative Research Centre\" australiano tra le specie invasive estremamente pericolose in Australia. Nell'Australia meridionale e in Nuova Zelanda, i merli si nutrono di frutti come coltivati quali ciliegie, fichi, frutti di bosco, nettarine, olive, pesche, oltre a frutti autoctoni come \"Exocarpus cupressiformis\". Essi causano gi\u00e0 danni a frutteti e vigneti e un'espansione della loro popolazione nel Queensland pu\u00f2 causare danni alle colture di vite, drupacee e bacche. Inoltre possono disperdere i semi di specie fortemente infestanti, tra cui \"Asparagus scandens\", \"Asparagus declinatus\" e \"Asparagus asparagoides\", che soffocano il sottobosco, impedendo l'insediamento e la crescita di specie autoctone , \"Chrysanthemoides monilifera\", \"Pittosporum undulatum\" e \"Rubus fructicosus\"; rappresenta una minaccia per alcuni uccelli autoctoni come \"Zoothera lunulata\" e \"Gallirallus sylvestris\", poich\u00e9 queste specie competono per risorse alimentari simili; e consuma alcuni invertebrati in via di estinzione.\n\"Turdus merula\", \"T. olivaceus\" and \"T. smithi\" contribuiscono alla diffusione di \"Pyracantha angustifolia\", una pianta invasiva che ostacola l\u2019utilizzazione del pascolo, interferisce con lo sviluppo di specie legnose autoctone e favorisce quello di altre specie invasive in Sud Africa, Argentina e Australia, di potenziale diffusione nei climi mediterranei, tropicali e subtropicali, in particolare in Europa, Africa subsahariana e nelle Americhe.\nIn una prospettiva di lungo termine, considerato il cambiamento climatico che sta determinando la ridistribuzione della vita sulla Terra, il merlo \u00e8 tra i migratori con il maggior potenziale di dispersione delle piante europee verso latitudini pi\u00f9 fredde.\nNella cultura di massa.\nMolti paesi hanno emesso francobolli con l'immagine del merlo: Alderney, Belgio, Bulgaria, Finlandia, Georgia, Giordania, Guernsey, Gran Bretagna, Isole F\u00e6r \u00d8er, Jersey, Kazakistan, Paesi Bassi, Penrhyn, Saint Vincent e Grenadine, Svezia, Togo e Ungheria.\nIl merlo \u00e8 l'uccello ufficiale della Svezia.\n\"Il merlo ha perso il becco\" \u00e8 un libro che nasce da un progetto del 1940 di Bruno Munari, come interpretazione visiva di una nota canzone popolare di origine incerta.\n\"Le merle noir\" (Il merlo nero) \u00e8 il titolo di un breve brano musicale per flauto e pianoforte composta nel 1952 dal compositore francese Olivier Messiaen ispirata dal canto degli uccelli.\n\"Blackbird\" (Merlo nero) \u00e8 una canzone del gruppo musicale britannico The Beatles, scritta dal cantautore Paul McCartney.\n\"Die Vogelhochzeit Ein Vogel wollte Hochzeit machen\" (letteralmente: Il matrimonio degli uccelli - Un uccello voleva maritarsi) \u00e8 una canzone per bambini tedesca che parla del matrimonio di un merlo e un tordo, di origine sconosciuta.\n\"Xoxo Beltza\" (Merlo nero), \u00e8 una canzone popolare basca resa popolare dal cantautore Mikel Laboa, che tratta della morte di un merlo in gabbia.\n\"Mirlo de invierno\" (Merlo d'inverno), \u00e8 un brano composto da Carlos Kroll, che racconta la melanconia di un uccello solitario che spicca un volo immaginario verso la persona amata.\n\"Merla\" \u00e8 un termine utilizzato in araldica per indicare la femmina del merlo che si raffigura senza becco e senza piedi. Si incontra molto frequentemente anche il termine merlotto, impiegato soprattutto per simboleggiare i nemici vinti in battaglia.\nIn Italia.\nIn Italia, \u00e8 presente la forma nominale. I merli provengono principalmente dall'Europa centro-orientale (Ungheria, Polonia, Repubblica Ceca, Slovenia e Croazia settentrionale). Aree distinte dell'Italia giocano un ruolo diverso nel sistema migratorio del Merlo: la Lombardia \u00e8 interessata soprattutto dal passaggio autunnale, mentre la Toscana rappresenta anche un'area di svernamento. La Sardegna sembra essere importante sia come quartiere invernale, sia come area di sosta durante la migrazione pre-nuziale. La popolazione italiana risulta parzialmente sedentaria. \nNidifica tra febbraio e maggio, in una grande variet\u00e0 di ambienti, dal livello del mare al limite della vegetazione arborea (2.300 metri sulle Alpi). Trattandosi soprattutto di una specie sedentaria, sverna pressoch\u00e9 negli stessi ambienti in cui nidifica. \u00c8 distribuito diffusamente su tutto il territorio nazionale, isole comprese, anche se risulta pi\u00f9 scarso sull'Appennino, oltre gli 800 metri di altitudine e in alcune zone della Puglia. Sui rilievi trascorre l'inverno ad altitudini inferiori rispetto a quelle frequentate nel periodo riproduttivo; sulle Alpi, ad esempio, preferisce i fondovalle e gli ambienti collinari al di sotto dei 500 metri di altitudine. Il suo habitat naturale \u00e8 il bosco, ma si adatta a vivere in ogni ambiente in cui vi siano le condizioni per nidificare: in ambienti caratterizzati dalla presenza di alberi o arbusti in continuit\u00e0 con aree aperte, frutteti e vigneti e in aree urbane a contatto ravvicinato con l'uomo.\nL'areale della popolazione italiana \u00e8 vasto, il numero di individui maturi \u00e8 stimato in 4-10 milioni e risulta in generale aumento nell'arco temporale 2000-2010. Dunque, la popolazione italiana non raggiunge le condizioni per essere classificata entro una delle categorie di minaccia e viene classificata a \"Minore Preoccupazione\" nel 2012.\nSistematica.\nDel merlo si riconoscono le sottospecie seguenti:\nTra le sottospecie note:"}
{"id": "704311", "revid": "155634", "url": "https://it.wikipedia.org/wiki?curid=704311", "title": "Tufello", "text": "Tufello \u00e8 la zona urbanistica 4I del Municipio Roma III di Roma Capitale. Si estende sul quartiere Q. XVI Monte Sacro.\nIl nome deriva dal \"tufillo\", una roccia sedimentaria derivante dal tufacea, che costituisce le collinette su cui fu costruita la borgata.\nGeografia fisica.\nSi trova nella periferia nord della citt\u00e0, compreso tra viale Jonio, via di Val Melaina, via Monte Massico, via Monte Resegone, via delle Vigne Nuove, via Monte Fumaiolo, via della Bufalotta, via della Cecchina e via Matteo Bandello.\nStoria.\nNasce nel biennio 1939-40 come borgata ufficiale per i rimpatriati italiani dall'estero, su progetto dell'architetto P. Sforza.\nMonumenti e luoghi d'interesse.\nArchitetture civili.\nL'architettura, pur essendo decisamente eterogenea, si pu\u00f2 sostanzialmente suddividere in due macro settori con la via delle Isole Curzolane a fungere da confine ideale: a sud \u00e8 classica e tipica degli edifici di inizio Novecento (rientrando il quartiere nel progetto urbanistico \"Citt\u00e0 Giardino Aniene\"), mentre a nord rispecchia l'edilizia popolare degli anni sessanta-settanta (anche se a differenza di altri quartieri di Roma, qui vengono mantenuti ampi spazi di verde tra gli edifici).\nNegli ultimi anni l'intero quartiere ha subito una massiccia riqualificazione sociale ed urbanistica, legata in particolare ai riscatti delle ex case popolari ed alla successiva alienazione. Questo fenomeno ha provocato, come conseguenza, un'enorme riabilitazione commerciale e ripresa di valore degli appartamenti, favorita anche dalla posizione tra i quartieri di Monte Sacro e Monte Sacro Alto.\nA questa trasformazione, poi, deve aver sicuramente contribuito anche il pregio architettonico di alcune palazzine tra quelle edificate negli anni venti del Novecento (in tipico stile \"barocchetto romano\"), con la peculiarit\u00e0 di offrire ai residenti, oltre ad una surreale tranquillit\u00e0, anche la fortuna di vivere completamente immersi nel verde (cose abbastanza rare per i quartieri semi-periferici).\nFulcro della zona \u00e8 il mercato coperto di piazza degli Euganei. In via Monte Rocchetta vi \u00e8 la sede storica del Municipio IV, sebbene molte delle funzioni siano state trasferite a dicembre 2008 nella nuova sede di via Umberto Fracchia, a Monte Sacro Alto.\nSport.\nCalcio.\nTufello \u00e8 rappresentata da tre squadre di calcio: l'ASD Polisportiva Tirreno, fondata nel 1945, che milita in Prima Categoria, l'U.S. Tufello 1963, fondata nel 1963, che milita nel girone E laziale di Seconda Categoria e l'ASC.D. Virtus Vigne Nuove, che milita nel girone G del torneo Giovanissimi Roma."}
{"id": "704312", "revid": "547034", "url": "https://it.wikipedia.org/wiki?curid=704312", "title": "Space rock", "text": "Il termine space rock viene utilizzato per indicare un particolare genere musicale in due periodi storici diversi. Nel primo, originatosi tra la fine degli anni '60 e l'inizio degli anni '70, \u00e8 un sottogenere del rock progressivo caratterizzato da sonorit\u00e0 e testi che suggeriscono atmosfere fantascientifiche. L'espressione venne coniata in origine per riferirsi al genere di gruppi come Pink Floyd, UFO, Hawkwind e Gong, il cui sound era caratterizzato dall'uso sperimentale di suoni distorti di chitarra elettrica e di tastiera accompagnati da testi a tema fantascientifico o relativi allo spazio esterno.\nNel secondo periodo, verso la fine degli anni settanta, alcuni gruppi europei e americani riutilizzarono questa attitudine \"fantascientifica\" ottenendo risultati molto diversi tra loro, alcuni molto vicini alla disco music. Si pu\u00f2 mantenere l'uso del termine space rock soprattutto per il carattere di \"band\" vera e propria che accomunava questi gruppi. Tra loro ricordiamo: i Rockets (Francia/Italia), gli Space (Francia), i Creatures (Italia), i Parliament/Funkadelic (USA), e Dee D. Jackson (cantante inglese residente in Germania).\nIn seguito, la stessa espressione \u00e8 stata applicata a formazioni di alternative/indie rock che elaborano lo space rock classico, in genere enfatizzando maggiormente gli aspetti melodici e ambient.\nStoria.\nLo space rock delle origini (fra i tardi anni sessanta e i primi anni settanta) si svilupp\u00f2 principalmente dal rock psichedelico e progressivo britannici. I primi album dei Pink Floyd contengono numerosi brani che in qualche misura si possono considerare pietre miliari dello space rock: fra gli esempi si possono citare \"Astronomy Domine\" e \"Interstellar Overdrive\" (dall'album \"The Piper at the Gates of Dawn\"). Fra gli album nel complesso pi\u00f9 rappresentativi del genere si deve citare \"Space Ritual\" degli Hawkwind. Sia i Pink Floyd che gli Hawkwind, negli spettacoli dal vivo, enfatizzavano le atmosfere fantascientifiche dei loro brani utilizzando scenografie suggestive in cui comparivano luci laser e costumi di scena surreali.\nOltre ai gruppi che pi\u00f9 sistematicamente esploravano soluzioni riconducibili alla definizione di space rock, esempi sporadici di contaminazione fra musica rock e fantascienza spaziale rimasero piuttosto frequenti per tutti gli anni settanta e oltre. Fra gli esempi pi\u00f9 celebri in tal senso si possono citare \"Space Oddity\" di David Bowie, i Rush di \"2112\" e \"Cygnus X-1\" (dall'album \"A Farewell to Kings\") e soprattutto Green di Steve Hillage, una sorta di vero e proprio concept album dedicato allo space rock. Anche in Italia alcuni gruppi, soprattutto di area progressive, sperimentarono con temi e sonorit\u00e0 vicini allo space rock: un esempio \u00e8 \"Sirio 2222\", album d'esordio del gruppo Il Balletto di Bronzo.\nVerso la fine del decennio ebbe grande successo il gruppo francese dei Rockets, che basava completamente la propria immagine, almeno nel periodo di maggior successo, sulla fantascienza, impersonando alieni.\nNei primi anni novanta, numerosi gruppi alternative rock iniziarono a proporre lavori che in qualche misura riprendevano l'atmosfera generale dello space rock classico. Fra questi si possono citare Amplifier, Failure, Hum, My Bloody Valentine, Ride, Slowdive, Suede e The Verve.\nNel 1998 Marilyn Manson propone un eclettico concept-album ispirato dallo Ziggy Stardust di Bowie, in cui la voce narrante \u00e8 un alieno. Un album di atmosfera, tematiche e \"artwork\" palesemente \"spaziali\", anche se in senso stretto si possono considerare Space rock prettamente le canzoni \"Disassociative\", \"Fundamentally Loathsome\", \"The Last Day on Earth\". \nNel 2001, lo Space rock \u00e8 tornato sotto i riflettori con \"Origin of Symmetry\", secondo album dei Muse, la cui eclettica musica presenter\u00e0 da l\u00ec in poi un fondamentale elemento Space rock, che diventa essenziale nei testi e nell'\"artwork\" ed evidente in canzoni come \"New Born\", \"Futurism\", \"Dark Shines\", \"Megalomania\", \"Space Dementia\", \"Take a Bow\", \"Map of the Problematique\". In Italia sono pochi i rappresentanti del genere; fra di essi vanno certamente annoverati i veterani Black Land e i Void Generator; nel 2017 i Monolithic Elephant con il loro album omonimo."}
{"id": "704313", "revid": "84604", "url": "https://it.wikipedia.org/wiki?curid=704313", "title": "'900", "text": ""}
{"id": "704315", "revid": "1318658", "url": "https://it.wikipedia.org/wiki?curid=704315", "title": "Chiesa di Bojana", "text": "La chiesa di Bojana (in bulgaro \u0411\u043e\u044f\u043d\u0441\u043a\u0430 \u0446\u044a\u0440\u043a\u0432\u0430, traslitterato come \"Bojanska c\u0103rkva\") \u00e8 una chiesa medievale appartenente alla Chiesa ortodossa bulgara; l'edificio si trova a Boyana, un quartiere della capitale bulgara Sofia. L'ala est di questa costruzione a due piani venne eretta originariamente alla fine del X o agli inizi dell'XI secolo, mentre la parte centrale venne aggiunta nel XIII secolo durante il Secondo impero bulgaro. La chiesa venne poi completata a met\u00e0 del XIX secolo con un'ulteriore espansione verso ovest.\nLa chiesa deve la sua fama ai notevoli affreschi che contiene, dipinti a partire dal 1259. Essi costituiscono un vero e proprio secondo strato sopra i dipinti dei secoli precedenti e rappresentano uno degli esempi pi\u00f9 completi e meglio conservati dell'arte medievale dell'Europa orientale. Sui muri della chiesa sono dipinte un totale di 89 scene, con 240 figure umane. L'autore di questi capolavori \u00e8 sconosciuto, ma probabilmente appartiene alla scuola di Veliko T\u0103rnovo.\nLa caratteristica pi\u00f9 sorprendente di quest'opera \u00e8 la vivacit\u00e0 espressiva. I personaggi storici mostrano lineamenti ben individualizzati e l'iconografia bizantina fortemente formalizzata delle scene bibliche \u00e8 arricchita da numerosi dettagli riferiti agli usi, costumi e folclore della religione.\nNel nartece si trovano 18 scene che rappresentano la vita di San Nicola. Qui l'autore dipinse alcuni aspetti caratteristici dello stile di vita contemporaneo, come per esempio ne \"Il miracolo del mare\", dove la barca e il cappello del marinaio ricordano la flotta veneziana. I ritratti dei patroni della chiesa (Sebastocrator Kalojan e la moglie Desislava), cos\u00ec come quelli dello zar bulgaro Costantino Tikh e della zarina Irina, situati nel muro nord, sono fra i pi\u00f9 vivi e impressionanti della chiesa.\nOltre al primo strato di affreschi dei secoli XI e XII (dei quali restano solo pochi frammenti) e al famosissimo secondo strato del 1259, nella chiesa vi sono anche alcuni altri affreschi successivi, dei secoli XIV, XVI e XVII e dell'anno 1882.\nLa chiesa di Bojana nel 1979 \u00e8 stata inserita nell'elenco dei Patrimoni dell'umanit\u00e0 dell'UNESCO. Gli affreschi furono ripuliti e restaurati fra il 1912 e il 1915 da specialisti austriaci e bulgari; un ulteriore restauro venne effettuato fra il 1934 e il 1944. Nel 1977 la chiesa venne chiusa al pubblico per problemi di conservazione del patrimonio artistico e, dopo un'ultima fase di restauri, venne riaperta nel 2000."}
{"id": "704317", "revid": "599013", "url": "https://it.wikipedia.org/wiki?curid=704317", "title": "Circuito di Rouen-Les Essarts", "text": "Il circuito di Rouen-Les-Essarts era un circuito motoristico semipermanente francese posto ad Orival, nelle vicinanze di Rouen, capoluogo dell'Alta Normandia. Ha ospitato cinque edizioni del Gran Premio di Francia validi per il campionato mondiale di formula 1, tra il 1952 e il 1968, oltre ad alcune gare valide per il motomondiale. Il circuito venne costruito negli anni cinquanta sulla base di un pi\u00f9 piccolo circuito allestito gi\u00e0 prima della seconda guerra mondiale.\nIl tracciato.\nSituato sul territorio di Orival nelle immediate vicinanze del quartiere di Les Essarts, alla periferia di Rouen, era un circuito molto veloce e impegnativo, che utilizzava in gran parte strade nazionali e dipartimentali. Da notare in questa pista immersa in un bosco vi erano il forte dislivello altimetrico, la ridotta sede stradale e la quasi totale assenza di vie di fuga, in quanto si sviluppava lungo i fianchi di una stretta vallata. Nella prima versione, risalente al 1951, esso era lungo 5.100 metri e gi\u00e0 aveva le caratteristiche che lo avrebbero reso temibile tra i piloti, come la paurosa discesa che dal traguardo portava al tornante \"Virage du Noveau Monde\" attraversando a velocit\u00e0 ben superiori ai 200\u00a0km/h tre curve impegnative, tra cui la \"Six Fr\u00e9res\". In questa versione ospit\u00f2 il Gran Premio motociclistico di Francia 1953 valido per il motomondiale.\nNel 1955 si decise di estenderlo a nord e venne portato fino a 6.542 metri proseguendo dopo la \"Courbe de l'\u00e9toile\" lungo la statale fino alla curva \"Gresil\", dove svoltando a destra su un lungo rettifilo si raggiungeva la curva \"la Scierie\" per poi svoltare ancora a destra e arrivare alla ora velocissima \"Virage du Paradis\", che reimmetteva sul tracciato originale all'altezza del rettilineo di partenza. Questo tracciato \u00e8 quello che ha lasciato i maggiori ricordi negli appassionati, in quanto \u00e8 quello su cui si sono disputate le gare di Formula 1. Nel motomondiale 1965 ospit\u00f2 per la seconda e ultima volta il GP motociclistico.\nNel 1972 il circuito dovette essere ridotto per lasciare spazio alla nuova Autostrada A13 che attraversa il vecchio tracciato e si approfitt\u00f2 dell'occasione per sottoporlo a lavori di adeguamento ai nuovi standard di sicurezza. Il nuovo disegno somigliava molto a quello originale in quanto venne creata una sinuosa bretella a ridosso dell'autostrada per poter collegare nuovamente \"Courbe de l'\u00e9toile\" e \"Virage du Paradis\", quest'ultima ritornata ad essere un secco tornante.\nDurante le prove della gara di Formula 2 del 1973 ci fu un incidente alla curva \"Six Fr\u00e9res\" fatale per Gerry Birrell causato dall'esplosione di uno pneumatico. Per la gara, nel tratto che precedeva il luogo dell'impatto, si install\u00f2 una chicane provvisoria fatta di balle di paglia che fu distrutta durante la gara: nel 1974 si decise di ridisegnare la curva Six Fr\u00e9res rallentandola di molto e ridenominandola \"Virage des Roches\".\nStoria.\nL'unico pilota ad imporsi per due volte fu Dan Gurney. Nell'edizione del 1968 il francese Jo Schlesser perse la vita schiantandosi alla curva \"Six Fr\u00e9res\" con la sua Honda, che in seguito prese fuoco, in quello che ufficialmente era il primo Gran Premio di Francia. Prima di quell'anno infatti il nome ufficiale era di Gran Premio dell'A.C.F (\"Automobil Club de France\"). Dopo la morte di Schlesser la Formula 1 abbandon\u00f2 il circuito considerandolo troppo veloce e pericoloso. Una volta persa la massima formula, gli organizzatori cercarono una categoria che la sostituisse e guardarono alla Formula 2: dopo la cancellazione della gara prevista nel 1969 (in quel fine settimana si disput\u00f2 solo l'annuale gara di Formula 3), organizzarono nel 1970 una gara non valevole per il campionato, mentre dal 1971 al 1978 l'appuntamento fece parte del campionato europeo di questa specialit\u00e0. Relegato in seguito alle categorie minori, il circuito fu utilizzato fino al 1993, quando i ricorrenti problemi di sicurezza imposero la chiusura del tracciato. Le strutture dell'impianto furono lasciate nel degrado e, quando ormai erano irrecuperabili, nel 1999 furono abbattute completamente.\nUn'associazione, \"Moto Les Essarts\", si batte per salvaguardare ci\u00f2 che resta del circuito e organizzare manifestazioni motociclistiche su di esso, la prima delle quali si \u00e8 svolta nel 2001."}
{"id": "704333", "revid": "1318658", "url": "https://it.wikipedia.org/wiki?curid=704333", "title": "Tempio di Apollo Epicurio", "text": "Il tempio di Apollo Epikourios \u00e8 un antico tempio greco che si trova nella regione dell'Arcadia (nel Peloponneso), in Grecia. L'edificio, inserito fra i Patrimoni dell'umanit\u00e0 dell'UNESCO, venne costruito da Ictino, l'architetto cui si deve la costruzione del Partenone e del Tempio di Efesto, nei pressi dell'Acropoli di Atene. Secondo Pausania l'edificio fu costruito fra il 450 e il 425 a.C. per esprimere riconoscenza nei confronti di Apollo, dio del sole e della salute, per aver risparmiato la citt\u00e0 dalla pestilenza che infuriava in Grecia sul finire del V secolo a.C. Recenti ricerche hanno mostrato delle maestranze peloponnesiache e ci\u00f2 \u00e8 dato dalle numerose particolarit\u00e0 quali la planimetria e gli ordini interni.\nStoria.\nIl sito fu occupato inizialmente nel periodo arcaico. Il primo tempio del santuario fu costruito alla fine del VII secolo a.C. e intorno ad esso si svilupp\u00f2 un piccolo insediamento. Sebbene la storia preistorica del tempio sia incerta, \u00e8 probabile che il tempio arcaico sia stato ricostruito almeno una volta o due tra il 600 e il 500 a.C. Il tempio classico fu costruito nel 420 a.C. circa. \nLa parte superiore del santuario \u00e8 situata sul Monte Kotilion. I templi furono abbandonati nel III secolo a.C., mentre il santuario di Apollo, rimase in uso nei periodi ellenistico e romano, come dimostrano le piastrelle utilizzate per riparare il tetto del tempio. Pausania visit\u00f2 il santuario nel II secolo d.C. e descrisse i monumenti e la loro storia. Nei secoli successivi il santuario fu abbandonato e gravemente danneggiato dai una serie di terremoti che apportarono dei danni agli edifici. \nIl racconto di Pausania.\nIl poco che conosciamo di questo tempio viene da Pausania, un geografo greco del II secolo, che lo visit\u00f2. Questo autore ha attraversato la Grecia continentale e ha lasciato delle note raccolte in modo confuso, per quanto infinitamente prezioso per sua loro unicit\u00e0. Le informazioni che ci fornisce sul Tempio di Apollo Epicurio portano pi\u00f9 domande che risposte.\nPausania afferma che questo tempio fu consacrato dagli abitanti di Figalia ad Apollo Epicurio, un dio guaritore che venne in loro aiuto durante un'epidemia di peste, \"come fece durante le guerre del Peloponneso\". Questa spiegazione lascia scettici molti moderni archeologi.\nDichiara inoltre che l'architetto era Ictino, senza fornire alcuna prova a supporto di questa affermazione. Ora Ictino \u00e8 l'architetto pi\u00f9 famoso della Grecia classica: \u00e8 stato autore del Partenone di Atene e del Telesterion di Eleusi. Pausania trascura di dire come e perch\u00e9 Figalia, una piccola citt\u00e0 dell'Arcadia, abbia potuto assumere un architetto cos\u00ec prestigioso. Questo \u00e8 il motivo per cui gli archeologi moderni sono riluttanti a confermare questa ipotesi. Ma se questa tesi fosse vera, la costruzione di questo tempio potrebbe essere datata precisamente al tempo di Pericle.\nPausania, inoltre, non spiega perch\u00e9 il tempio fosse separato tra le montagne, a 8 chilometri dalla citt\u00e0, in un luogo di accesso cos\u00ec difficile dato che ci vogliono diverse ore di cammino per raggiungerlo.\nInoltre, rende omaggio al tetto eccezionale del tempio, \"fatto esclusivamente di pietre\", quando in realt\u00e0 venivano utilizzate travi di legno per sostenere il soffitto. E infine, loda la bellezza delle pietre e l'armonia delle proporzioni, rimanendo silenzioso sul contrasto dei materiali, sull'innovativa combinazione delle colonne e soprattutto, isolata nell'asse dell'edificio, su questa primissima colonna corinzia nota dell'area greca, che costituisce un progresso storico, e che ha avuto un impatto globale sull'architettura dei secoli successivi.\nGli scavi archeologici.\nLe rovine del tempio vennero notate da viaggiatori francesi e tedeschi nella seconda met\u00e0 del XVIII secolo, l'architetto francese Joachim Bocher nel novembre del 1765, viaggiando nel Peloponneso e attraversando questa regione montuosa, scopr\u00ec queste rovine per caso. Ma durante un secondo viaggio in questa regione, fu assassinato da banditi.\nL'architetto britannico Charles Robert Cockerell, accompagnato da numerosi amici, esplor\u00f2 il tempio nell'agosto del 1811, durante il suo Grand Tour e scopr\u00ec il fregio, episodio che racconta nel suo diario. Si legge tutto l'entusiasmo romantico del tempo e la possibilit\u00e0 che sembra guidare qualsiasi scoperta di un tesoro archeologico:\nFu durante l'esplorazione della tana che Cockerell scopr\u00ec un frammento del fregio (frammento n. 530 del catalogo di Marigold di Figalia al British Museum). Cockerell e i suoi amici hanno negoziato con il Pasci\u00e0 di Tripoli il diritto di cercare nel tempio. L'autorizzazione fu concessa nel 1812, in cambio della met\u00e0 di ci\u00f2 che la vendita dei tesori scoperti avrebbe riportato. Il tempio fu esplorato tra il giugno e l'agosto del 1812.\nIl fregio, trasportato a Zante, fu messo all'asta nel maggio 1814 e acquistato per 60.000 dollari dal governo britannico per il British Museum.\nGli scavi archeologici regolari non iniziarono prima del 1836, da parte di un gruppo russo diretto da Carlo Brullo. Parte dei ritrovamenti \u00e8 oggi conservato al Museo Pu\u0161kin di Mosca e al British Museum. Gli elementi lasciati sul posto (in particolare il capitello corinzio, l'esempio pi\u00f9 antico di questo ordine) furono purtroppo distrutti durante gli anni seguenti (tra il 1814 e il 1819), e probabilmente trasformati in calce. Dei frammenti furono trovati durante gli scavi sul sito nel 1902-1908.\nA partire dal 1902 vennero condotti scavi sistematici da parte della prima societ\u00e0 archeologica di Atene, sotto la direzione di K. Kourouniotis, K. Romaios e P. Kavvadias. Ulteriori scavi vennero condotti nel 1959, nel 1970 e fra il 1975 e il 1979.\nLa distanza del tempio dalle principali vie di comunicazione ha giocato a suo vantaggio nel corso dei secoli: infatti, mentre altri templi vennero nel tempo adattati ai nuovi culti o distrutti dalle guerre, il tempio di Apollo non segu\u00ec questo destino. Inoltre, grazie alla sua distanza dalle maggiori aree metropolitane della Grecia, esso non \u00e8 soggetto alle piogge acide, che sciolgono il calcare e danneggiano irrimediabilmente il marmo.\n\u00c8 attualmente in corso un'importante opera di restauro.\nArchitettura.\nIl tempio sorge sul fianco di una montagna, a 1.131\u00a0m s.l.m. Ha un allineamento nord-sud, in contrasto con la maggior parte delle costruzioni simili che sono allineate nel senso est-ovest. Ci\u00f2 non fu dovuto al limitato spazio disponibile, come si era pensato in passato, ma alla scelta di mantenere legami con la tradizione dei templi edificati sul luogo in epoca arcaica, tutti caratterizzati da un orientamento nord-sud e da un doppio ambiente dotato di accesso a est, forse per permettere ai devoti del dio Apollo di volgersi dove sorge il sole, o forse per lasciar entrare la luce del mattino a illuminare la statua del dio.\nIl tempio \u00e8 di dimensioni relativamente modeste, con lo stilobate che misura 38,3 per 14,5 metri e con un peristilio di sei colonne per quindici, di ordine dorico. L'esterno \u00e8 in gran parte costruito in pietra calcarea dell'Arcadia; il marmo venne impiegato per il fregio, i capitelli, i cassettoni dei vestiboli, le metope e per il tetto. Come tutti i templi maggiori \u00e8 dotato di 3 \"stanze\": un pronao, un nao (che probabilmente ospitava una statua di Apollo) ed un opistodomo. Sul fondo la cella continua in un ampio vano (adyton) che conduce all'esterno tramite una porta laterale. Il tempio presenta alcune correzioni ottiche analoghe a quelle messe in atto nel Partenone, come ad esempio il pavimento incurvato.\nL'elemento pi\u00f9 insolito di questo tempio \u00e8 rappresentato dal fatto che in esso si ritrovano tutti e tre gli ordini dell'architettura classica greca: il dorico, lo ionico ed il corinzio. Le colonne doriche formano il peristilio; cinque semicolonne ioniche, del tutto prive di funzioni statiche, accompagnano i lati lunghi all'interno della cella, unite alle pareti di quest'ultima da brevi muretti (gli ultimi due sul fondo inclinati a 45\u00b0), con una soluzione gi\u00e0 adottata e poi abbandonata nell'arcaico Tempio di Hera a Olimpia; hanno ampie basi a campana e le ultime due forse reggevano capitelli corinzi, come quella isolata e centrale sul fondo della cella. Si tratta del pi\u00f9 antico esempio di capitello corinzio giunto fino a noi.\nTutta l'attenzione dell'architetto era rivolta all'articolazione spaziale e luministica dell'interno mentre l'esterno era relativamente poco decorato. Dodici metope scolpite decoravano la trabeazione interna sopra il pronao e l'opistodomo. All'interno della cella, sopra le semicolonne, correva un fregio continuo (425-420 a.C.) costituito da 23 lastre, che mostrava i Greci in lotta con le Amazzoni e i Lapiti in battaglia con i Centauri, movimentato nel tema e nella forma espressiva. Lo stile mostra l'assimilazione della scultura e della pittura attica da parte delle maestranze locali. Tuttora in buone condizioni, il fregio \u00e8 stato ricostruito ed \u00e8 conservato al British Museum insieme ai frammenti degli acroteri e delle metope.\nLe domande ancora aperte su questo monumento riguardano il costruttore o i costruttori:"}
{"id": "704334", "revid": "751106", "url": "https://it.wikipedia.org/wiki?curid=704334", "title": "Ciconia ciconia", "text": "La cicogna bianca o cicogna europea (Ciconia ciconia ) \u00e8 un uccello appartenente alla famiglia Ciconiidae, diffuso in Europa, Africa e Asia.\nDescrizione.\nLa cicogna bianca \u00e8 un uccello inconfondibile grazie al suo piumaggio bianco e nero. \u00c8 dotato di lunghe zampe e ha un collo e un becco lunghi. Presenta un piumaggio prevalentemente bianco, con solo le remiganti (primarie, secondarie e terziarie) delle ali nere. Nell'adulto il becco e le zampe sono di colore rosso acceso, anche se queste ultime spesso sono sporche di escrementi e quindi biancastre. In base all'et\u00e0 il colore del becco cambia: nei primi mesi il becco \u00e8 grigio, ma con il passare degli anni diventa rosso; i giovani (dalla fine della loro prima estate all'inizio della seconda) hanno l'estremit\u00e0 nera.\nLa cicogna bianca \u00e8 un uccello di grandi dimensioni (il terzo pi\u00f9 grande nel genere \"Ciconia\", dopo la cicogna bianca orientale e la cicogna maguari): dalla punta del becco alla punta della coda pu\u00f2 essere lunga anche 110\u00a0cm, mentre l'apertura alare sfiora i 220\u00a0cm. Il peso si aggira intorno ai 4\u00a0kg. Mediamente i maschi sono leggermente pi\u00f9 grandi delle femmine.\nLa cicogna bianca ha ali lunghe e larghe, adatte per planare. Quando \u00e8 in volo si nota ancora meglio la distinzione tra le remiganti nere e il resto dell'ala bianco. Come tutte le altre cicogne in volo tiene il collo disteso e le zampe allungate. Plana molto spesso; quando \u00e8 in volo battuto i battiti sono lenti e regolari.\nDistribuzione e habitat.\nLa cicogna bianca \u00e8 nidificante in Europa, Nordafrica, Turchia, Caucaso, Iran e Asia centrale.\nDistribuzione in Italia.\nLa cicogna bianca nidificava in Italia ai tempi dei romani anche nella stessa Roma, costruendo i nidi sui cornicioni dei templi (come testimoniano Virgilio, Ovidio, Plinio il Vecchio e molti altri). Cantata da Dante e specie nidificante nel Belpaese fino al '500, scomparve a partire dal XVII secolo. Il ritorno spontaneo della specie venne registrato in Piemonte verso la fine degli anni cinquanta del Novecento. In Italia negli ultimi anni si assiste a un lento ma costante incremento della popolazione nidificante. Nella stagione riproduttiva 2005, la cicogna bianca ha nidificato in Piemonte, Lombardia, Veneto, Friuli-Venezia Giulia, Emilia-Romagna, Toscana, Campania, Calabria, Puglia, Sicilia e Sardegna. Sempre al 2005 risultavano presenti nel Paese centosessanta coppie; particolarmente importante risulta la crescita costante della popolazione nidificante in Sicilia, che costituisce circa il 14% della popolazione italiana. \nLa colonia spontanea di cicogne pi\u00f9 grande d'Italia, infatti, si trova a Gela, in Sicilia. Nel 2011 la Lipu ha monitorato nella Piana di Gela 40 coppie, accertando la nascita di 70 nuovi esemplari.\nLe cicogne sono tornate persino a Milano, dove mancavano dal 1600: \u00e8 stata infatti segnalata una coppia intenta a fabbricarsi il nido addirittura sulla tangenziale ovest, a pochi metri dalla carreggiata, presso San Giuliano Milanese. Vista la particolarit\u00e0 della situazione, la sezione milanese della LIPU ha installato una stazione di rilevamento con una webcam che permette di monitorare il nido 24 ore su 24 tramite internet. A fine maggio 2010 sono nati quattro pulcini, dei quali ben tre sono riusciti ad andare a svernare in Africa.\nA partire dal 1985 l'ornitologo racconigese Bruno Vaschetti, con la collaborazione della LIPU e sulla base di un progetto elaborato dal naturalista triestino Fabio Perco, inaugura un centro dedicato alla reintroduzione della cicogna bianca in Piemonte e cio\u00e8 il \"Centro Cicogne e Anatidi\" di Racconigi (CN). Grazie alla collaborazione di Bruno Vaschetti con il centro svizzero di Altreu, allora gestito da Max Bloesch (da cui provenivano le prime dieci cicogne ospitate a Racconigi, nel corso degli anni la popolazione di cicogne \u00e8 cresciuta costantemente, fino a ospitare, attualmente, una quarantina di coppie nidificanti ogni anno e quaranta animali stanziali. Nel medesimo anno ha preso il via anche il Centro Cicogne di Fagagna (Centro Faunistico Sperimentale), presso Udine mentre, successivamente, sono stati avviati altri centri come ad esempio a Ferrara, Treviso, Mantova ecc.\nLe prime esperienze in assoluto di allevamento di cicogne in Italia allo stato di semi-libert\u00e0 sono state tuttavia effettuate a Faenza e risalgono agli anni '70, per iniziativa dell'industriale Roberto Bucci e grazie all'entusiasmo dell'allevatore Carlo Gulmanelli, scomparso nel 2011.\nNel 2003 la Lipu di Rende (CS) ha lanciato, con il supporto di Enel Calabria, il \"Progetto Cicogna bianca\": ad oggi (2016) sono state installate 67 piattaforme artificiali sui tralicci e sui pali elettrici dell'Enel, di cui 56 in provincia di Cosenza, 8 in provincia di Crotone e 3 in provincia di Catanzaro. Tutti i tralicci sono stati isolati per prevenire la possibilit\u00e0 di folgorazione (elettrocuzione). Il progetto ha avuto molto successo: nel 2010 sono nati 30 pulli di cicogna da 7 coppie (contro le 2 coppie del 2003), di cui sei in provincia di Cosenza e una in provincia di Crotone. Nell'ottobre del 2011 parte per la prima volta in Calabria (e in Italia) una sperimentazione, rientrante nel progetto, unica e originale nel suo genere ossia attirare le cicogne in migrazione tramite sagome tridimensionali in materiale plastico. Le suddette sagome mimano in modo quasi perfetto i soggetti selvatici, sia nella forma che nella dimensione che nel colore. In Calabria le coppie nidificanti di cicogna bianca sono salite a 9 nel 2011 e a 12 nel 2012, di cui 11 sulle piattaforme artificiali predisposte dal progetto della Lipu di Rende. Dopo 16 anni la specie \u00e8 tornata nella Piana di Tarsia e per la prima volta ha nidificato nei comuni di Rende e di Bisignano. Nel 2015 gli areali di nidificazione della Cicogna bianca in Calabria hanno interessato la Piana Sibari con 11 coppie, la Valle del Crati con 4 coppie e La Valle del Neto con una coppia, per un complessivo di 16 coppie, tutte nidificanti su piattaforme nido, che hanno portato alla nascita di 54 giovani cicogne.\nDal 2003 al 2015 sono nate in Calabria circa 350 cicogne.\nNel 2012, 70 coppie hanno nidificato in Sicilia tra la Piana di Gela, la Piana di Catania, le Province di Siracusa, Agrigento, Trapani e Palermo. La colonia della Piana di Gela si \u00e8 confermata la pi\u00f9 grande d'Italia, con 38 coppie nidificanti e 80 pulcini.\nBiologia.\nVoce.\nSi tratta di un animale generalmente silenzioso. Durante il periodo della cova, pu\u00f2 emettere fischi e \"colpi di tosse\"; durante la \"parata nuziale\" sono frequenti i colpi di becco ritmati, cosiddetto \"bill-clattering\".\nAlimentazione.\nLa cicogna non ha particolari esigenze alimentari. Si adatta a qualunque cibo, variando alimentazione anche a seconda del luogo. In prevalenza si nutre di piccoli invertebrati palustri: insetti, anellidi, piccoli molluschi come cavallette o lombrichi. Non disdegna pesci, anfibi (ad esempio rane) semi, bacche, lucertole e persino roditori. Quando raggiunge l'Africa migrando, ha una grande variet\u00e0 di prede tra cui scegliere e, a seconda dei casi, predilige le piccole prede reperibili nelle zone umide, oppure nella savana, pu\u00f2 nutrirsi delle numerose cavallette e degli altri insetti.\nRiproduzione.\nNei mesi di marzo e aprile, i genitori preparano su un albero, su un tetto o su un altro manufatto (p.e. un sostegno della rete elettrica) un grosso nido largo pi\u00f9 di 1 metro, in cui la femmina depone in media 3-4 uova, che vengono covate per 35 giorni da entrambi i genitori.\nDopo la schiusa, sia il maschio che la femmina provvedono ad allevare i pulcini che , dopo 70 giorni, imparano a volare.\nTassonomia.\nSottospecie.\nSono state distinte due sottospecie:\nSpecie simili.\nSe avvistata a terra la cicogna bianca \u00e8 inconfondibile, ma in volo pu\u00f2 essere confusa con il pellicano comune e con la gru. Il pellicano ha i colori molto simili a quelli della cicogna ma tiene il collo ripiegato in volo, mentre la gru ha il becco pi\u00f9 corto ed \u00e8 di colore grigio cenere. Un altro uccello con il colore delle ali simile alla cicogna \u00e8 il capovaccaio.\nConservazione.\nLa specie occupa un areale molto vasto, all'interno del quale la popolazione sembra essere in aumento. Per queste ragioni la Lista rossa IUCN attribuisce a questo taxon lo status \"LC\" (rischio minimo).\nFolklore.\nIn diverse parti del mondo (compresa l'Italia) la cicogna viene associata alla nascita di un neonato: \u00e8 un comune modo di dire che il bambino \"\u00e8 stato portato dalla cicogna\".\nL'origine di questa frase idiomatica \u00e8 incerta, anche se fin dai tempi antichi il ritorno della cicogna era associato alla primavera e dunque al concetto di rinascita e rigenerazione. Una teoria spiegherebbe l'associazione tra cicogna e nascite col fatto che questi uccelli scegliessero per nidificare i comignoli dei camini accesi, per stare pi\u00f9 al caldo: poich\u00e9 quando nasceva un bambino i camini venivano accesi per riscaldare la casa, era comune che questi uccelli si trovassero sui camini di case dove era appena nato un bimbo."}
{"id": "704335", "revid": "6923", "url": "https://it.wikipedia.org/wiki?curid=704335", "title": "Anthemis ismelia", "text": "La camomilla del Monte Gallo (\"Anthemis ismelia\" Lojac.) \u00e8 una pianta appartenente alla famiglia delle Asteraceae, endemica della Sicilia.\nMorfologia.\n\u00c8 una pianta perenne camefita suffruticosa, con fusto ascendente, alto 30\u201340\u00a0cm.\nLe foglie basali, pennatosette, sono lunghe 5\u201315\u00a0cm, le superiori sono pi\u00f9 piccole e pennate.\nHa infiorescenze a capolino, di diametro 4\u20135\u00a0cm, con fiori periferici ligulati bianchi e fiori centrali di colore giallo.\nI frutti sono acheni bruni, subconici, incurvati.\nDistribuzione e habitat.\n\u00c8 un endemismo puntiforme il cui areale \u00e8 ristretto alle rupi costiere ombrose del versante settentrionale del Monte Gallo, (Palermo), ad un'altitudine compresa tra 200 e 500 m.\nConservazione.\nPer la ristrettezza del suo areale la specie \u00e8 considerata vulnerabile."}
{"id": "704336", "revid": "922800", "url": "https://it.wikipedia.org/wiki?curid=704336", "title": "Circuito di Aintree", "text": "Il circuito di Aintree \u00e8 un circuito automobilistico semi-permanente posto all'interno di un ippodromo di Aintree, nelle vicinanze di Liverpool. Ha ospitato cinque edizioni del Gran Premio di Gran Bretagna di Formula 1 (nel 1955, nel 1957, nel 1959, nel 1961 e nel 1962). Il tracciato, inaugurato nel 1954, era lungo 4.828 metri, era abbastanza veloce ed era caratterizzato da due lunghi rettilinei (\"Finishing Straight\" e \"Railway Straight\") raccordati da una parte mista caratterizzata dalla curva \"Country Loop\"."}
{"id": "704346", "revid": "767487", "url": "https://it.wikipedia.org/wiki?curid=704346", "title": "Revisore legale", "text": "Il revisore legale \u00e8 un professionista che si occupa di revisione contabile, quindi esperto in contabilit\u00e0, bilancio e controllo interno ed esterno delle scritture contabili di societ\u00e0 di capitali, enti pubblici, privati e non profit. In generale in una molteplicit\u00e0 di discipline economiche e spesso giuridiche.\nOrdinamento giuridico in Italia.\nIn Italia i revisori legali sono iscritti presso il Registro dei Revisori Legali tenuto dal Ministero dell'Economia e delle Finanze, unitamente al Registro dei Tirocinanti.\nLe funzioni spettanti al Ministero dell'economia e delle finanze in materia di revisione legale sono esercitate attraverso il Dipartimento della Ragioneria Generale dello Stato - Ispettorato Generale di Finanza. Per il supporto allo svolgimento delle attivit\u00e0 di cui all'articolo 21, comma 1, del decreto legislativo n. 39 del 2010, il Dipartimento della Ragioneria generale dello Stato si avvale su base convenzionale di Consip S.p.A., societ\u00e0 interamente partecipata dal Ministero dell'economia e delle finanze.\nFino al 30 settembre 2006 l'albo era tenuto da un'apposita Commissione presso il Ministero della Giustizia. Dal 1\u00ba ottobre 2006 al 31 dicembre 2007, la tenuta dell'Albo dei Revisori Legali, cos\u00ec come la gestione del registro del Tirocinio, \u00e8 stato di competenza dell'Istituto dei Revisori Contabili, un consorzio senza fini di lucro nato dalla collaborazione tra il Consiglio Nazionale dei Dottori Commercialisti ed il Consiglio Nazionale dei Ragionieri e Periti Commerciali.\nDal 1\u00ba gennaio 2008 e fino all'entrata in vigore del Decreto Legislativo n. 39/2010, il Registro \u00e8 stato gestito una societ\u00e0 unipersonale costituita dal Consiglio Nazionale dei Dottori Commercialisti ed Esperti Contabili.\nIl revisore legale certifica che il bilancio \u00e8 stato redatto secondo corretti principi contabili, e l'aggiornamento continuo che ne operano la dottrina, la pratica e la normativa.\nIl revisore legale dei conti non ha poteri ispettivi e non certifica i dati di bilancio e l'autenticit\u00e0 dei documenti. La legge attribuisce la responsabilit\u00e0 penale in materia di falso in bilancio esclusivamente agli amministratori della societ\u00e0. Il revisore \u00e8 perseguibile qualora si dimostri la mala fede e il favoreggiamento.\nLe societ\u00e0 che certificano i bilanci possono legittimamente supportare i clienti anche nella redazione del bilancio d'esercizio, evitando il conflitto di interessi fra le attivit\u00e0 di certificazione dei bilanci, e quella di consulenza amministrativa e contabile.\nAccesso alla professione.\nSecondo il Decreto Legislativo N\u00b0 88 del 27 gennaio 1992, possono iscriversi al Registro dei Revisori Legali, acquisendo il diritto legale dell'utilizzo del relativo titolo professionale, coloro i quali, dopo l'iscrizione nel registro del Tirocinio, hanno compiuto un praticantato di durata triennale presso un revisore contabile avente ad oggetto il controllo di bilanci di esercizio e consolidati.\nPer iscriversi \u00e8 necessario, inoltre, essere in possesso di un diploma di laurea o qualsiasi altro titolo accademico in materie economiche, aziendali o giuridiche conseguito a seguito di un percorso di studi universitario della durata minima di tre anni.\nL'esame di Stato.\nL'Esame di abilitazione all'esercizio della professione di Revisore Legale si tiene una volta l'anno a Roma, e consiste in prove scritte e orali dirette all'accertamento delle conoscenze teoriche del candidato e della sua capacit\u00e0 di applicarle praticamente, nelle materie che seguono:\nPer le materie elencate da 5 a 11, l'accertamento delle conoscenze teoriche e della capacit\u00e0 di applicarle praticamente \u00e8 limitato a quanto necessario per il controllo della contabilit\u00e0 e dei bilanci.\nPer tutti coloro che hanno superamento l'Esame di Stato per l'abilitazione alla professione di Dottore Commercialista o di Esperto Contabile entro la seconda sessione 2016 \u00e8 consentita l'iscrizione anche al Registro dei Revisori Legali. Diversamente, con l'emanazione dell'art. 11 del DM n. 63 del 29 gennaio 2016, coloro che abbiano superato l'Esame di Stato per l'abilitazione alla professione di Dottore Commercialista o di Esperto Contabile dalla prima sessione 2017 in poi, possono iscriversi al Registro dei Revisori Legali solo previo superamento di un esame integrativo. L'esame integrativo si compone di due prove, una scritta ed una orale ed \u00e8 tenuto presso le Universit\u00e0 sedi d'esame per l'abilitazione alla professione di Dottore Commercialista ed Esperto Contabile.\nSociet\u00e0 di revisione.\nOltre alle persone fisiche, possono svolgere attivit\u00e0 di revisione legale dei conti anche le regolarmente iscritte in un apposito registro tenuto dalla Consob fino a settembre 2012. (dal 13 settembre 2012 \u00e8 istituito il Registro dei revisori legali presso il Ministero dell'economia e delle finanze nel quale transitano anche le societ\u00e0 di revisione iscritte in precedenza nell'Albo speciale tenuto dalla Consob).\nHanno diritto all'iscrizione nel registro le societ\u00e0 che hanno la sede principale o una sede secondaria con rappresentanza stabile in Italia e rispondono ai seguenti requisiti:"}
{"id": "704347", "revid": "119075208", "url": "https://it.wikipedia.org/wiki?curid=704347", "title": "Sarakoll\u00e9", "text": "I sarakoll\u00e9 (trascritto anche come \"sarakol\u00e9\" o \"sarakole\"), detti anche sonink\u00e9, sono un popolo africano. Sono considerati i discendenti degli abitanti dell'antico impero del Ghana. Sono diffusi lungo la frontiera nordoccidentale del Mali, fra Nara e Nioro du Sahel, e nelle regioni adiacenti del Senegal e della Mauritania; alcuni gruppi sono emigrati in Costa d'Avorio e in Francia. Sono tradizionalmente dediti all'agricoltura, all'artigianato e al commercio. La religione predominante \u00e8 l'islam.\nI sarakoll\u00e9 parlano la lingua sonink\u00e9."}
{"id": "704366", "revid": "1048993", "url": "https://it.wikipedia.org/wiki?curid=704366", "title": "Vittorio De Sisti", "text": "Biografia.\nVittorio De Sisti inizia la propria carriera registica nel 1965 in qualit\u00e0 di aiuto regista dopo essersi diplomato al Centro sperimentale di cinematografia di Roma; inizia la carriera di regista intorno alla fine degli anni sessanta specializzandosi nel genere della commedia sexy all'italiana.\nNella prima met\u00e0 degli anni ottanta Vittorio De Sisti passa anche alla regia televisiva dirigendo serie TV di tematiche diverse, spaziando dal genere \"noir\" alla commedia leggera.\nVittorio De Sisti era sposato con la scrittrice e attrice teatrale Lucia Vasilic\u00f2."}
{"id": "704376", "revid": "729019", "url": "https://it.wikipedia.org/wiki?curid=704376", "title": "Karl Sigmund Friedrich Wilhelm von Leutrum", "text": "Le sue grandi doti strategiche poste al servizio dell'esercito sabaudo e la sua proverbiale incorruttibilit\u00e0 lo resero un personaggio assai amato dal popolo, che ne immortal\u00f2 la figura nella ballata popolare piemontese Bar\u00f4n Litr\u00f4n, tuttora celebre in Piemonte.\nInfanzia e giovent\u00f9.\nCarlo Sigismondo Federico Guglielmo nacque dalla seconda moglie del barone Federico Sigismondo von Leutrum. Trascorse i primi anni di vita presso il castello di Karlsh\u00e4user a \u00d6lbronn-D\u00fcrrn, nel Baden-W\u00fcrttemberg, un edificio costruito da suo nonno nel 1650. Giunse per la prima volta in Piemonte all'et\u00e0 di quattordici anni unendosi, assieme al fratellastro Carlo Magno, alla scorta che accompagnava il principe Eugenio di Savoia. In quell'occasione decise di intraprendere la carriera militare presso l'esercito sabaudo.\nCarriera militare.\nFu educato all'esercizio delle armi dal capitano Johann Hernst Wahren. Promosso Capitano di fanteria nel 1706 venne posto a servizio dell'armata sabauda nel Reggimento di Fanteria Alemanna Schoulembourg. Col Reggimento Schoulembourg partecip\u00f2 attivamente alla campagna alpina del 1708.\nIl 5 giugno 1721 fu promosso Maggiore.\nIl 21 agosto 1725 divenne Luogotenente Colonnello del Reggimento di Fanteria Alemanna Rehbinder. Venne promosso Colonnello comandante il 5 maggio 1732. Al comando del Reggimento Rehbinder prese parte alla Guerra di Successione Polacca, distinguendosi particolarmente durante l'assedio di Gera Pizzighettone (inverno del 1733).\nIl 9 marzo 1735 fu promosso Brigadier Generale.\nAllo scoppio della Guerra di successione austriaca Leutrum fu inviato immediatamente a combattere nella Pianura Padana poich\u00e9 il Reggimento Rehbinder era una delle unit\u00e0 piemontesi pi\u00f9 pronte all'azione in quel settore del fronte. Il 1\u00ba battaglione del Reggimento trascorse tutto l'inverno sul fronte padano. Nel corso della campagna Carlo Sigismondo si distinse particolarmente in occasione della Battaglia di Camposanto (8 febbraio 1743), quando durante la seconda fase dei combattimenti tre brigate spagnole di fanteria (Guardie, Irlanda, Flandres) riuscirono a porre in fuga la prima linea dell'ala destra dello schieramento austro-piemontese: dalla seconda linea tre battaglioni dei reggimenti Savoia, Piemonte e Rehbinder condussero un assalto per ricompattare lo schieramento; i reparti spagnoli furono costretti alla ritirata e il Reggimento Guadalaxara, che si trov\u00f2 tagliato fuori dal resto dell'armata, non pot\u00e9 far altro che arrendersi. Leutrum riport\u00f2 gravi ferite in battaglia, ma il 29 gennaio 1744 fu promosso Maggior Generale.\nDopo la convalescenza, trascorsa a Torino, fu trasferito sul fronte occidentale, prima ad Orbassano e successivamente in Val di Susa. Nella primavera del 1744 Leutrum \u00e8 presso il campo trincerato di Villefranche. Il 20 aprile prende parte alla battaglia che i franco-spagnoli hanno scatenato per prendere il controllo del porto marittimo. Al comando dei granatieri del Reggimento Bourgsdorff (ovvero sempre il Reggimento Rehbinder, a cui nel frattempo \u00e8 stato cambiato nome) riusc\u00ec a riconquistare le ridotte occupate dal nemico presso il Mont Gros e sul Collet de Villefranche grazie ad una brillante manovra a tenaglia coordinata con i granatieri dei reggimenti Saluzzo, Tarantasia e Guibert.\nTerminate le operazioni a Villefranche, Leutrum mosse verso Oneglia e rientr\u00f2 infine in Piemonte. Nel corso dell'estate fu nominato comandante del territorio comprendente le Valli Susa e Chisone.\nNel luglio 1744 \u00e8 in Val Varaita e prende parte ai combattimenti di Pietralunga (19 luglio). Qui l'armata franco-spagnola, dopo aver spezzato il fronte, aveva costretto alla resa il forte di Demonte e posto sotto assedio la citt\u00e0 di Cuneo, allora un punto strategico molto importante del Piemonte sud-orientale. Carlo Emanuele III nomin\u00f2 Leutrum Governatore della Piazzaforte. Egli amministr\u00f2 al meglio gli 8 battaglioni (per un totale di 3244 uomini, molti dei quali assai provati dalla guerra) di cui disponeva per la difesa della citt\u00e0 e organizz\u00f2 in modo esemplare le difese e la vita cittadina. Il 12 settembre la trincea d'assedio venne aperta, ed il 22 ottobre l'assedio era gi\u00e0 terminato: nonostante gli sforzi le truppe franco-spagnole non erano riuscite neppure ad avvicinarsi al cammino coperto. \u00c8 questo uno degli episodi pi\u00f9 gloriosi e celebri tra le imprese militari di Leutrum.\nIl 24 ottobre 1744 la carica di governatore della citt\u00e0 e della provincia di Cuneo gli fu rinnovata.\nIl 22 maggio 1745 Leutrum fu promosso Tenente Generale. Nello stesso anno i franco-spagnoli tornarono all'attacco impiegando Genova come base strategica: dopo aver aggirato le Alpi liguri costrinsero l'esercito sabaudo a ritirarsi sulla linea Ivrea-Chivasso-Villafranca d\u2019Asti. Leutrum fu incaricato della difesa delle Alpi marittime e il 26 agosto, a Ceva, ottenne l'unica vittoria piemontese di quella disastrosa campagna. Il 28 ottobre riusciva nuovamente a fermare l'avanzata francese verso Ceva e Mondov\u00ec.\nNell'inverno 1745-1746, mentre ormai \u00e8 considerato di fatto il comandante generale dell'esercito sardo, con la presa di Costigliole (29 novembre 1745) Leutrum riusc\u00ec a consolidare il fronte a ovest di Asti, citt\u00e0 in mano ai franco-spagnoli. Nel febbraio del 1746, dopo aver riconquistato i castelli di Balangero e Castagnole Lanze, fu in grado di tentare la riconquista di Asti. In questa offensiva, che ebbe luogo nel corso di una tempesta di neve, Leutrum si trov\u00f2 per la prima volta alla testa di un'armata numerosa (31 battaglioni di fanteria e 6 reggimenti di cavalleria, per un totale di circa 30000 uomini). L'impresa fu un successo di proporzioni storiche: il 7 marzo Asti fu nuovamente in mano sabauda, 9 battaglioni francesi (approssimativamente 5.000 uomini) furono fatti prigionieri, 27 bandiere e 8 cannoni furono sottratti al nemico. Il 10 marzo fu liberata anche la Cittadella di Alessandria. Il 17 aprile mosse infine verso la piazzaforte di Valenza, conquistandola il 4 maggio 1746.\nIl 28 marzo 1746 Leutrum raggiungeva ufficialmente, con il grado di Generale di fanteria, i vertici dell'esercito del Regno di Sardegna. Nel 1747 ebbe l'incarico di difendere il fronte del ponente ligure. Nonostante le esigue forze di cui disponeva, riusc\u00ec ad arrestare un'armata franco-spagnola composta da oltre 50 battaglioni sulla linea Saorgio-Oneglia-Savona consentendo cos\u00ec all'esercito imperiale (che assediava Genova) di giungere tempestivamente.\nAl termine della Guerra di successione austriaca Leutrum fu confermato Governatore di Cuneo.\nReligiosit\u00e0.\nLa figura del barone Leutrum \u00e8 ricordata non solo per le imprese militari ma anche per la coerenza con la quale rimase saldamente votato alla confessione protestante, nonostante in pi\u00f9 occasioni gli fossero stati prospettati onori e denari qualora avesse acconsentito a convertirsi al cattolicesimo. Sono rimaste celebri le parole che egli rivolse a Carlo Emanuele III:\nLa pi\u00f9 alta rinuncia perpetrata in ossequio alla sua fede fu indubbiamente quella del collare dell'Ordine Supremo della Santissima Annunziata (la massima onorificenza concessa dal Regno di Sardegna) a cui era stato designato da Carlo Emanuele III, che tuttavia non pot\u00e9 concedergliela poich\u00e9 ci\u00f2 era impedito dalla confessione protestante di Leutrum.\nMorte.\nCarlo Sigismondo Leutrum mor\u00ec nella \"sua\" Cuneo il 16 maggio 1755. La diagnosi terminale fu di idropisia, termine desueto con cui si intende oggi l'edema, dovuto probabilmente ad una insufficienza renale.\nAnche in punto di morte, di fronte a Carlo Emanuele III che gli prospettava un funerale con i massimi onori religiosi e militari ed una tomba monumentale, Leutrum rifiut\u00f2 per l'ultima volta di convertirsi al cattolicesimo. Dispose anzi, per sua espressa volont\u00e0, di essere sepolto presso il Ciab\u00e0s, un minuto tempio valdese di montagna sito presso il comune di Angrogna, luogo ove riposa tutt'oggi.\nIl Reggimento Leutrum fu richiamato in citt\u00e0 per rendere gli onori al suo comandante, e ne scort\u00f2 il feretro fino al luogo della sua sepoltura."}
{"id": "704377", "revid": "729019", "url": "https://it.wikipedia.org/wiki?curid=704377", "title": "Battaglia di Vezza d'Oglio", "text": "La battaglia di Vezza d'Oglio si svolse all'interno del contesto della terza guerra di indipendenza e consistette in un fallito tentativo italiano, il 4 luglio 1866, di respingere le truppe di montagna austriache che avevano disceso il Passo del Tonale.\nContesto.\nAllo scoppio della Terza guerra di indipendenza italiana, il 23 giugno 1866, l'esercito italiano era diviso in due armate: la prima, al comando del La Marmora, era stanziata in Lombardia ad ovest del Mincio verso le fortezze del Quadrilatero; la seconda, al comando del generale Enrico Cialdini in Romagna, a sud del Po, verso Mantova e Rovigo.\nIl lungo fronte alpino, invece, era affidato al Corpo Volontari Italiani comandato da Giuseppe Garibaldi, che aveva il compito di controllare il lungo tratto di confine che divideva la Lombardia dall'Alto Adige e dal Trentino, ed in particolare le tre principali vie di possibile penetrazione: il Passo dello Stelvio a nord, il Passo del Tonale al centro, il lago d'Idro a sud. Qui lo stesso generale Garibaldi aveva il compito di guidare il grosso dei volontari per penetrare verso Trento (battaglia di Bezzecca).\nAntefatto.\nNella notte del 24 giugno gli avamposti austriaci sul Tonale furono allarmati da un reparto nemico che, avvicinatosi nella nebbia, spar\u00f2 sulle vedette senza causare danni.\nIn risposta, il 25 giugno le truppe austriache del maggiore Ulysses von Albertini avanzarono in avamposto oltre la frontiera ed il 26 giugno occuparono Ponte di Legno (appena 400 m s.l.m. pi\u00f9 sotto).\nNei tre giorni successivi vennero compiute perlustrazioni sino a Vezza d'Oglio, senza incontrare truppe italiane. Il 29 pomeriggio, in assenza di istruzioni, Albertini riport\u00f2 sul Tonale.\nLa notizia dello sconfinamento austriaco allarm\u00f2, comunque, gli Italiani: un'eventuale discesa attraverso Edolo \u2013 Boario avrebbe consentito agli austriaci di minacciare da tergo i volontari di Garibaldi stanziati presso il lago d'Iseo e, al limite, anche le comunicazioni italiane tra Bergamo e Brescia. Esso avrebbe richiesto molte pi\u00f9 truppe di quelle segnalate il 24 e 25 luglio, ma si sapeva che, dopo aver battuto gli italiani alla battaglia di Custoza, gli austriaci erano all'offensiva: appariva saggio esercitare giusta prudenza.\nCos\u00ec, Garibaldi risolse di inviare ad occupare Edolo alcuni reparti appartenenti al 4\u00ba reggimento del Corpo Volontari Italiani al comando del tenente colonnello Giovanni Cadolini: il 28 giugno giungeva il maggiore Vincenzo Caldesi, con il 1\u00ba battaglione del 4\u00ba reggimento volontari e 2 pezzi da montagna, che si aggiungevano al 44\u00ba battaglione della Guardia Nazionale ed a 50 finanzieri, gi\u00e0 presenti in paese. \nIl 29 giugno le truppe prendevano posizione alla stretta di Incudine, a monte di Edolo e a valle di Vezza d'Oglio, in modo da garantire la protezione del passo del Mortirolo. Un gruppo comandato dal capitano Malagrida avanz\u00f2 fino in posizione avanzata fino a Vezza d'Oglio e Grano.\nL'avanzata austriaca sullo Stelvio ed il Tonale.\nI timori italiani non erano del tutto infondati: sin dalla fine di giugno, infatti, il comando austriaco del Trentino aveva comandato di avanzare a ridosso dei passi, occupando i versanti occidentali e, se possibile, avanzare oltre. Il capo di stato maggiore dell'Armata d'Italia, l'arciduca Alberto, il 29 giugno aveva telegrafato l'ordine di: \"tenere presidiati passi Tonale e Stelvio con tiratori stanziali, contemporaneamente avanzare per detti passi con truppe mobili su Edolo, Tirano, Teglio, da l\u00ec condurre piccola guerra.\"\nLa prima azione interess\u00f2 il Passo dello Stelvio, con l'occupazione di Bormio il 2 luglio (Operazioni in Valtellina (1866)). L'avanzata austriaca aveva proceduto anche dal secondo dei grandi passi alpini che dividono la Lombardia italiana dal Trentino allora austriaco: il Passo del Tonale. Si trattava di circa 1000 \"J\u00e4ger\", oltre a 1 batteria da montagna con 4 pezzi e 1 plotone di cavalleria leggera, sempre al comando del Von Albertini. Il 3 luglio dalle forti posizioni tenute sul passo gli austriaci discesero la valle attraverso Ponte di Legno, Tem\u00f9 e Vione. Incontravano avamposti italiani a Stadolina, che, seguendo gli ordini dati, ripiegarono su Vezza.\nLa linee prima della battaglia.\nL'avanzata austriaca si arrest\u00f2 all'ingresso di Vezza. Ulysses von Albertini, infatti, aveva ricevuto ordine di non procedere oltre Ponte di Legno, ma si credette autorizzato a non ritirarsi ancora, dato che era entrato in contatto diretto con il nemico. L'intenzione era, probabilmente, quella di provocare il nemico a battaglia, forse per cercar gloria, forse per ottenere un qualche successo che demoralizzasse il nemico ed allontanasse ogni minaccia italiana al Tonale.\nUn'ulteriore avanzata appariva, infatti, difficile, dal momento che pi\u00f9 a valle le truppe del Caldesi erano state raggiunte il 3 luglio dal 2\u00ba battaglione bersaglieri, al comando del maggiore Nicostrato Castellini di Rezzato.\nSi trattava di volontari che, avendo appartenuto a una societ\u00e0 di tiro a segno, erano esperti tiratori e quindi arruolati come bersaglieri. Gli italiani disponevano, quindi, di circa 1750 uomini e 2 pezzi di artiglieria.\nA causa del mancato ricongiungimento ad Incudine tra le truppe del Castellini e del Caldesi, le forze italiane si trovavano dislocate in vari punti del territorio:\nLa battaglia.\nVerso le 3 della notte del 4 luglio 1866 gli austriaci scendevano ad occupare il borgo di Vezza, su quattro colonne: lungo la sponda sinistra dell'Oglio (localit\u00e0 Ger\u00f9), la sponda destra, la strada di San Clemente, la strada di Carona.\nL'avamposto di Vezza e Grano al comando del Malagrida, secondo gli ordini, si ritir\u00f2 verso Incudine, ma raggiunti a valle gli uomini del Castellini, questo rimase stupito in quanto non sapeva degli ordini del Malagrida. Pertanto lanci\u00f2 i suoi uomini alla battaglia per riprendere le posizioni perdute.\nNel frattempo, per\u00f2, Vezza d'Oglio era stata completamente occupata dagli austriaci, che avevano piazzato anche quattro cannoni sul monte Castello.\nGli italiani avanzarono su tre fronti: alla sinistra, verso la frazione di Grano, al centro, verso il paese, alla destra, contro i nemici che occupavano la sponda destra dell'Oglio. Nel tentativo di impadronirsi dei cannoni sul monte Castello lo stesso maggiore Castellini perse la vita bersagliato da numerosi colpi, ma l'attacco italiano proseguiva alla baionetta sotto il comando del capitano Oliva.\nVerso le 8 gli austriaci avanzarono con i loro reparti, costringendo gli italiani al ritiro. Questi fuggirono in rotta verso Edolo, dove si trincerarono, ma gli austriaci, avanzati fino a Davena, recuperati i loro feriti, si ritirarono oltre il Tonale.\nFatti successivi.\nIl ripiegamento austriaco, comunque, dimostrava che l'azione strategica austriaca si era esaurita: il 15 luglio l'intero 4\u00ba reggimento di volontari venne comandato di spostarsi a sud di Edolo, eppoi di varcare le alpi a sud dell'Adamello, per scendere alle spalle dei forti di Lardaro, nelle valli Giudicarie, da dove risaliva Garibaldi con il grosso dei volontari (Invasione del Trentino (Garibaldi - 1866)). \nRimanevano in loco solo la Guardia Nazionale locale, sostenuta da pochi reparti di carabinieri e finanzieri. Essi si dimostrarono sostanzialmente inattivi e gli austriaci ne profittarono per compiere le loro razzie: il 20 luglio, due compagnie si riportarono a Vezza, trovarono la linea incustodita e la demolirono, per poi entrare in Edolo. L\u00ec imposero al municipio una requisizione alimentare e ripiegarono sul Tonale. Fra il 23 ed il 26 luglio il von Albertini comp\u00ec ulteriori incursioni fino a Vezza. \nConseguenze.\nIl contrattacco italiano non fu, probabilmente, affatto necessario: gli austriaci non avrebbero proceduto oltre il borgo e, se proprio cercavano battaglia, tanto valeva sostenerla in difesa, dalle posizioni trincerate.\nUn ulteriore indizio \u00e8 rappresentato dalla tradizione che narra di forti contrasti fra il Castellini, che appena giunto premeva per un'immediata offensiva diretta, ed il Caldesi, pi\u00f9 prudente e desideroso di tenersi dietro la linea fortificata. Si narra di una furibonda lite la notte prima dello scontro. Certo \u00e8 che, come detto, il Caldesi si diede malato e si tenne, colpevolmente, lontano dal luogo dello scontro.\nLa decisione di condurre una battaglia difensiva, d'altra parte, si sarebbe rivelata vincente, alcuni giorni pi\u00f9 tardi, alla battaglia di Bezzecca e (meno consapevolmente) alla battaglia di Condino, entrambe comandate da Garibaldi in persona: quindi, certamente, non disonorevole.\nLa lezione non sarebbe stata dimenticata: tra il 1915 ed il 1918 al Tonale, infatti, come allo Stelvio, le nuove truppe alpine dell'esercito italiano seppero tenere testa agli austriaci da posizioni ben difese e senza permettere loro pi\u00f9 la discesa in valle."}
{"id": "704378", "revid": "149485", "url": "https://it.wikipedia.org/wiki?curid=704378", "title": "Savino Guglielmetti", "text": "Carriera.\nSavino Guglielmetti ha partecipato a tre Giochi olimpici estivi (1932, 1936 e 1948) e, senza l'interruzione bellica, ne avrebbe gareggiati cinque.\nVinse due ori olimpici alle Olimpiadi di Los Angeles del 1932. Il primo giunse nel concorso generale a squadre, insieme a Romeo Neri, Mario Lertora, Oreste Capuzzo e Franco Tognini, seguito due giorni dopo da quello al volteggio. Nella stessa competizione si classific\u00f2 quinto nel concorso generale individuale e decimo alle parallele, vinti entrambi da Romeo Neri, undicesimo alla sbarra e ventiduesimo al corpo libero. Nel 1935 fu Campione italiano assoluto nel concorso generale individuale e vinse anche il titolo di specialit\u00e0 al cavallo con maniglie, alle parallele, agli anelli e alla sbarra. Nel 1936, vinse i titoli italiani di specialit\u00e0 al cavallo, alle parallele e agli anelli.\nAlle Olimpiadi di Berlino del 1936, la squadra italiana, pur soffrendo dell'infortunio occorso a Romeo Neri, si classific\u00f2 al quinto posto. Guglielmetti fu dodicesimo nel concorso generale individuale, nono alle parallele, tredicesimo al volteggio, quattordicesimo agli anelli, ventesimo al cavallo e trentesimo alla sbarra. Successivamente si conferm\u00f2 Campione italiano assoluto, nel concorso generale individuale, per quattro anni consecutivi (1937, 1938, 1939, 1940), conquistando i titoli di specialit\u00e0 al volteggio, alla sbarra e alle parallele, nel 1939, mentre, nel 1940, conferm\u00f2 questi ultimi aggiungendovi la medaglia d'oro al cavallo.\nNel 1940, per gli eventi bellici, dovette rinunciare alla partecipazione ai Giochi della XII Olimpiade che potevano essere quelli della sua consacrazione, e anche a quelli di quattro anni dopo, per lo stesso motivo. Si rifece parzialmente aggiudicandosi i titoli italiani di specialit\u00e0 alle parallele, agli anelli e al volteggio, nel 1942; alle parallele nel 1946 e ancora alle parallele, al volteggio e al cavallo, nel 1947.\nGuglielmetti fu, tuttavia nuovamente convocato per le Olimpiadi di Londra e, a quasi trentasette anni, partecip\u00f2 per la terza volta, contribuendo al buon quinto posto della squadra Nazionale nel concorso a squadre e classificandosi nono alle parallele.\nRiconoscimenti.\nSavino Guglielmetti \u00e8 vissuto sino a novantaquattro anni, raccogliendo anche in tarda et\u00e0 i dovuti riconoscimenti per la sua eccezionale carriera. Nel 1998 \u00e8 stato inserito nella hall of fame internazionale della ginnastica (International Gymnastics Hall of Fame).\nNel 2006, subito dopo la sua scomparsa, la societ\u00e0 di appartenenza - la Pro Patria - ha allestito per il suo pi\u00f9 grande ginnasta un museo che raccoglie le coppe e i trofei delle sue numerose vittorie, in via Ovada 40, a Milano, presso la palestra del Centro Tecnico Federale di Ginnastica Artistica \u201cSavino Guglielmetti\u201d. Allo scultore Luigi Bennati \u00e8 stato commissionato un busto bronzeo del campione olimpico."}
{"id": "704380", "revid": "14691", "url": "https://it.wikipedia.org/wiki?curid=704380", "title": "Sarakol\u00e9", "text": ""}
{"id": "704381", "revid": "14691", "url": "https://it.wikipedia.org/wiki?curid=704381", "title": "Sarakole", "text": ""}
{"id": "704382", "revid": "1458896", "url": "https://it.wikipedia.org/wiki?curid=704382", "title": "Lingua navajo", "text": "Il navajo o navaho (in navajo \"din\u00e9 bizaad\") \u00e8 una lingua della famiglia na-dene del ramo athabaska, e appartiene al gruppo delle lingue apache. \u00c8 parlata nel sud-ovest degli Stati Uniti, principalmente in Arizona e in Nuovo Messico dal popolo dei navajo. Il navajo conta pi\u00f9 di 150.000 parlanti ed il suo uso sembra addirittura in ascesa. \u00c8 la lingua indigena americana pi\u00f9 importante a nord della linea di confine tra Stati Uniti e Messico ed \u00e8 quella con maggiori possibilit\u00e0 di sopravvivenza tra quelle parlate dagli indiani d'America.\nIl navajo \u00e8 cos\u00ec complesso per un non madrelingua che le forze armate statunitensi la impiegarono durante la Seconda guerra mondiale nei combattimenti dell'Oceano Pacifico dei cittadini navajo per trasmettere messaggi in codice; i nativi impiegati a questo scopo erano detti \"code talker\". Questa lingua rese vano qualsiasi tentativo di decifrazione logico-matematico analogo a quelli con cui, ad esempio, inglesi e polacchi riuscirono a decifrare i messaggi in codice tedeschi di Enigma.\nFonologia.\nVocali.\nIl navajo ha quattro vocali: a, e, i e o, che possono essere brevi, lunghe o nasali:\ninoltre vi sono quattro toni:\nI toni, la quantit\u00e0 e la nasalizzazione sono combinabili gli uni con gli altri, p.e. \u0105\u0301\u0105\u0301 (lungo, nasale, alto).\nConsonanti.\nLe consonanti navajo hanno i seguenti suoni nell'ortografia normale:\nLa laterale /l/ \u00e8 in verit\u00e0 un'approssimante laterale sonora. /\u0142/ viene al contrario realizzata come fricativa sonora. Questo contrasto si incontra spesso, poich\u00e9 \u00e8 pi\u00f9 difficile percepire una vera approssimante sonora. Altre lingue athabaska, in particolare lo H\u00e4n, distinguono al contrario la differenza tra fricative laterali sonore e sorde.\nCome la maggior parte delle lingue indigene americane del nord-ovest il navajo ha poche consonanti labiali. \nGrammatica.\nDal punto di vista tassonomico il navajo \u00e8 una lingua che tuttavia presenta processi fonotattici nella morfologia verbale assai complessa. L'ordine delle parole \u00e8 solitamente Soggetto Oggetto Verbo (SOV). Sebbene con questa sequenza sintattica ci si aspetterebbero pi\u00f9 che altro suffissi, il navajo modifica il significato semantico delle parole prevalentemente tramite prefissi.\nIl navajo ha inaspettatamente molti verbi, ma pochi sostantivi. Tra questi vi sono anche pronomi, clitici, pronomi dimostrativi, numerali, posposizioni, avverbi, che Harry Hoijer ha raggruppato nella tipologia sintattica delle particelle. Non esistono parole che corrispondano alla tassonomia sintattica degli aggettivi: la funzione aggettivale viene assunta dai verbi.\nSostantivi.\nMolti concetti che in altre lingue sono rappresentati da sostantivi in navajo si trovano come verbi. Le frasi nominali in Navajo non sono un elemento necessario della struttura sintattica e non hanno alcun caso.\nVerbi.\nI verbi, enormemente complessi, sono l'elemento centrale del navajo. Alcuni sememi espressi in altre lingue da sostantivi vengono resi in navajo con verbi. Alcuni esempi sono p.e. \"Hoozdo\" 'Phoenix, Arizona' (lett. 'il luogo \u00e8 caldo') o \"ch'\u00e9'\u00e9tiin\" 'entrata' (lett. 'qualcosa ha un sentiero piano verso l'esterno'). Molti composti derivano dalla nominalizzazione verbale, come ad esempio \"n\u00e1'oolki\u0142\u00ed\" 'orologio' (lett. 'una cosa che si muove lentamente in cerchio') e \"chid\u00ed naa'na'\u00ed bee'eld\u01eb\u01ebhtsoh bik\u00e1\u00e1' dah naaznil\u00edg\u00ed\u00ed\" 'carro armato' (lett. 'una carrozza che si muove intorno strisciando, su cui loro stanno seduti con una cosa grande che provoca esplosioni').\nIl verbo si pu\u00f2 suddividere in diversi elementi singoli. I verbi consistono di una radice astratta a cui vengono preposti diversi prefissi in una sequenza stabilita. La radice forma insieme al prefisso di classificazione l\u2019\"argomento\" del verbo. L'argomento viene unito ad uno o pi\u00f9 prefissi derivativi e costituisce cos\u00ec la \"base\" verbale. Infine i prefissi flessivi vengono aggiunti alla base (che Young &amp; Morgan chiamano \"prefissi paradigmatici\") e formano cos\u00ec un verbo navajo completo.\nSchema verbale.\nI prefissi navajo vengono uniti al verbo in una sequenza stabilita. Questo genere di morfologia viene definito \"schema della classe di posizione\" ('position class template'). Pi\u00f9 avanti si pu\u00f2 notare una tabella dello schema verbale navajo, come \u00e8 stato presentato da Young &amp; Morgan nel 1987. Non tutte le posizioni possibili devono essere occupate da un prefisso, tanto che la maggior parte dei verbi navajo in realt\u00e0 sono meno complessi di quanto potrebbe far supporre lo schema.\nIl verbo consiste di tre elementi principali:\nQueste tre parti possono essere suddivise in 11 posizioni, delle quali alcune possono essere passibili di ulteriori suddivisioni:\n\u00c8 vero che i prefissi si trovano normalmente in una posizione definita, ma alcuni prefissi possono modificare la sequenza sintattica per mezzo di metatesi. E cos\u00ec il prefisso a- (3i pronome oggettivo) solitamente si trova prima di di-, come p.e. in\nSe per\u00f2 'a- cooccorre con i prefissi di- e ni-, 'a- modifica tramite metatesi la sua posizione con di-, da cui risulter\u00e0 la sequenza di- + 'a- + ni-. Quindi la sequenza corretta sar\u00e0:\nmentre ci aspetteremmo invece la formulazione\nadinisb\u0105\u0105s ('a-di-ni-sh-\u0142-b\u0105\u0105s)\nVerbi di classificazione semantica.\nIl navajo ha radici verbali che classificano un oggetto in base alla sua forma o ad altre caratteristiche fisiche e perci\u00f2 classificano anche il movimento o la condizione dell'oggetto. Queste radici verbali vengono definite come radici verbali classificatorie e definite solitamente con una sigla. Ci sono undici radici verbali classificatorie per gli oggetti spostati a mano, che qui sono elencati nel modo perfettivo:\nIn base a queste classificazioni il navajo non ha un unico verbo che corrisponda alla parola italiana \"dare\". In base alla classificazione dell'oggetto dato in navajo vi sono undici verbi diversi che corrispondono all'italiano \"dare\". Per esprimere infatti la frase italiana \"Dammi un po' di fieno\", \u00e8 possibile utilizzare il verbo n\u00ed\u0142jool (MNC). Nella frase \"Dammi una sigaretta\" il verbo \"dare\" viene reso al contrario con n\u00edt\u012f\u012fh.\nOltre alla definizione delle caratteristiche fisiche di un oggetto \u00e8 inoltre possibile distinguere tra radici verbali classificatorie tra oggetti in movimenti di diverso tipo. Per questo \u00e8 possibile suddividere le radici in tre categorie:\n\"spostato a mano\" comprende p.e. portare, lasciare e portare via, \"innescato\" lanciare, lasciare cadere, far girare, ecc. e \"volo libero\" u.a. cadere verso il basso e volare.\nLa categoria ORS ad esempio ha le seguenti radici:\nCambio yi-/bi- (Caratteristica animata).\nCome in molte lingue apache anche la grammatica navajo contraddistingue diversi gradi di caratteristiche animate. A seconda della loro classificazione nella gerarchia delle caratteristiche animate certi sostantivi richiedono forme verbali specifiche (cfr. Young &amp; Morgan 1987: 65\u201366). Il grado pi\u00f9 alto di caratteristica animata lo assumono gli esseri umani, che hanno il grado di astrazione pi\u00f9 basso:\n\"Uomo \u2192 Bambino/grande animale \u2192 Animale di medie dimensioni \u2192 piccolo animale; Forze della natura\u2192 Astrazione\"\nIn generale il sostantivo con il grado pi\u00f9 alto di caratteristica animata nella frase si trova davanti al grado basso. Se entrambi i sostantivi hanno lo stesso grado di caratteristica animata, la sequenza \u00e8 libera.\nQuesto fenomeno \u00e8 stato registrato per la prima volta da Kenneth Hale nel 1973."}
{"id": "704385", "revid": "14691", "url": "https://it.wikipedia.org/wiki?curid=704385", "title": "Sonink\u00e9", "text": ""}
{"id": "704386", "revid": "729019", "url": "https://it.wikipedia.org/wiki?curid=704386", "title": "Saldatura a elettroscoria", "text": "La Saldatura a elettroscoria (ESW - ElectroSlag Welding\" nella terminologia AWS) \u00e8 una tecnologia di saldatura elettrica automatica a filo continuo, in cui la fusione del metallo base avviene sotto la protezione di una scoria fusa. Nel caso che la protezione sia data da un gas inerte, la tecnologia di saldatura \u00e8 indicata come Saldatura a elettrogas (EGW - ElectroGas Welding\" nella terminologia AWS). Questa tecnologia fu sviluppata in Unione Sovietica (Istituto Paton di Kiev - \"Paton Institute for Electric Welding\") negli anni '50 del XX secolo. La sua diffusione negli stati occidentali \u00e8 iniziata alla fine del decennio (1958 in Belgio e 1959 negli USA). Le caratteristiche di produttivit\u00e0 l'hanno messa in concorrenza con la saldatura ad arco sommerso.\nLinee generali del procedimento.\nLa saldatura a elettroscoria \"non\" trasferisce l'energia dal generatore al bagno di saldatura tramite l'arco elettrico, ma per effetto Joule. Nella saldatura a elettroscoria il filo (fusibile) che porta la corrente \u00e8 immerso in un bagno di scoria fusa sovrastante al bagno di saldatura, il bagno di scoria \u00e8 mantenuto caldo dalla corrente che lo attraversa, quindi la scoria deve avere propriet\u00e0 elettriche tali da garantire una conduttivit\u00e0 sufficiente a far passare la corrente di saldatura.\nQuesta tecnologia si \u00e8 sviluppata per saldare lembi rettilinei in verticale ascendente (cio\u00e8 con l'asse del cordone di saldatura verticale ed il bagno di saldatura che muove dal basso verso l'alto), tuttavia \u00e8 possibile saldare anche giunti circonferenziali, purch\u00e9 si abbia la precauzione di tenere la parte in corso di saldatura sempre con un angolo superiore a 45\u00b0. Per mantenere il bagno e la scoria fusa in posizione si usano due pattini di rame che, chiudendo lateralmente il volume da saldare, formano una specie di recipiente (crogiolo) in cui avvengono tutti i fenomeni legati alla generazione del giunto. Naturalmente i due pattini di rame, a contatto con i materiali fusi, devono essere raffreddati energicamente per evitare la loro fusione. Considerando che anche quantit\u00e0 limitate di rame nell'acciaio provocano un netto deterioramento delle caratteristiche di tenacit\u00e0, il raffreddamento deve impedire anche la fusione di quantit\u00e0 minime del materiale dei pattini.\nQuindi l'apparecchiatura per la saldatura a elettroscoria si compone di:\nCaratteristiche della saldatura a elettroscoria.\nLa saldatura a elettroscoria ha un utilizzo non ottimale dell'energia consumata (cio\u00e8 un basso rendimento), in quanto, non presentando una sorgente termica concentrata come la saldatura ad arco sommerso (la saldatura ad arco pi\u00f9 simile a questa), la dissipazione di calore attraverso le varie superfici, tenute calde dal metallo e dalla scoria fusi in movimento, \u00e8 molto elevata. Notare che in una normale saldatura la superficie esterna raggiunge 1650\u00a0\u00b0C, mentre al centro del bagno si raggiungono 1950\u00a0\u00b0C. Dato che l'energia asportata per conduzione e convezione pu\u00f2 raggiungere, ed in alcuni casi superare, il 50% dell'energia immessa nel sistema, si vede che il bilancio termico \u00e8 estremamente sfavorevole.\nD'altro canto l'energia consumata per depositare un certo volume di cordone di saldatura \u00e8 generalmente inferiore a quella richiesta dalla saldatura ad arco, dato che, in questo caso, si ha un forte preriscaldo sia sul filo sia sul pezzo (notare che a parit\u00e0 di densit\u00e0 di corrente si ha una velocit\u00e0 di fusione del filo superiore di circa il 70% per il procedimento a elettroscoria nei confronti di quello ad arco sommerso). Questo fatto porta inoltre a cicli termici molto pi\u00f9 blandi di quelli che sia hanno con le saldature ad arco (velocit\u00e0 di raffreddamento di 1-5\u00a0\u00b0C per acciaio al C su 100\u00a0mm di spessore alla temperatura di 800\u00a0\u00b0C), quindi \u00e8 molto improbabile la formazione di strutture martensitiche e la criccabilit\u00e0 a freddo \u00e8 molto bassa. Tuttavia la permanenza per lunghi periodi ad alta temperatura porta ad avere strutture a grana piuttosto grossa ed alla formazione di strutture dendritiche nel cordone di saldatura.\nMateriali di consumo.\nIl \"flusso\" generalmente non presenta attivit\u00e0 dal punto di vista metallurgico, dato che, restando sempre fisso sopra il bagno di saldatura, dovrebbe avere una notevole ricchezza in materiali metallurgici per poterne fornire la quantit\u00e0 necessaria per tutta la saldatura. Invece le caratteristiche del flusso che sono rilevanti in questo tipo di saldatura sono la resistivit\u00e0 elettrica, in quanto determina la formazione o meno di archi (non voluti) se eccessiva ed un riscaldamento limitato del bagno se troppo bassa. Inoltre deve essere per quanto possibile indipendente dalla temperatura del bagno. Alle temperature di fusione del bagno \u00e8 importante che la viscosit\u00e0 del flusso fuso non sia talmente bassa da permettergli di uscire dai pattini e che non sia eccessiva, nel qual caso si avrebbero inclusioni di scoria nel cordone di saldatura. La temperatura di fusione deve essere inferiore a quella del materiale base ed infine la densit\u00e0 deve essere inferiore a quella del metallo fuso (cio\u00e8 deve galleggiare sul bagno di metallo). In genere il flusso contiene ossidi basici (di Mg, Ca, Al, Si, Mn, Ti) e soprattutto fluoruro di calcio (CaF2) in quantit\u00e0 dal 15 al 90%.\nIl \"filo\" (generalmente di 2\u20133\u00a0mm di diametro, se \u00e8 richiesto un diametro maggiore si inseriscono altri fili in parallelo, in alcuni casi \u00e8 sostituito da un nastro di maggiori dimensioni) per la saldatura di acciai al C ha basso tenore di C ed alto tenore di Mn per disossidare quanto pi\u00f9 possibile il bagno. Naturalmente, per quanto detto sopra, se il materiale da saldare contiene elementi di lega, questi devono essere portati nel bagno dal filo.\nImpiego della saldatura a elettroscoria.\nLa caratteristica pi\u00f9 rilevante dal punto di vista tecnico ed economica \u00e8 la produttivit\u00e0 di questa tecnologia. Questo dipende essenzialmente dal fatto che possono essere saldati con una sola passata grossi spessori (anche superiori a 100\u00a0mm), quindi la lentezza di esecuzione \u00e8 ampiamente compensata dalla riduzione del numero di passate. Considerando che la velocit\u00e0 di deposito \u00e8 di circa 20\u00a0kg/h elettrodo e che si possono utilizzare, per grossi spessori, anche 3 elettrodi in parallelo, si possono facilmente raggiungere produttivit\u00e0 di 50\u00a0kg/h. Un ulteriore vantaggio di questa tecnologia \u00e8 la possibilit\u00e0 di operare con cianfrini di piccolo volume, quindi riducendo la quantit\u00e0 di metallo d'apporto che deve essere consumato.\nGli svantaggi di questa tecnologia sono dati essenzialmente dal fatto che, una volta iniziato il ciclo di saldatura, qualsiasi interruzione nelle operazioni comporta la necessit\u00e0 di lavorare nuovamente il pezzo per riportarlo allo stato iniziale. Notare che, la zona termicamente alterata in questo tipi di saldatura \u00e8 molto ampia con una struttura a grani grossi, tuttavia generalmente priva di prodotti di tempra, quest'ultimo fattore comunque rende meno difficoltosa una successiva lavorazione rispetto a quanto pu\u00f2 succedere nel caso di saldatura ad arco. Si deve inoltre rilevare che spessori inferiori a 13\u00a0mm (1/2 in) non possono essere saldati con questa tecnologia. Inoltre non \u00e8 possibile saldare forme complesse.\nSulla base di queste considerazioni, il campo di applicazione di questo tipo di saldatura \u00e8 limitato ai lavori in fabbrica per recipienti di grosso spessore. I materiali saldabili con questa tecnologia sono praticamente solo gli acciai ferritici o austenitici, dato che le leghe di Cu richiederebbero pattini in metallo refrattario e le leghe di metalli leggeri (Al e Ti) normalmente non vengono utilizzate su forti spessori.\n\u00c8 comunque da rilevare che sono in corso studi per utilizzare questa tecnologia per saldare le leghe di alluminio (vedi ).\nIn conclusione si pu\u00f2 ritenere che, in linea di massima, la saldatura ad arco sommerso sia pi\u00f9 economica di quella ad elettroscoria, salvo impieghi particolari per grosse produzioni.\nQuindi le applicazioni pi\u00f9 comuni di questa tecnologia sono:\nDifetti tipici in questo tipo di saldatura.\nIl difetto pi\u00f9 grave che si pu\u00f2 riscontrare nelle saldature a elettroscoria sono le cricche a caldo, che possono esistere solo in zona fusa a causa sia di profilo del bagno di saldatura non adeguato (con velocit\u00e0 di raffreddamento molto diverse nelle varie zone) sia della presenza di impurezze (particolarmente S e P) sia di un eccessivo tenore di C nel metallo base. Questi fattori sono particolarmente aggravati dal fatto che la scoria, restando stabile sul bagno di saldatura, non pu\u00f2 avere un effetto depurante, come nella saldatura a elettrodo rivestito o ad arco sommerso, in cui la scoria si rinnova continuamente sul bagno di saldatura. Considerando inoltre che la struttura in zona fusa \u00e8 fortemente dendritica, la formazione di queste cricche \u00e8 ulteriormente favorita.\nAltri difetti riscontrabili sono le inclusioni di scoria dovute alla mescolanza della scoria fusa con il bagno. Tali difetti, considerando che la saldatura viene effettuata con una sola passata, pur possibili sono pi\u00f9 rari che con le saldature che richiedono la rimozione della scoria fra una passata e l'altra (a elettrodo rivestito o ad arco sommerso).\nSono possibili anche mancanze di penetrazione e incisioni marginali, entrambi dovuti a errata impostazione dei parametri di saldatura (tensione, corrente, velocit\u00e0 di avanzamento e oscillazione del filo).\nDa notare che, data la bassa velocit\u00e0 di raffreddamento, \u00e8 praticamente esclusa la possibilit\u00e0 di ottenere strutture di tempra anche utilizzando acciai ad alto carbonio (ovviamente queste strutture, invece, si generano comunque negli acciai da bonifica). Questo significa che sar\u00e0 ben difficile trovare cricche a freddo in saldature prodotte con questa tecnologia."}
{"id": "704387", "revid": "1124164", "url": "https://it.wikipedia.org/wiki?curid=704387", "title": "Chiesa di San Domenico", "text": ""}
{"id": "704391", "revid": "999533", "url": "https://it.wikipedia.org/wiki?curid=704391", "title": "Autodromo Hermanos Rodr\u00edguez", "text": "L'Aut\u00f3dromo Hermanos Rodr\u00edguez (\"Aut\u00f3dromo Fratelli Rodr\u00edguez\") \u00e8 un circuito automobilistico permanente posto in un parco alla periferia di Citt\u00e0 del Messico, che ha ospitato il Gran Premio del Messico di Formula 1 dal al , dal al e dal al . Dal ospita il Gran Premio di Citt\u00e0 del Messico.\nStoria.\nHa ospitato tutte le quindici edizioni del Gran Premio del Messico valide per il mondiale di Formula 1 tra il 1963 e il 1992. Fino al 1972 il suo nome era Magdalena Mixucha, poi venne intitolato alla memoria dei due piloti messicani Rodr\u00edguez, Ricardo e Pedro. Ricardo perse la vita durante la prima edizione del Gran Premio disputata, il 1\u00ba novembre 1962, non valida come prova del mondiale.\nLungo nella prima versione , era caratterizzato da un lungo rettilineo iniziale () seguito da un altro allungo che terminava con un tornante molto stretto (\"Hairpin\"). Vi era poi una serie di curve impegnative (\"The Esses\") che sfociavano nella velocissima curva leggermente rialzata chiamata \"Peraltada\" che riportava sul rettilineo iniziale.\nDal 1986 al 1992 si corse su una versione pi\u00f9 corta di 4 421 metri che non prevedeva pi\u00f9 il tornante \"Hairpin\". Abbandonato dalla Formula 1, venne in seguito utilizzato dalle formule nordamericane, dalla A1GP e dalle serie locali.\nIl circuito \u00e8 tornato a far parte del calendario del mondiale di Formula 1 dal 2015, dopo un profondo restyling da parte dell'architetto del circus Hermann Tilke, portandolo ad una lunghezza attuale di , con l'abolizione della curva \"Peraltada\" nel terzo settore. Durante l'edizione 2016 del Gran Premio, nel lungo rettilineo, l'allora pilota della Williams Valtteri Bottas ha raggiunto la velocit\u00e0 di stabilendo il nuovo record assoluto in gara per la Formula 1.\nTrovandosi nei dintorni di Citt\u00e0 del Messico, a , il circuito influenza le vetture a causa della rarefazione dell'aria, creando non pochi problemi aerodinamici e motoristici.\nDalla stagione di Formula 1 il circuito ospita il Gran Premio di Citt\u00e0 del Messico, il cui debutto era gi\u00e0 previsto nel campionato , ma successivamente annullato a causa della pandemia di COVID-19.\nIl record assoluto del circuito \u00e8 di 1'14\"758 stabilito da Max Verstappen su Red Bull nelle qualifiche del Gran Premio del Messico 2019."}
{"id": "704393", "revid": "1833487", "url": "https://it.wikipedia.org/wiki?curid=704393", "title": "Sorelle Mirabal", "text": "Storia.\nLe sorelle Patria, Minerva e Mar\u00eda Teresa, figlie dei coniugi Mercedes Reyes ed Enrique Mirabal, nacquero e crebbero a Ojo de Agua, all'epoca denominata Provincia di Salcedo, nella Repubblica Dominicana. Vissero la loro giovent\u00f9 negli anni della dittatura trujillista, una delle pi\u00f9 dure dell'America Latina. Quando Trujillo sal\u00ec al potere, la loro famiglia (come molte altre nel paese) perse quasi totalmente i propri beni, prima nazionalizzati, poi incamerati direttamente dal dittatore nei suoi beni privati. Le sorelle Mirabal decisero negli anni cinquanta di impegnarsi con decisione nei confronti della lotta contro la dittatura.\nPatria Mirabal, la maggiore delle sorelle, contrasse matrimonio nel 1942 con Pedro Gonzalez Cruz, e dall'unione nacquero quattro figli: Nelson, Noris, Mercedes e Raul Ernesto.\nMinerva Mirabal, donna di gran cultura e volont\u00e0 di ferro, milit\u00f2 nella resistenza antitrujillista dal 1949. Nel 1954 si spos\u00f2 con Manuel Aurelio Tavares Justo (Manolo) e i due ebbero due figli: Minou e Manolo. Minerva prosegu\u00ec i suoi studi presso la facolt\u00e0 di diritto dell'Universit\u00e0 di Santo Domingo, laureandosi in diritto nel 1957.\nMaria Teresa Mirabal studi\u00f2 presso la facolt\u00e0 di ingegneria e architettura di Santo Domingo, ottenendo il titolo di agronomo. Con le sorelle condivise l'impegno per porre fine alla dittatura trujillista. Nel 1958 si spos\u00f2 con l'ingegnere Leandro Guzman, con il quale nel 1959 ebbe una figlia, Jacqueline.\nLa ribellione e l'impegno di queste tre giovani donne di fronte alle atrocit\u00e0 del regime presero il via con la costituzione nel 1960 del \"Movimento 14 di giugno\", sotto la direzione di Manolo Travares Justo, dove prima Minerva e poi anche Mar\u00eda Teresa usarono come nome in codice \"Mariposas\" (\"Farfalle\").\nQuesto gruppo politico clandestino si espanse in tutto il paese, strutturato in nuclei i quali combatterono la dittatura. Nel gennaio del 1960 il movimento venne scoperto dalla polizia segreta di Trujillo, il SIM (\"Servico de Inteligencia Militar\"), e i suoi membri vennero perseguiti e incarcerati; tra questi le sorelle Mirabal e i rispettivi mariti. Molti dei prigionieri vennero inviati al carcere di \u201cLa 40\u201d (carcere di tortura e morte). Le sorelle vennero liberate alcuni mesi dopo, ma i loro coniugi restarono reclusi. Il 25 novembre 1960 le sorelle Mirabal, accompagnate dall'autista Rufino de la Cruz, andarono a fare visita ai mariti Manolo e Leandro, trasferiti nel carcere della citt\u00e0 di Puerto Plata. L'auto sulla quale viaggiavano le tre sorelle e l'autista venne intercettata e i passeggeri vennero costretti a scendere dal veicolo e condotti in un luogo appartato, una piantagione di canna da zucchero, dove vennero uccisi a bastonate; i loro corpi vennero poi rimessi nel veicolo sul quale stavano viaggiando, che venne fatto precipitare da un dirupo per simulare un incidente.\nCon la morte delle sorelle Mirabal, Trujillo credette di aver eliminato un problema, ma ci\u00f2 caus\u00f2 grandi ripercussioni nell'opinione pubblica dominicana (nonostante la censura): molte coscienze si scossero e il movimento culmin\u00f2 con l'assassinio di Trujillo nel 1961.\nEredit\u00e0 storica e riconoscimenti.\nIn molti paesi il 25 novembre si commemora la Giornata internazionale per l'eliminazione della violenza contro le donne. La commemorazione di questa data ha origine dal primo Incontro Internazionale Femminista, celebrato in Colombia nel 1980. In quell'incontro la Repubblica Dominicana propose questa data in onore alle tre sorelle Patria, Minerva e Maria Teresa Mirabal. Progressivamente, molti paesi si unirono nella commemorazione di questo giorno, come simbolo del clamore e della denuncia del maltrattamento fisico e psicologico di donne e bambine. Nel 1998 l'assemblea Generale delle Nazioni Unite approv\u00f2 all'unanimit\u00e0 la internazionalizzazione della commemorazione di questa data. Il 17 dicembre 1999 l'assemblea generale delle Nazioni Unite approv\u00f2 la risoluzione 54/134, con cui scelse la data del 25 novembre per la giornata internazionale per l'eliminazione della violenza contro le donne, sempre in omaggio alle sorelle Mirabal.\nNel 1995 la scrittrice dominicana Julia Alvarez pubblic\u00f2 il libro \"Il tempo delle farfalle\", da cui fu tratto nel 2001 il film \"In the Time of the Butterflies\" con Salma Hayek nel ruolo di Minerva. Jaime David Fernandez Mirabal, un figlio della quarta sorella Mirabal, B\u00e9lgica Adela \"Ded\u00e9\" Mirabal-Reyes (inizialmente non coinvolta nel movimento contro Trujillo), \u00e8 membro attivo del Partito della Liberazione Dominicana (PLD) e ha ricoperto la carica di vicepresidente della Repubblica dal 1996 al 2000 durante il primo periodo della presidenza di Leonel Fern\u00e1ndez."}
{"id": "704394", "revid": "1543377", "url": "https://it.wikipedia.org/wiki?curid=704394", "title": "Othniel Charles Marsh", "text": "Marsh \u00e8 stato uno degli scienziati pi\u00f9 autorevoli della materia. Ha scoperto o descritto decine di nuove specie e teorie sull'origine degli uccelli basandosi su un gran numero di fossili negli Stati Uniti occidentali.\nNato in una famiglia modesta, Marsh pot\u00e9 permettersi un'istruzione superiore grazie alla generosit\u00e0 del suo ricco zio George Peabody. Dopo essersi laureato a Yale nel 1860, viaggi\u00f2 per il mondo studiando anatomia, mineralogia, geologia e paleontologia. Dagli anni '70 agli anni '90 del XIX secolo gareggi\u00f2 con il paleontologo rivale Edward Drinker Cope in un periodo di frenetiche spedizioni negli Stati Uniti occidentali, chiamato guerra delle ossa.\nBiografia.\nInfanzia e istruzione.\nMarsh nacque il 29 ottobre 1831 a Lockport, New York, in una famiglia povera. Suo padre, Caleb Marsh, era un contadino. Sua madre, Mary Peabody, era la sorella minore del ricco banchiere e filantropo George Peabody e mor\u00ec di colera quando Marsh aveva meno di tre anni. Il sostegno finanziario di suo zio permise a Marsh di ottenere una istruzione scolastica. Si laure\u00f2 alla Phillips Academy nel 1856 e nel 1860 ottenne un bachelor of arts con lode a Yale.\nMarsh ottenne una borsa di studio Berkeley da Yale e studi\u00f2 geologia, mineralogia e chimica presso la Sheffield Scientific School di Yale dal 1860 al 1862 conseguendo un Master of Arts nel 1863. Studi\u00f2 poi paleontologia e anatomia a Berlino, Heidelberg e Breslavia dal 1862 al 1865. Al suo ritorno negli Stati Uniti nel 1866 fu nominato professore di paleontologia dei vertebrati all'Universit\u00e0 Yale, diventando il primo professore di paleontologia negli Stati Uniti.\nNello stesso anno il Peabody Museum of Natural History a Yale fu fondato grazie a una donazione di 150.000 dollari da parte di George Peabody su suggerimento di Marsh. Marsh \u00e8 stato uno dei tre curatori originali del Peabody Museum.\nCarriera.\nDopo aver ricevuto un'eredit\u00e0 di 100.000 dollari dallo zio George Peabody Marsh e i suoi numerosi cacciatori di fossili riuscirono a scoprire circa 500 nuove specie di animali fossili, tutti nominati in seguito dallo stesso Marsh nei quasi 400 articoli scientifici da lui pubblicati durante la sua carriera. Nel maggio 1871 Marsh scopr\u00ec i primi fossili di Pterosauri rinvenuti in America. Trov\u00f2 anche i primi fossili di cavalli primitivi, rettili volanti, dinosauri del Cretacico e Giurassico come i \"Triceratops\", \"Stegosaurus\", \"Brontosaurus\", \"Apatosaurus\" e \"Allosaurus\" e descrisse gli uccelli dentati del Cretacico come i \"Ichthyornis dispar\" e \"Hesperornis\".\nDal 1882 al 1892 Marsh fu paleontologo dei vertebrati del United States Geological Survey. Grazie a John Wesley Powell, capo dell'USGS, e ai contatti di Marsh a Washington, Marsh fu posto alla fine degli anni ottanta del XIX secolo a capo dell'indagine consolidata del governo.\nTra il 1883 e il 1895 Marsh fu Presidente dell'Accademia nazionale delle scienze.\nIl 13 dicembre 1897 Marsh ricevette il Premio Cuvier di 1.500 franchi dall'Accademia francese delle scienze.\nMorte.\nMarsh mor\u00ec il 18 marzo 1899, pochi anni dopo il suo grande rivale Cope. \u00c8 sepolto al Grove Street Cemetery a New Haven nel Connecticut.\nGuerra delle ossa.\nMarsh \u00e8 anche conosciuto per la cosiddetta guerra delle ossa contro Edward Drinker Cope. I due furono estremamente competitivi, scoprendo e documentando pi\u00f9 di 120 nuove specie di dinosauri.\nNell'inverno del 1863 Marsh incontr\u00f2 per la prima volta Cope a Berlino. Marsh, trentaduenne, frequentava l'universit\u00e0 a Berlino. Aveva due lauree universitarie in confronto alla mancanza di istruzione scolastica di Cope dopo i sedici anni, ma Cope aveva scritto 37 articoli scientifici in confronto ai soli due lavori pubblicati da Marsh. Mentre pi\u00f9 tardi sarebbero diventati rivali, incontrandosi i due uomini sembravano piacersi l'uno all'altro. Marsh condusse Cope in un tour della citt\u00e0 e rimasero insieme per giorni. Dopo che Cope lasci\u00f2 Berlino, i due mantennero una corrispondenza scambiandosi manoscritti, fossili e fotografie.\nCope chiam\u00f2 il \"Colosteus marshii\" in onore di Marsh nel 1867 e Marsh restitu\u00ec il favore chiamando il \"Mosasaurus copeanus\" in onore di Cope nel 1869.\nNel 1868 Marsh visit\u00f2 Cope a Haddonfield nel New Jersey mentre recuperava fossili dalle cave dal 1866, compresi quelli di \"Laelaps aquilungis\" che egli descriveva come una nuova specie. Prima della sua partenza Marsh incaric\u00f2 i proprietari di diverse cave di marna di inviare a lui, e non a Cope, tutti i fossili di nuova scoperta.\nI due cominciarono a sviluppare una rivalit\u00e0 quando Marsh afferm\u00f2 che Cope aveva posto il cranio di \"Elasmosaurus\" all'estremit\u00e0 della coda. Cope ha tentato di riprendersi i documenti contenenti la sua ricostruzione difettosa ma Joseph Leidy ha esposto il suo insabbiamento ad una riunione dell'Accademia di Scienze Naturali. Questa rivalit\u00e0 \u00e8 continuata per tutta la vita.\nMarsh alla fine \"vinse\" le guerra delle ossa trovando 80 nuove specie di dinosauri, mentre Cope ne trov\u00f2 56. Cope non prese questo alla leggera e i due discussero tra loro su riviste scientifiche per molti anni.\nEredit\u00e0.\nMarsh ha dato il nome ai seguenti generi di dinosauri: \"Allosaurus\" (1877), \"Ammosaurus\" (1890), \"Anchisaurus\" (1885), \"Apatornis\" (1873) \"Apatosaurus\" (1877), \"Atlantosaurus\" (1877), \"Barosaurus\" (1890), \"Brontosaurus\" (1879), \"Camptosaurus\" (1885), \"Ceratops\" (1888), \"Ceratosaurus\" (1884), \"Claosaurus\" (1890), \"Coelurus\" (1879), \"Coniornis\" (1893), \"Creosaurus\" (1878), \"Diplodocus\" (1878), \"Diracodon\" (1881), \"Dryosaurus\" (1894), \"Dryptosaurus\" (1877), \"Hesperornis\" (1872), \"Ichthyornis\" (1873), \"Labrosaurus\" (1896), \"Laosaurus\" (1878), \"Lestornis\" (1876), \"Nanosaurus\" (1877), \"Nodosaurus\" (1889), \"Ornithomimus\" (1890), \"Pleurocoelus\" (1891), \"Priconodon\" (1888), \"Stegosaurus\" (1877), \"Torosaurus\" (1891) e \"Triceratops\" (1889)\nHa dato il nome ai sottordini dei \"Ceratopsia\" (1890), \"Ceratosauria (1884), \"Ornithopoda (1881), \"Stegosauria\" (1877) e \"Theropoda\".\nHa dato anche il nome alle famiglie dei \"Allosauridae\" (1878), \"Anchisaurus\" (1885), \"Camptosaurus dispar\" (1885), \"Ceratopsidae\" (1890), \"Ceratosauridae\", \"Coeluridae\", \"Diplodocidae\" (1884), \"Dryptosaurus aquilunguis\" (1890), \"Nodosauridae\" (1890), \"Ornithomimidae\" (1890), \"Plateosauridae\" (1895) e \"Stegosauridae\" (1880).\nHa anche dato il nome a molte specie individuali di dinosauri.\nI dinosauri chiamati da altri in onore di Marsh includono \"Hoplitosaurus marshi\" (Lucas, 1901), \"Iaceornis marshi\" (Clarke, 2004), \"Marshosaurus bicentesimus\" (Madsen, 1976), \"Othnielia rex\" (Galton, 1977) e \"Othnielosaurus\" (Galton, 2007).\nI reperti di Marsh hanno costituito il nucleo originale della collezione del Peabody Museum of Natural History di Yale. La Sala Grande del museo \u00e8 occupata dal primo scheletro fossile di brontosauro da lui scoperto, che per un certo periodo \u00e8 stato riclassificato come apatosauro. Tuttavia, un ampio studio pubblicato nel 2015 ha concluso che \"Brontosaurus\" era un genere valido di sauropodi distinto da \"Apatosaurus\".\nHa donato la sua casa a New Haven nel Connecticut alla Yale University nel 1899. La Othniel C. Marsh House, ora conosciuta come Marsh Hall, \u00e8 considerata un National Historic Landmark. Il giardino \u00e8 ora conosciuto come il Marsh Botanical Garden.\nMarsh \u00e8 stato eletto membro dell'American Antiquarian Society nel 1877.\nMarsh ha formulato la Legge di crescita del cervello, la quale afferma che durante il periodo terziario molti gruppi tassonomici presentavano un graduale aumento delle dimensioni del cervello. Questa legge evolutiva continua ad essere utilizzata per il suo potenziale esplicativo e, in una certa misura, predittivo."}
{"id": "704396", "revid": "31360", "url": "https://it.wikipedia.org/wiki?curid=704396", "title": "Reattori nucleari di III generazione", "text": ""}
{"id": "704397", "revid": "31886", "url": "https://it.wikipedia.org/wiki?curid=704397", "title": "Tibor D\u00e9ry", "text": "Biografia.\nFu uno dei maggiori rappresentanti della moderna letteratura ungherese, D\u00e9ry nacque a Budapest nel 1894 in una famiglia borghese. Fin dal 1919 divenne un letterato di grande spessore e impegno politico, inizialmente con il governo liberale, ma dopo la presa di potere di B\u00e9la Kun, lo scrittore fu esiliato dalla Repubblica sovietica ungherese. Avvicinatosi all'ideologia comunista, visit\u00f2 vari paesi d'Europa, fra cui: la Francia, la Germania e l'Italia.\nTornato in patria nel 1926 si dedic\u00f2 principalmente alle traduzioni dei romanzi stranieri, ma il suo impegno politico non si ferm\u00f2, pat\u00ec di nuovo l'esilio nel 1939, durante il periodo del governo filofascista dell'Ammiraglio Horthy, per la traduzione di \"Ritorno dall'URSS\" di Andr\u00e9 Gide. Tornato in Ungheria fu membro della resistenza durante il secondo conflitto mondiale. Dopo la liberazione per\u00f2 si oppose al regime d'impronta stalinista di M\u00e1ty\u00e1s R\u00e1kosi, contrario alla sua idea di comunismo, e per questo motivo partecip\u00f2 all'insurrezione del 1956.\nSedata la rivolta dall'intervento cruento dell'Armata rossa, D\u00e9ry fu tradotto in prigione dove rimase fino al 1960.\nAll'inizio della sua carriera di scrittore si avvicin\u00f2 alle avanguardie, in particolare al surrealismo. Il romanzo che l'impose all'attenzione del pubblico internazionale fu \"Niki, storia di un cane\", proprio del 1956, dove l'impronta di forte realismo lo vide uno dei maggiori rappresentanti del genere ammirato dalle stesso Gy\u00f6rgy Luk\u00e1cs, il filosofo e critico letterario pi\u00f9 importante del realismo. Dopo l'esperienza della prigionia, invece, si rivolse ad una prosa pi\u00f9 satirica, ritornando talvolta al surreale come nel caso del \"Signor A.G. nella citt\u00e0 di X\" dove il personaggio si ritrovava casualmente in una specie di mondo rovesciato, apparentemente privo di regole, e metteva in burla l'Ungheria stalinista, con un sapore per\u00f2 pi\u00f9 amaro che divertito.\nTibor D\u00e9ry mor\u00ec nel 1977 e i suoi romanzi sono stati tradotti in molte lingue."}
{"id": "704402", "revid": "1522738", "url": "https://it.wikipedia.org/wiki?curid=704402", "title": "Soe Win (politico)", "text": "Fu scelto come premier dal presidente Than Shwe il 19 ottobre 2004 ed \u00e8 sempre stato considerato un uomo vicinissimo al numero uno della giunta Shwe.\nLa sua azione politica \u00e8 stata caratterizzata dalla pi\u00f9 dura opposizione a ogni apertura nei confronti dell'opposizione e per questo fu imposto da Shwe al posto del suo predecessore, Kyin Nyut.\nNel gennaio 2003 Soe Win afferm\u00f2:\nPrima di diventare primo ministro, Soe Win era principalmente conosciuto per la repressione nei confronti dimostranti democratici attuata durante i moti nel 1988 quando ha mandato le truppe all'universit\u00e0 di Rangoon ordinando loro di colpire i manifestanti.\nNel 2003 \u00e8 stato l'orchestratore dell'attacco al corteo di auto in cui viaggiava anche la leader dell'opposizione Aung San Suu Kyi, avvenuto nei pressi di Depayin. Per questo in Birmania era chiamato \"il macellaio di Depayin\".\nSoe Win era noto anche per aver perseguitato i cristiani dell'etnia Chin quando era presidente della regione nord-occidentale dello stato.\nMalato di leucemia, \u00e8 andato pi\u00f9 volte a farsi curare a Singapore. Il regime ha tuttavia negato la sua malattia fino al maggio del 2007, quando ha \"provvisoriamente\" delegato i poteri di Soe Win al luogotenente generale Thein Sein.\nFonti dell'opposizione lo hanno dato per morto il 2 ottobre 2007, ma la notizia \u00e8 stata successivamente smentita. Comunque, dieci giorni dopo, ne fu annunciata la morte dalle autorit\u00e0 militari.\nCariche che Soe Win ha ricoperto:"}
{"id": "704405", "revid": "287204", "url": "https://it.wikipedia.org/wiki?curid=704405", "title": "Rover P5", "text": "P5 \u00e8 la sigla tecnica di un'autovettura prodotta dalla Rover tra il 1958 ed il 1973.\nAveva una linea classica ed elegante, un interno estremamente curato, la trazione posteriore, il cambio automatico (in alternativa al cambio manuale a 4 rapporti), un motore 6 cilindri in linea con distribuzione a valvole contrapposte di 2995\u00a0cm\u00b3 derivato dal 2,6 litri della Rover P4. Tutte le carte sembravano in regola per soddisfare l'esigente e raffinata clientela Rover (allora le Rover erano considerate delle quasi Rolls-Royce), eppure qualcuno storse il naso.\nIl motivo era che, per la prima volta nella storia la Casa utilizzava la soluzione della scocca portante che, potenzialmente, trasmetteva maggiori scuotimenti all'abitacolo (e le Rolls-Royce Silver Cloud, difatti, avevano ancora il telaio separato). In realt\u00e0 il lavoro d'isolamento e di messa a punto svolto fu eccellente e la 3 Litres (questo il nome commerciale della \"P5\"), usufruiva dei vantaggi del telaio monoscocca (rigidit\u00e0, comportamento stradale), offrendo, al contempo, un comfort di prim'ordine.\nDel resto le altre soluzioni erano molto classiche: retrotreno a ponte rigido, motore longitudinale, impianto frenante misto (con servofreno). Il propulsore, tuttavia, aveva una potenza modesta: 105cv erano pochi anche per una berlina 3 litri di fine anni cinquanta. Ma non erano le prestazioni il punto di forza della \"3 litres\", bens\u00ec la comodit\u00e0, l'abitacolo impeccabilmente rifinito e l'elegante classicit\u00e0 della linea disegnata da David Bache. E il pubblico grad\u00ec.\nNel 1962, assieme ad alcune migliorie estetiche (fari, cerchi e interni, con plancia rivista e finiture ulteriormente migliorate) e tecniche (nuova testata Weslake per il motore, che arrivava ad erogare 121cv), venne lanciata la versione Coup\u00e9. Non si trattava per\u00f2 di una vera coup\u00e9, bens\u00ec di una berlina a 4 porte con padiglione ribassato e porte senza montanti, che anticipava di oltre quarant'anni la soluzione adottata oggi dalla Mercedes-Benz Classe CLS. La meccanica era identica a quella della berlina.\nNel 1965 altre migliorie estetiche (nuovi cerchi e inedito profilo laterale cromato) interessarono berlina e coup\u00e9.\nNel 1967 debutt\u00f2 la 3,5 litres, berlina e coup\u00e9, con motore V8 OHV (monoalbero centrale in mezzo alle bancate) di 3532\u00a0cm\u00b3 da 146cv, abbinato unicamente alla trasmissione automatica. Contemporaneamente vennero tolte di listino le versioni \"3 Litres\".\nLe \"3,5 Litres\" si distinguevano per i fari anteriori supplementari, i nuovi cerchi e l'interno ancora pi\u00f9 rifinito.\nLa produzione di questo modello cess\u00f2 nel 1973.\nLa \"P5\" fu molto apprezzata da ricchi imprenditori, ministri e Capi di Stato. La stessa Regina Elisabetta II d'Inghilterra ne ebbe due, una berlina e una coup\u00e9 con motore 3 litri. La coup\u00e9, color \"Jumper Green\" \u00e8 conservata al British Heritage Motor Center."}
{"id": "704407", "revid": "83549", "url": "https://it.wikipedia.org/wiki?curid=704407", "title": "Georg Von Frundsberg", "text": ""}
{"id": "704409", "revid": "10652", "url": "https://it.wikipedia.org/wiki?curid=704409", "title": "Russula friesii", "text": ""}
{"id": "704411", "revid": "10652", "url": "https://it.wikipedia.org/wiki?curid=704411", "title": "Russula fuscorubra", "text": ""}
{"id": "704412", "revid": "1543377", "url": "https://it.wikipedia.org/wiki?curid=704412", "title": "Edward Drinker Cope", "text": "Sebbene le ricerche scientifiche di Cope lo abbiano quasi mandato in bancarotta, i suoi lavori contribuirono a definire il campo della paleontologia americana. Fu uno scrittore prodigioso con 1.400 articoli pubblicati nel corso della sua vita, anche se i suoi rivali discussero l'accuratezza delle sue opere pubblicate troppo velocemente. Ha scoperto, descritto e dato il nome a pi\u00f9 di 1.000 specie di vertebrati tra cui centinaia di pesci e decine di dinosauri. La sua idea sull'origine dei molari dei mammiferi \u00e8 significativa tra i suoi contributi teorici. Tuttavia la regola di Cope (l'ipotesi che le dimensioni corporee dei mammiferi crescano gradualmente nel corso del tempo evolutiva), pur prendendo il suo nome, non \u00e8 \"n\u00e9 esplicita n\u00e9 implicita\" nel suo lavoro.\nBiografia.\nInfanzia e istruzione.\nEdward Drinker Cope nacque il 28 luglio 1840, figlio primogenito di Alfred e Hanna Cope. La morte di sua madre all'et\u00e0 di tre anni non sembra aver avuto molti effetti sul giovane Edward non ricordandosi di lei, come lui afferma nelle sue lettere. La sua matrigna, Rebecca Biddle, ricopr\u00ec il ruolo di madre. Alfred, un membro ortodosso del quaccherismo, gestiva una redditizia attivit\u00e0 di spedizioni avviata da suo padre, Thomas P. Cope, nel 1821. \u00c8 stato un filantropo che ha donato ai quaccheri, ai Giardini Zoologici di Philadelphia e all'Istituto per la Giovent\u00f9 Colorata.\nEdward nacque e crebbe in una grande casa di pietra, oggi all'interno dei confini di Filadelfia. Gli di giardini incontaminati ed esotici della casa offr\u00ec un ambiente che Edward pot\u00e9 esplorare. I Cope cominciarono ad insegnare ai loro figli a leggere e scrivere fin da piccoli e portarono Edward in giro per il New England per musei, zoo e giardini. L'interesse di Cope per gli animali divenne evidente in giovane et\u00e0, cos\u00ec come la sua naturale abilit\u00e0 artistica.\nAlfred intese dare a suo figlio la stessa istruzione che egli stesso aveva ricevuto. All'et\u00e0 di nove anni, Edward and\u00f2 in una scuola diurna a Philadelphia e nel 1853, all'et\u00e0 di 12 anni, Edward fu mandato al collegio quacchero a Westtown, vicino a West Chester, in Pennsylvania. La scuola fu fondata nel 1799 con una raccolta fondi da parte dei membri del quaccherismo e forn\u00ec gran parte dell'istruzione alla famiglia Cope. Questa prestigiosa scuola era costosa (500 dollari all'anno) e nel suo primo anno Edward studi\u00f2 algebra, chimica, scrittura, fisiologia, grammatica, astronomia e latino. Per il resto, gli studi di Edward progredirono in maniera normale: ebbe sempre voti come \"tutt'altro che perfetti\" o \"non del tutto soddisfacenti\" a causa della sua condotta e non si impegn\u00f2 molto nelle sue lezioni di calligrafia, il che da adulto pu\u00f2 aver contribuito alla sua scrittura, spesso illeggibile.\nEdward ritorn\u00f2 a Westtown nel 1855 accompagnato da due delle sue sorelle. La biologia inizi\u00f2 ad interessarlo maggiormente quell'anno e nel tempo libero studi\u00f2 testi di storia naturale. Mentre si trovava a scuola, frequentava spesso l'Accademia di scienze naturali. Dopo essere ritornato a casa per le vacanze estive nel 1854 e 1855, Alfred non rimand\u00f2 Edward a scuola dopo la primavera del 1856. Al contrario Alfred cerc\u00f2 di rendere suo figlio un agricoltore, che considerava una professione salutare che avrebbe prodotto guadagni sufficienti per trascorrere una vita confortevole e migliorato la salute di Edward, che era malaticcio. Fino al 1863 le lettere di Cope al padre espressero continuamente il suo desiderio di una carriera scientifica pi\u00f9 di quella di agricoltore, che egli definisce \"terribilmente noiosa\".\nEdward continu\u00f2 la sua formazione da solo. Nel 1858 inizi\u00f2 a lavorare a tempo parziale all'Accademia di scienze naturali, riclassificando e catalogando gli esemplari, e pubblic\u00f2 la sua prima serie di ricerche nel gennaio 1859. Cope inizi\u00f2 a frequentare corsi di francese e tedesco con un ex insegnante di Westtown. Anche se suo padre si opponeva alla carriera scientifica del figlio, pag\u00f2 gli studi privati del figlio. Invece di lavorare nei campi che suo padre comprava per lui, Edward affitt\u00f2 il terreno e ne utilizz\u00f2 i proventi per sostenere i suoi sforzi scientifici.\nAlfred si arrese infine ai desideri di Edward e pag\u00f2 per le lezioni universitarie. Cope frequent\u00f2 l'Universit\u00e0 della Pennsylvania negli anni accademici 1861-1862, studiando anatomia comparata sotto la guida di Joseph Leidy, uno dei pi\u00f9 influenti anatomisti e paleontologi dell'epoca. Cope chiese a suo padre di pagare un insegnante sia per il tedesco che per il francese, \"non tanto per loro stessi\", scrisse Edward, \"ma per il loro valore nel farmi leggere i loro libri di carattere letterario o scientifico\".\nDurante questo periodo, svolse un lavoro di ricatalogazione della collezione erpetologica presso l'Accademia di Scienze Naturali, di cui divenne membro su sollecito di Leidy. Il lavoro di Cope dur\u00f2 due anni e visit\u00f2 il Smithsonian Institution, dove conobbe Spencer Baird, esperto in ornitologia e ittiologia. Nel 1861 pubblic\u00f2 il suo primo articolo sulla classificazione delle Salamandridae; nei cinque anni successivi pubblic\u00f2 principalmente su rettili e anfibi. L'appartenenza di Cope all'Accademia di scienze naturali e all'American Philosophical Society gli diede la possibilit\u00e0 di pubblicare e divulgare il suo lavoro; molte delle sue prime opere paleontologiche furono pubblicate dalla Philosophical Society.\nViaggi in Europa.\nNel 1863-1864, durante la guerra di secessione americana, Cope viaggi\u00f2 per l'Europa, approfittando dell'occasione per visitare i pi\u00f9 apprezzati musei e societ\u00e0 dell'epoca. Il biografo e paleontologo Henry Fairfield Osborn attribu\u00ec l'improvvisa partenza di Edward verso l'Europa come un metodo per evitare che venisse arruolato durante la guerra civile. Cope scrisse a suo padre da Londra l'11 febbraio 1864: \"Torner\u00f2 a casa in tempo. Non me ne pentir\u00f2, perch\u00e9 conosco alcune persone che sarebbero cos\u00ec meschine da dire che sono andato in Europa per evitare la guerra\". Alla fine, Cope adott\u00f2 un approccio pragmatico e aspett\u00f2 la fine del conflitto. Edward prosegu\u00ec il suo viaggio in Europa e incontr\u00f2 alcuni dei pi\u00f9 stimati scienziati del mondo durante i suoi viaggi in Francia, Germania, Gran Bretagna, Irlanda, Austria, Italia ed Europa dell'Est, probabilmente con lettere introduttive di Leidy e Spencer Baird.\nNell'inverno del 1863 Edward incontr\u00f2 Othniel Charles Marsh a Berlino. Marsh, trentaduenne, frequentava l'Universit\u00e0 di Berlino. Aveva due lauree universitarie in confronto alla mancanza di istruzione scolastica di Edward dopo i 16 anni ma Edward aveva scritto 37 articoli scientifici in confronto ai due soli lavori pubblicati da Marsh. Anche se in seguito sarebbero diventati rivali, all'incontro i due uomini sembravano piacersi a vicenda. Marsh condusse Edward in un tour della citt\u00e0 e rimasero insieme per giorni. Dopo che Edward lasci\u00f2 Berlino, i due intrattennero una corrispondenza, scambiandosi manoscritti, fossili e fotografie. Edward bruci\u00f2 molti dei suoi diari e lettere dall'Europa al suo ritorno negli Stati Uniti. Gli amici intervennero e impedirono a Cope di distruggere alcuni dei suoi disegni e appunti, in quello che Url Lanham considerava un \"suicidio parziale\".\nFamiglia e carriera iniziale.\nQuando Cope ritorn\u00f2 a Filadelfia nel 1864 la sua famiglia si adoper\u00f2 per assicurargli un posto come professore di zoologia all'Haverford College, una piccola scuola quacchera in cui la famiglia aveva legami filantropici. Il college gli confer\u00ec una laurea ad honorem per consentirgli di ricoprire la carica. Cope inizi\u00f2 anche a pensare al matrimonio e consult\u00f2 suo padre in materia. Cope pensava ad Annie Pim, membro della Societ\u00e0 degli Amici. La famiglia di Cope ha approvato la sua scelta e il matrimonio ha avuto luogo nel luglio 1865. I due hanno avuto una sola figlia, Julia Biddle Cope, nata il 10 giugno 1866. Il ritorno di Cope negli Stati Uniti segn\u00f2 anche un'espansione dei suoi studi scientifici; nel 1864, egli descrisse diversi pesci, una balena e l'anfibio \"Amphibamus grandiceps\" (il suo primo contributo paleontologico).\nDurante il periodo tra il 1866 e il 1867, Cope viaggi\u00f2 nelle parti occidentali del paese. Egli raccont\u00f2 a suo padre le sue esperienze scientifiche e invi\u00f2 a sua figlia descrizioni della vita animale come parte della sua istruzione. Si dimise dal suo ruolo a Haverford e trasfer\u00ec la sua famiglia a Haddonfield, anche per essere pi\u00f9 vicino ai letti fossili del New Jersey occidentale. Cope aveva bisogno di pi\u00f9 soldi per alimentare le sue abitudini scientifiche e nel 1869 vendette l'azienda agricola. Edward si concentr\u00f2 sulla sua carriera scientifica. Ha continuato i suoi viaggi continentali, inclusi i viaggi in Virginia, Tennessee e Nord Carolina. Visit\u00f2 le grotte in tutta la regione. Interruppe queste esplorazioni speleologiche dopo un viaggio nelle grotte Wyandotte in Indiana nel 1871 ma rimase interessato alla materia. Cope visit\u00f2 pi\u00f9 volte Haddonfield negli anni sessanta del XIX secolo, effettuando visite periodiche alle cave di marna. I fossili che ha trovato in queste cave sono stati al centro di diversi articoli, tra cui una descrizione nel 1868 del \"elasmosauro\" e del \"driptosauro\". Marsh lo accompagn\u00f2 in una di queste escursioni. La vicinanza di Cope ai letti dopo il trasferimento a Haddonfield rese possibili viaggi pi\u00f9 frequenti. L'unica preoccupazione di Cope era quella di spendere maggiormente per il suo lavoro scientifico.\nGli anni settanta del XIX secolo furono gli anni d'oro per la carriera di Cope, caratterizzati dalle sue scoperte pi\u00f9 importanti e dal veloce flusso di pubblicazioni. Tra le sue descrizioni figurano il \"Lystrosaurus\" (1870), il \"Champsosaurus\" (1876) e \"Amphicoelias\" (1878), forse il pi\u00f9 grande dinosauro mai scoperto. Nel periodo di un anno, dal 1879 al 1880, Cope pubblic\u00f2 76 articoli basati sui suoi viaggi attraverso il Nuovo Messico e il Colorado e sui risultati dei suoi collezionisti in Texas, Kansas, Oregon, Colorado, Wyoming e Utah. Negli anni di maggiore attivit\u00e0, Cope pubblic\u00f2 circa 25 relazioni e osservazioni preliminari ogni anno. Le veloci pubblicazioni portarono a errori di interpretazione e di denominazione, molti dei suoi nomi scientifici furono successivamente cancellati o ritirati. In confronto, Marsh scrisse e pubblic\u00f2 meno frequentemente e pi\u00f9 succintamente. La sua presenza nel diffuso \"American Journal of Science\" port\u00f2 ad una pi\u00f9 rapida diffusione all'estero e successivamente la reputazione di Marsh crebbe pi\u00f9 rapidamente di quella di Cope.\nNell'autunno del 1871, Cope inizi\u00f2 la sua attivit\u00e0 di ricerca pi\u00f9 a ovest fino ai campi fossili del Kansas. Leidy e Marsh erano stati nella regione in precedenza, e Cope ha assunto una delle guide di Marsh, Benjamin Mudge, che era disoccupato. Cope continu\u00f2 a guidare il gruppo dall'alba al tramonto, inviando lettere alla moglie e a sua figlia per descrivere i suoi ritrovamenti. Le gravi condizioni climatiche del deserto e l'abitudine di Cope di lavorare eccessivamente lo colpirono e, nel 1872, croll\u00f2 a causa dell'esaurimento. Cope mantenne uno schema regolare di estati trascorse a cercare reperti e inverni a scrivere le sue scoperte dal 1871 al 1879.\nNel corso del decennio Cope viaggi\u00f2 nella parte occidentale degli Stati Uniti, esplorando le rocce del Eocene nel 1872 e i letti dei brontoteri in Colorado nel 1873. Nel 1874 Cope fu impiegato con l'indagine Wheeler, un gruppo di indagini condotte da George Montague Wheeler che mapp\u00f2 parti degli Stati Uniti ad ovest del 100\u00ba meridiano. L'indagine viaggi\u00f2 attraverso il Nuovo Messico, le cui formazioni di Puerco offrirono \"la scoperta pi\u00f9 importante in geologia che io abbia mai fatto\". I bluff del New Mexico contenevano milioni di anni di formazione e deformazioni successive ed erano in un'area che non era stata visitata da Leidy o Marsh. La partecipazione all'indagine ebbe altri vantaggi: Cope pot\u00e9 coprire i costi di pubblicazione. Pur non ricevendo uno stipendio, i suoi risultati sarebbero stati pubblicati nelle relazioni annuali che le indagini pubblicavano. Cope port\u00f2 Annie e Julia in una di queste indagini e affitt\u00f2 loro una casa a Fort Bridger ma spendeva pi\u00f9 di quanto avrebbe voluto per questi viaggi d'indagine.\nSuo padre mor\u00ec il 4 dicembre 1875 e lasci\u00f2 a Edward un'eredit\u00e0 di quasi un quarto di milione di dollari. La morte di Alfred fu un colpo per Cope. Lo stesso anno sanc\u00ec la sospensione di gran parte del lavoro sul campo di Cope e una nuova priorit\u00e0 alla pubblicazione delle scoperte degli anni precedenti. La sua pubblicazione principale dell'epoca, \"The Vertebrata of the Cretaceous Formations of the West\", \u00e8 una raccolta di 303 pagine e 54 tavole illustrative. Le memorie riassumevano le sue esperienze di ricerca nel New Jersey e nel Kansas. Cope ebbe quindi le risorse finanziarie per assumere pi\u00f9 squadre per la ricerca di fossili per tutto l'anno e consigli\u00f2 l'Esposizione centennale di Filadelfia sulle loro esposizioni di fossili. Gli studi di Cope sui rettili marini del Kansas si conclusero nel 1876, iniziando cos\u00ec un nuovo interesse per i rettili terrestri. Nello stesso anno, Cope si trasferisce da Haddonfield a Pine Street 2100-2102 a Philadelphia. Trasform\u00f2 una delle due case in un museo dove conserv\u00f2 la sua crescente collezione di fossili. Le spedizioni di Cope lo portarono in Kansas, Colorado, Nuovo Messico, Wyoming e Montana. Il suo primo viaggio nei letti di Clarendon del Miocene superiore e del Pliocene inferiore nel Texas determin\u00f2 la sua affiliazione al Geological Survey of Texas. I lavori di Cope sulla regione costituiscono alcuni dei suoi contributi paleontologici pi\u00f9 importanti. Nel 1877 acquist\u00f2 la met\u00e0 dell\"'American Naturalist\" per pubblicare le pubblicazioni da lui prodotte ad un ritmo cos\u00ec alto che Marsh ne mise in dubbio la datazione.\nCope torn\u00f2 in Europa nell'agosto del 1878 a seguito di un invito a partecipare all'incontro di Dublino della Associazione britannica per l'avanzamento della scienza. Fu accolto calorosamente in Inghilterra e in Francia e incontr\u00f2 gli illustri paleontologi e archeologi dell'epoca. I tentativi di Marsh di macchiare la reputazione di Cope ebbero scarso impatto su chiunque, a parte il paleontologo Thomas Henry Huxley che, secondo Osborn, \"da solo trattava [Cope] con freddezza\". Dopo l'incontro di Dublino Cope trascorse due giorni con l'Associazione francese per l'avanzamento della scienza. Ad ogni incontro Cope esponeva restauri di dinosauri del collega di Filadelfia John A. Ryder e varie carte e lastre da indagini geologiche del 1870 condotte da Ferdinand Vandeveer Hayden. Torn\u00f2 a Londra il 12 ottobre, incontrando l'anatomista Richard Owen, l'ittiologo Albert G\u00fcnther, e il paleontologo Harry Seeley. Mentre era in Europa, Cope acquist\u00f2 una grande collezione di fossili dall'Argentina. Cope non trov\u00f2 mai il tempo di descrivere la collezione e molte delle scatole rimasero chiuse fino alla sua morte.\nGuerra delle ossa.\nI rapporti tra Cope e Marsh divennero una competizione per la ricerca di fossili, oggi conosciute come le guerra delle ossa. Il conflitto inizi\u00f2 con il ritorno dei due negli Stati Uniti nel 1860, anche se Cope chiam\u00f2 il \"Colosteus marshii\" in onore di Marsh nel 1867 e Marsh restitu\u00ec il favore, nominando il \"Mosasaurus copeanus\" in onore di Cope nel 1869. Cope present\u00f2 il suo collega al proprietario della cava di marna Albert Vorhees quando i due visitarono il sito. Marsh di nascosto stipul\u00f2 un accordo privato con Vorhees affinch\u00e9 tutti i fossili trovati dagli uomini di Vorhees furono rispediti a Marsh a New Haven. Quando Marsh si trov\u00f2 a Haddonfield per esaminare uno dei reperti fossili di Cope (uno scheletro completo di un grande plesiosauro acquatico, l\"'Elasmosaurus\", che aveva quattro pinne e un lungo collo) osserv\u00f2 che la testa del fossile era all'estremit\u00e0 della coda, sostenendo chiaramente che Cope aveva messo il cranio all'estremit\u00e0 delle vertebre della coda. Cope si offese e i due discussero per un po' finch\u00e9 non decisero di far esaminare le ossa a Leidy per determinare chi avesse ragione. Leidy giunse, prese la testa del fossile e la mise dall'altra parte. Cope rimase inorridito poich\u00e9 aveva gi\u00e0 pubblicato un articolo sul fossile contenente l'errore. Cerc\u00f2 immediatamente di riacquistare le copie, ma alcune furono trattenute dai loro proprietari (Marsh e Leidy conservarono le loro). L'intera vicenda sarebbe potuta essere superata abbastanza facilmente se Leidy non avesse esposto la storia alla successiva riunione della societ\u00e0, non per allontanare Cope, ma solo in risposta alla breve dichiarazione di Cope, nella quale non ammise di aver sbagliato. Cope e Marsh non si sarebbero pi\u00f9 parlati in maniera amichevole e dal 1873 tra loro scoppi\u00f2 un'aperta ostilit\u00e0.\nLa rivalit\u00e0 tra i due aument\u00f2 verso la seconda met\u00e0 degli anni settanta del XIX secolo. Nel 1877 Marsh ricevette una lettera da Arthur Lakes, insegnante a Golden in Colorado. Lakes si trovava in montagna vicino alla citt\u00e0 di Morrison con il suo amico, H.C. Beckwith, alla ricerca di foglie fossilizzate nell'arenaria del Dakota. Invece la coppia trov\u00f2 grandi ossa incassate nella roccia. Lakes scrisse che le ossa erano \"apparentemente una vertebra e un osso omero di qualche gigantesco dinosauro\". Sebbene Lakes invi\u00f2 a Marsh circa 1.500 libbre di ossa, invi\u00f2 anche a Cope alcuni degli esemplari. Marsh pubblic\u00f2 per primo le scoperte e, essendo stato pagato 100 dollari per le scoperte, Lakes scrisse a Cope che gli esemplari dovevano essere spediti a Marsh. Cope si offese. Nel frattempo Cope ricevette delle ossa dal sovrintendente scolastico O.W. Lucas nel marzo 1877 da Ca\u00f1on City; i resti erano di un dinosauro ancora pi\u00f9 grande di quello che Marsh aveva descritto.\nQuando Marsh sent\u00ec dagli operai della Union Pacific Railroad W.E. Carlin e W.H. Reed di un vasto cimitero a nord-ovest di Laramie, a Como Bluff, Marsh mand\u00f2 il suo agente, Samuel Wendell Williston, a occuparsi dello scavo. Cope, di risposta, venne a conoscenza delle scoperte di Carlin e Reed e mand\u00f2 i suoi uomini a trovare le ossa nella zona. I due scienziati tentarono di sabotare i reciproci progressi. Cope era descritto come un genio e quello che a Marsh mancava di intelligenza, l'ha facilmente recuperato nelle relazioni (lo zio di Marsh era George Peabody, un ricco banchiere che sosteneva Marsh con i soldi e un posto sicuro al Peabody Museum. Marsh fece pressione su John Wesley Powell affinch\u00e9 agisse contro Cope e cerc\u00f2 di persuadere Hayden a \"mettere a tacere\" le pubblicazioni di Cope). Entrambi gli uomini cercarono di spiare la situazione dell'altro e tentarono di offrire ai loro collezionisti pi\u00f9 soldi nella speranza di reclutarli dalla propria parte. Cope fu in grado di reclutare David Baldwin in Nuovo Messico e Frank Williston in Wyoming da Marsh. Cope e Marsh furono estremamente segreti sulla fonte dei loro fossili. Quando Henry Fairfield Osborn, all'epoca studente a Princeton, visit\u00f2 Cope per chiedergli dove andare a cercare fossili a ovest, Cope si rifiut\u00f2 gentilmente di rispondere.\nQuando Cope torn\u00f2 negli Stati Uniti dopo il suo viaggio in Europa nel 1878, aveva quasi due anni di reperti fossili provenienti da Lucas. Tra questi dinosauri c'era il \"Camarasaurus\", una delle pi\u00f9 riconoscibili ricostruzioni di dinosauri dell'epoca. Nell'estate del 1879 Cope si rec\u00f2 a Salt Lake City, San Francisco e a nord dell'Oregon, dove rimase stupito dalla ricca flora. Nel 1879 il Congresso degli Stati Uniti riun\u00ec i vari gruppi di indagine governativa nell'United States Geological Survey con Clarence King come leader. Questo scoraggi\u00f2 Cope perch\u00e9 King chiam\u00f2 Marsh, un vecchio amico di college, come capo paleontologo. Il periodo degli scavi paleontologici di Cope e di Marsh nell'Ovest americano si estese dal 1877 al 1892, quando entrambi gli uomini esaurirono gran parte delle loro risorse finanziarie.\nAnni successivi.\nGli anni ottanta del XIX secolo si rivelarono disastrosi per Cope. La stretta collaborazione di Marsh con il Geological Survey gli diede le risorse per assumere 54 collaboratori nel corso di dieci anni. La sua posizione di insegnante a Yale signific\u00f2 l'accesso garantito all\"'American Journal of Science\" ai fini della pubblicazione. Cope aveva interessi nel \"Naturalist\", ma questo gli prosciug\u00f2 i fondi. Dopo che Hayden \u00e8 stato rimosso dall'indagine, Cope perse la sua fonte di finanziamento del governo. La sua fortuna non era sufficiente a sostenere la sua rivalit\u00e0, cos\u00ec Cope invest\u00ec nel settore minerario. La maggior parte delle sue propriet\u00e0 erano miniere d'argento nel Nuovo Messico; una miniera ha prodotto una vena minerale del valore di 3 milioni di dollari in cloruro d'argento. Cope visit\u00f2 le miniere ogni estate dal 1881 al 1885, approfittando della occasione per supervisionare o raccogliere altri minerali. Per un po' di tempo guadagn\u00f2 bene, ma le miniere cessarono di produrre e nel 1886 dovette rinunciare alle sue ormai inutili riserve. Lo stesso anno ricevette un posto di insegnante presso l'Universit\u00e0 della Pennsylvania. Continu\u00f2 a viaggiare verso ovest ma si rese conto che non sarebbe stato in grado di trovare di meglio rispetto a Marsh nel mercato delle ossa; dovette liberare i collezionisti che aveva assunto e vendere le sue collezioni. Durante questo periodo, pubblic\u00f2 dalle 40 alle 75 pubblicazioni all'anno. Con il fallimento delle sue miniere, Cope inizi\u00f2 a cercare lavoro, ma venne rifiutato dallo Smithsonian Institution e dall'American Museum of Natural History. Si dedic\u00f2 a dare lezioni a contratto e a scrivere articoli su riviste. Ogni anno, faceva pressione sul Congresso per ottenere un finanziamento per completare il suo lavoro sulla \"Bibbia di Cope\", un volume sui vertebrati terziari, ma \u00e8 stato continuamente rifiutato. Piuttosto che lavorare con Powell e l'indagine, Cope cerc\u00f2 di suscitare sentimenti contro di loro.\nSu richiesta di Marsh, Powell invit\u00f2 Cope a restituire gli esemplari che aveva rinvenuto durante il suo impiego nell'ambito delle indagini governative. Questo fu un oltraggio per Cope, che aveva usato i propri soldi mentre lavorava come volontario. Come risposta, Cope and\u00f2 dal direttore del \"New York Herald\" e gli promise un titolo scandaloso. Dal 1885 Cope aveva tenuto un ricco resoconto di errori e scorrettezze che sia Marsh che Powell avevano commesso nel corso degli anni. Cope cerc\u00f2 gli assistenti di Marsh che si lamentarono di essere cronicamente sottopagati. Il giornalista William Hosea Ballou pubblic\u00f2 il primo articolo il 12 gennaio 1890, in quella che sarebbe diventata una serie di dibattiti tra Marsh, Powell e Cope. Cope attacc\u00f2 Marsh per plagio e cattiva gestione finanziaria, e Powell per i suoi errori di classificazione geologica e la cattiva spesa dei fondi stanziati dal governo. Marsh e Powell pubblicarono la propria versione della storia e, alla fine, non cambi\u00f2 molto. Non venne creata nessuna seduta del Congresso per indagare sulla presunta errata assegnazione dei fondi da parte di Powell e Cope e Marsh non furono ritenuti responsabili di eventuali errori. Indirettamente, tuttavia, gli attacchi potrebbero aver influenzato la perdita di potere di Marsh nell'indagine. A causa delle pressioni di Powell sulla cattiva stampa, Marsh venne rimosso dalla sua posizione per le indagini governative. I rapporti di Cope con il presidente dell'Universit\u00e0 della Pennsylvania si sono inaspriti e l'intero finanziamento per la paleontologia nelle indagini governative \u00e8 stato eliminato.\nScrivendo ad Osborn degli articoli, rise del risultato, dicendo: \"Penso che Marsh sia impalato sulle corna di \"Monoclonius sphenocerus\"\". Cope era ben consapevole dei suoi nemici ed era abbastanza spensierato da chiamare una specie come una combinazione di \"Cope\" e \"hater\", \"Anisonchus cophater\". Durante i suoi anni di difficolt\u00e0 finanziarie, riusc\u00ec a continuare a produrre articoli: i suoi anni pi\u00f9 produttivi furono il 1884 e il 1885, con rispettivamente 79 e 62 articoli pubblicati. Gli anni 1880 segnarono la pubblicazione di due dei pi\u00f9 noti taxa fossili descritti da Cope: il pelicosauro \"Edaphosaurus\" nel 1882 e il primo dinosauro \"Coelophysis\" nel 1889. Nel 1889 successe a Leidy, morto l'anno precedente, come professore di zoologia all'Universit\u00e0 della Pennsylvania. Il piccolo stipendio annuale era sufficiente per permettere alla famiglia di Cope di tornare in una delle case a schiera che egli fu costretto ad abbandonare in precedenza.\nNel 1892, Cope (allora cinquantaduenne) ricevette dal Texas Geological Survey una sovvenzione per i lavori sul campo. Con le sue migliori finanze fu in grado di pubblicare un'opera massiccia sui \"Batrachians of North America\", che era la pi\u00f9 dettagliata analisi e organizzazione delle rane e degli anfibi del continente, e 1.115 pagine sui \"The Crocodilians Lizards and Snakes of North America\". Negli anni Novanta del XIX secolo, il suo tasso di pubblicazione aument\u00f2 a una media di 43 articoli all'anno. Lo stesso anno la figlia Julia si spos\u00f2 con William H. Collins, un professore di astronomia di Haverford. Dopo la luna di miele europea, la coppia torn\u00f2 a Haverford. Mentre Annie si trasfer\u00ec a Haverford Cope non lo fece. La sua ragione ufficiale era il lungo tragitto e le tardive conferenze che teneva a Philadelphia. Nella corrispondenza privata, tuttavia, Osborn scrisse che i due si erano essenzialmente separati, sebbene rimanessero in rapporti amichevoli.\nCope vendette le sue collezioni all'American Museum of Natural History nel 1895; il suo set di 10.000 mammiferi fossili americani fu venduto per 32.000 dollari, un prezzo inferiore al prezzo richiesto da Cope di 50.000 dollari. L'acquisto fu finanziato dalle donazioni dell'alta societ\u00e0 di New York. Cope vendette altre tre collezioni per 29.000 dollari. Anche se la sua collezione conteneva pi\u00f9 di 13.000 esemplari, il patrimonio di fossili di Cope era comunque molto pi\u00f9 piccolo della collezione di Marsh, valutata oltre un milione di dollari. Una parte della collezione di artefatti etnologici di Cope fu acquistata dall'Universit\u00e0 della Pennsylvania per 5.500 dollari. L'Accademia di Scienze Naturali, il principale museo di Philadelphia, non fece offerte per nessuna delle vendite di Cope a causa del pessimo rapporto tra Cope e i leader del museo; di conseguenza, molti dei principali reperti di Cope lasciarono la citt\u00e0. Il ricavato delle vendite di Cope gli permise di riassumere Sternberg alla ricerca di fossili per suo conto.\nMorte.\nNel 1896 Cope inizi\u00f2 a soffrire di una malattia gastrointestinale che, secondo lui era cistite. Sua moglie si prese cura di lui a Filadelfia quando era in grado di farlo; in altre occasioni, la segretaria dell'universit\u00e0 di Cope, Anna Brown, si prendeva cura di lui. Cope a quel tempo viveva nel suo museo di Pine Street e riposava su una branda circondata dai suoi reperti fossili. Cope si prescriveva spesso farmaci, tra cui grandi quantit\u00e0 di morfina, belladonna, e formalina, una sostanza a base di formaldeide usata per conservare gli esemplari. Osborn rimase inorridito dalle azioni di Cope e prese accordi per un intervento chirurgico, ma il progetto fu sospeso dopo un temporaneo miglioramento della salute di Cope. Cope and\u00f2 in Virginia alla ricerca di fossili, si ammal\u00f2 di nuovo e torn\u00f2 a casa molto debole. Osborn visit\u00f2 Cope il 5 aprile, informandosi sulla sua salute, ma il paleontologo malato insistette con il suo amico per le sue opinioni sull'origine dei mammiferi. La notizia della malattia di Cope si diffuse e fu visitato da amici e colleghi; anche in condizioni febbrili Cope tenne conferenze dal suo letto. Cope mor\u00ec il 12 aprile 1897, a 16 settimane dal suo 57\u00ba compleanno.\nIl funerale quacchero di Cope comprendeva sei uomini: Osborn, il collega William Berryman Scott, l'amico di Cope Persifor Frazer, il genero Collins, Horatio Wood e Harrison Allen. I sei sedevano intorno alla bara di Cope tra i fossili e gli animali domestici di Cope, una tartaruga e un mostro di Gila. Osborn fu allontanato da Collins e condotto alla lettura della volont\u00e0 di Cope (Osborn e il cognato di Cope John Garrett furono nominati esecutori). Cope diede alla sua famiglia una selezione dei suoi libri mentre il resto fu venduto o donato all'Universit\u00e0 della Pennsylvania. Dopo che i debiti furono saldati, Cope lasci\u00f2 piccoli lasciti ad amici e familiari: Anna Brown e Julia ricevettero 5000 dollari ciascuno mentre il resto and\u00f2 ad Annie. Il patrimonio di Cope fu valutato 75.327 dollari, senza contare gli ulteriori introiti derivanti dalle vendite di fossili all'American Museum of Natural History, per un totale di 84.600 dollari.\nCope insistette per sua volont\u00e0 che non si tenesse alcuna sepoltura chiedendo invece che il suo corpo fosse donato alla scienza. Alla sua morte lanci\u00f2 un'ultima sfida a Marsh: fece donare il cranio alla scienza in modo che il suo cervello potesse essere misurato, sperando che il suo cervello fosse pi\u00f9 grande di quello del suo avversario; all'epoca, si pensava che la dimensione del cervello fosse la vera misura dell'intelligenza. Marsh non accett\u00f2 mai la sfida e il cranio di Cope \u00e8 ancora conservato all'Universit\u00e0 della Pennsylvania. Le sue ceneri sono state poste all'istituto con quelle di Leidy mentre le sue ossa sono state prelevate e custodite in un cassetto chiuso a chiave per essere studiate dagli studenti di anatomia.\nOsborn indic\u00f2 la causa di morte di Cope come avvelenamento uremico associato ad una grande prostata ma la vera causa di morte \u00e8 sconosciuta. Molti credevano che Cope fosse morto di sifilide contratta dalle donne con cui aveva fraternizzato durante i suoi viaggi. Nel 1995 Davidson ottenne il permesso di far esaminare lo scheletro da un medico dell'universit\u00e0. Il dottor Morrie Kricun, professore di radiologia, ha concluso che non sono state trovate tracce di sifilide ossea sullo scheletro di Cope. Le notizie pubbliche sulla morte di Cope sono state relativamente modeste. \"Naturalist\" pubblico quattro fotografie, un necrologio di sei pagine del redattore J. S. Kingsley e un ricordo di due pagine di Frazer. La memoria ufficiale dell'Accademia Nazionale delle Scienze \u00e8 stata presentata anni dopo e scritta da Osborn. L\"'American Journal of Science\" dedic\u00f2 sei paragrafi alla scomparsa di Cope e gli diede erroneamente l'et\u00e0 di 46 anni.\nEvoluzione.\nDa giovane Cope lesse il \"Viaggio di un naturalista intorno al mondo\" di Charles Darwin ma non ebbe molto effetto su di lui. L'unico commento sul libro scritto da Cope \u00e8 che Darwin discuteva di \"troppa geologia\" nel racconto del suo viaggio. A causa della sua formazione tassonomica e paleontologica, Cope si concentr\u00f2 sull'evoluzione in termini di cambiamento di struttura piuttosto che sottolineare la geografia e la variazione all'interno delle popolazioni come aveva fatto Darwin. Nel corso della sua vita, il punto di vista di Cope sull'evoluzione cambi\u00f2.\nLa sua tesi originale, descritta nell'articolo \"On the Origin of Genera\" (1868), sosteneva che mentre la selezione naturale di Darwin pu\u00f2 influenzare la conservazione delle caratteristiche superficiali degli organismi, la selezione naturale da sola non poteva spiegare la formazione dei generi. Il meccanismo suggerito da Cope per questa azione era un \"costante e progressivo sviluppo dell'organizzazione\" attraverso quello che Cope chiamava \"un continuo afflusso a ritroso dei successivi passi successivi dello sviluppo individuale\". Secondo Cope, durante lo sviluppo embriologico, un organismo potrebbe completare la sua crescita con un nuovo stadio di sviluppo al di l\u00e0 dei suoi genitori, portandolo ad un livello di organizzazione superiore. Pi\u00f9 tardi gli individui avrebbero ereditato questo nuovo livello di sviluppo. L'evoluzione \u00e8 stata quindi un continuo avanzamento dell'organizzazione, a volte lentamente e altre volte improvvisamente; questa visione \u00e8 conosciuta come la legge dell'accelerazione.\nLe credenze di Cope si sono poi evolute in un'unica visione, con una maggiore enfasi sull'evoluzione continua e utilitaristica e con un minore coinvolgimento di un Creatore. Divenne uno dei fondatori della scuola di pensiero del neolamarckismo, che sosteneva che un individuo pu\u00f2 trasmettere ai figli i tratti acquisiti nella sua vita. Anche se la visione \u00e8 stata mostrata errata, \u00e8 stata la teoria prevalente tra i paleontologi ai tempi di Cope. Nel 1887, Cope pubblic\u00f2 la sua \"Origin of the Fittest: Essays in Evolution\", che illustra in dettaglio il suo punto di vista sull'argomento. \u00c8 stato un forte sostenitore della legge dell'uso e del disuso, la quale diceva che un individuo lentamente favorir\u00e0 una parte anatomica del suo corpo a tal punto che diventer\u00e0 sempre pi\u00f9 forte e pi\u00f9 grande man mano col progredire del tempo nel corso delle generazioni. La giraffa, ad esempio, ha allungato il collo per raggiungere alberi pi\u00f9 alti e ha trasmesso questa caratteristica acquisita alla sua prole in una fase di sviluppo che si aggiunge alla gestazione nel grembo materno.\nLa \"Theology of Evolution\" (1887) di Cope sosteneva che la coscienza deriva dalla mente dell'universo e governa l'evoluzione indirizzando gli animali verso nuovi obiettivi. Secondo Sideris (2003), \"sosteneva che gli organismi rispondono ai cambiamenti del loro ambiente con un esercizio di scelta. La coscienza stessa, egli sosteneva, era la forza principale dell'evoluzione. Cope attribu\u00ec a Dio l'aver costruito nell'evoluzione una forza vitale che spingeva gli organismi verso livelli di coscienza ancora pi\u00f9 elevati\".\nPersonalit\u00e0 ed eredit\u00e0.\nJulia collabor\u00f2 con Osborn nella scrittura della biografia di suo padre, intitolata \"Cope: Master Naturalist\". Si ritiene che Julia abbia bruciato tutte le lettere e i taccuini scandalosi che Cope aveva conservato, ma molti dei suoi amici sono stati in grado di ricordare la natura scandalosa di alcune delle abitudini inedite di Cope. Poich\u00e9 Julia era il principale finanziere dietro \"The Master Naturalist\", volle mantenere il nome del padre in perfetta reputazione e si rifiut\u00f2 di pronunciarsi su eventuali misfatti che suo padre avrebbe potuto commettere.\nCope \u00e8 stato descritto dallo zoologo Henry Weed Fowler come \"un uomo di media altezza e corporatura ma sempre impressionante con la sua grande energia e attivit\u00e0\". Di lui Fowler scrisse: \"Cope era al tempo stesso geniale e sempre interessante, facilmente accessibile e sia gentile e disponibile\". La disponibilit\u00e0 di Cope durante le visite all'Accademia di Scienze Naturali per confrontare gli esemplari fu poi ricordata dal suo collega Witmer Stone: \"L'ho visto spesso impegnato attivamente in tali confronti, mentre fischiava interi brani della grande opera, oppure mentre contava le squame sul dorso di una lucertola, mentre conversava in modo divertente con qualche piccolo monello di strada che era andato alla deriva nel museo e guardava in soggezione con gli occhi e la bocca spalancata\". La sua personalit\u00e0 di autodidatta, tuttavia, lo rendeva in gran parte ostile alla burocrazia e alla politica. Aveva un temperamento famoso; un amico chiamava Cope \"paleontologo militante\". Nonostante i suoi difetti, era generalmente ben voluto dai suoi contemporanei. Il paleontologo americano Alfred Sherwood Romer scrisse che \"i piccoli errori di virt\u00f9 di Cope erano quelli che potevamo fare noi stessi, se fossimo pi\u00f9 audaci\".\nCope \u00e8 stato cresciuto come un quacchero ed \u00e8 stato istruito che la Bibbia era la verit\u00e0 letterale. Anche se non ha mai affrontato la sua famiglia sulle loro opinioni religiose, Osborn scrive che Cope era almeno consapevole del conflitto tra la sua carriera scientifica e la sua religione. Osborn scrisse: \"Se Edward nutrisse dubbi intellettuali sulla letteralit\u00e0 della Bibbia, non li ha espressi nelle sue lettere alla sua famiglia, ma non c'\u00e8 dubbio che condividesse i disordini intellettuali dell'epoca\". Lanham scrive che il fervore religioso di Cope (che sembra essersi placato dopo la morte del padre) era imbarazzante anche per i suoi devoti associati quaccheri. La biografa Jane Davidson ritiene che Osborn abbia sopravvalutato i conflitti religiosi interni di Cope. Attribuisce la deferenza di Cope alle credenze di suo padre come un atto di rispetto o una misura per mantenere il sostegno finanziario di suo padre. Le reminiscenze di Frazer sul suo amico suggeriscono che Cope spesso diceva alle persone quello che volevano sentire, piuttosto che le sue vere opinioni.\nIl punto di vista di Cope sulle razze umane sarebbe oggi considerato razzista e le sue convinzioni furono usate dagli scienziati dell'epoca per giustificare l'imperialismo. Egli credeva che se \"una razza non era bianca, allora era intrinsecamente pi\u00f9 scimmiesca\". Non si opponeva ai neri per il colore della loro pelle, ma per i loro \"vizi degradanti\", credendo che il \"negro inferiore dovesse tornarsene in Africa\". Non incolpava i neri per la loro presunta \"povera virt\u00f9\" ma scriveva: \"Un avvoltoio manger\u00e0 sempre carogne anche se circondato da ogni tipo di cibo pi\u00f9 pulito. \u00c8 la natura dell'uccello\". Cope era contro la visione moderna dei diritti delle donne, credendo nel ruolo di protettore del marito; si opponeva al suffragio femminile, perch\u00e9 pensava che sarebbero state eccessivamente influenzate dai mariti.\nIn meno di 40 anni di attivit\u00e0 scientifica, Cope ha pubblicato pi\u00f9 di 1.400 articoli scientifici, un primato che resiste ancora oggi. Questi includono tre volumi principali: \"On the Origin of Genera\" (1867), \"The Vertebrata of the Tertiary Formations of the West\" (1884) e \"Essays in Evolution\". Ha scoperto un totale di 56 nuove specie di dinosauri durante la guerra delle ossa rispetto alle 80 specie di Marsh. Sebbene Cope sia oggi conosciuto come erpetologo e paleontologo, i suoi contributi si estesero all'ittiologia, nella quale ha catalogato 300 specie di pesci in tre decenni. In totale ha scoperto e descritto oltre 1.000 specie di vertebrati fossili e ha pubblicato 600 titoli distinti.\nLa salamandra \"Dicamptodon copei\" Nussbaum, 1970, il dinosauro \"Drinker nisti\" Bakker et al., 1990, le lucertole \"Alopoglossus copii\" Boulenger, 1885, \"Gambelia copeii\" (Yarrow, 1882), \"Plestiodon copei\" (Taylor, 1933), \"Sepsina copei\" Bocage, 1873, \"Sphaerodactylus copei\" Steindachner, 1867, i serpenti \"Adelophis copei\" Dug\u00e8s, 1879, \"Aspidura copei\" G\u00fcnther, 1864, \"Cemophora coccinea copei\" Jan, 1863, \"Coniophanes imperialis copei\" Hartweg &amp; J. Oliver, 1938, \"Dipsas copei\" G\u00fcnther, 1872, la rana \"Hyla chrysoscelis\" Cope, 1880, e il genere \"Copella\" G.S. Myers, 1956 sono tra i tanti taxa nominati in onore di Cope. Attualmente 21 specie ittiche nominate \"copei\" sono distribuite tra 11 famiglie. \"Copeia\" \u00e8 la rivista della American Society of Ichthyologists and Herpetologists (ASIH) fondata nel 1913 da John Treadwell Nichols. La casa di Cope a Pine Street \u00e8 riconosciuta come National Historic Landmark.\nCope ha chiamato una specie di serpente caraibico, \"Liophis juliae\", in onore di sua figlia Julia Cope Collins (1866-1959).\nUn autore prolifico.\nLa sua specialit\u00e0 furono gli studi dei vertebrati fossili americani. Dopo il 1871 esplor\u00f2 gli strati cretacei del Kansas e terziari del Wyoming e del Colorado. Nell'arco della sua vita Cope descrisse pi\u00f9 di mille nuove specie, cos\u00ec come moltissimi nuovi generi di vertebrati estinti. Tra questi, vi furono i pi\u00f9 antichi mammiferi terziari scoperti in Nuovo Messico (come \"Deltatherium, Loxolophus, Ectoconus, Taeniolabis, Conoryctes\") e 56 specie di dinosauri, come \"Camarasaurus\", \"Amphicoelias\" e \"Coelophysis\".\nFu incredibilmente prolifico nella pubblicazione di articoli, e nella sua vita ne produsse pi\u00f9 di 1200. Cope fu protagonista, insieme a Othniel Charles Marsh, della cosiddetta \"guerra delle ossa\".\nPorta il suo nome la regola che afferma che la discendenza di una popolazione tende ad aumentare di dimensioni corporee nel corso del tempo evolutivo. Questa regola ha ricevuto differenti sostegni nella letteratura scientifica. Tra i vertebrati terrestri \u00e8 stato dimostrato che \u00e8 applicabile ai mammiferi fossili e ai rettili Mesozoici. Nel 2012, sulla rivista American Naturalist, un'\u00e9quipe di paleontologi evoluzionistici dell'Universit\u00e0 Federico II di Napoli, in collaborazione con Mikael Fortelius, ha dimostrato che la causa principale del trend di aumento della taglia dei mammiferi \u00e8 la tendenza delle specie verso una specializzazione ecologica, promossa dalla nascita di nuovi habitat dovuta alle variazioni ambientali che si sono succedute durante il Cenozoico."}
{"id": "704413", "revid": "287204", "url": "https://it.wikipedia.org/wiki?curid=704413", "title": "Cope", "text": ""}
{"id": "704414", "revid": "22356", "url": "https://it.wikipedia.org/wiki?curid=704414", "title": "Edward Cope", "text": ""}
{"id": "704415", "revid": "1543377", "url": "https://it.wikipedia.org/wiki?curid=704415", "title": "So (Peter Gabriel)", "text": "So \u00e8 il quinto album in studio del cantante britannico Peter Gabriel, pubblicato il 19 maggio 1986 dalla Charisma Records.\nDopo aver lavorato alla colonna sonora del film \"Birdy\" (1984), il produttore Daniel Lanois \u00e8 stato invitato a rimanere nello studio casalingo di Gabriel durante il 1985 per collaborare al progetto successivo del cantante. Le prime sessioni di \"So\" videro coinvolti Gabriel, Lanois e il chitarrista David Rhodes, per poi crescere fino ad includere un numero di percussionisti. Anche se Gabriel continu\u00f2 a utilizzare il pionieristico sintetizzatore Fairlight CMI, le canzoni scaturite da queste sessioni erano notevolmente meno sperimentali rispetto al materiale inciso negli album precedenti, e fondevano sonorit\u00e0 pop e rock con elementi world music tradizionali, in particolare con stili africani e brasiliani. Ampiamente considerato il suo lavoro pi\u00f9 riuscito, cos\u00ec come quello musicalmente pi\u00f9 accessibile, \"So\" ha trasformato Gabriel da artista di culto a superstar internazionale. L'album ha ricevuto il plauso unanime della critica specializzata, venendo lodato per le sue sonorit\u00e0 e fusione di generi differenti, ed \u00e8 stato nominato per il Grammy Award all'album dell'anno.\n\"So\" \u00e8 il disco di maggior successo commerciale di Gabriel, ed \u00e8 stato certificato cinque volte platino dalla Recording Industry Association of America (RIAA) e tre volte platino dalla British Phonographic Industry (BPI). Molte delle canzoni contenute nell'album sono divenute dei classici dell'artista, raggiungendo la vetta delle classifiche inglesi e americane. Particolare successo ottenne il singolo \"Sledgehammer\", che conquist\u00f2 il primo posto nella Billboard Hot 100 e venne accompagnato da un famoso video premiato con ben nove MTV Video Music Awards. L'album \u00e8 stato inserito al 187\u00ba posto nella lista dei 500 migliori album di tutti i tempi stilata da \"Rolling Stone\".\nAntefatti.\nDopo aver raggiunto il successo come frontman del gruppo rock progressivo Genesis nei primi anni settanta, Gabriel decise di lasciare la band per intraprendere una carriera solista. Prima di registrare \"So\", l'artista aveva pubblicato quattro album in studio intitolati semplicemente \"Peter Gabriel\", che venivano distinti in base al loro numero o da soprannomi relativi alle rispettive copertine. Il debutto, \"Car\" (1977) ricevette recensioni positive, in parte dovute al noto singolo \"Solsbury Hill\", che faceva riferimento alla collina omonima situata vicino alla tenuta di Gabriel nel nordest di Bath in Somerset. Il secondo album, \"Scratch\" (1978) venne accolto invece in maniera pi\u00f9 tiepida. Fu solo con il terzo lavoro, \"Melt\" (1980) che Gabriel si impose come artista solista di successo. L'album includeva canzoni quali l'inno anti-apartheid \"Biko\" e la popolare \"Games Without Frontiers\", che segnarono importanti innovazioni sonore nell'ambito degli strumenti campionati e nel riverbero della batteria, peraltro caratterizzata dalla totale assenza di piatti voluta dallo stesso artista. Nei primi anni ottanta, Gabriel intraprese diversi progetti, tra cui la fondazione del festival World of Music, Arts and Dance (WOMAD) e collaborazioni con Robert Fripp, Pete Townshend e altri artisti appartenenti al genere world music. Il quarto album, \"Security\" (1982) \u2013 pubblicato anche in lingua tedesca con il nome \"Deutsches Album\" \u2013 ottenne ulteriore successo trascinato dal video del singolo \"Shock the Monkey\". Il lavoro di Gabriel alla colonna sonora del film \"Birdy\" (1984) venne premiato con il Grand Prix Speciale della Giuria durante il Festival di Cannes.\nRegistrazione.\nDal 1978, Gabriel viveva in una casa di campagna nel nordest di Bath in Somerset. Nei primi anni ottanta il cantante decise di assemblare uno studio di registrazione economico nel fienile adiacente della casa, composto da due stanze, una in cui Gabriel avrebbe registrato la sua voce e lavorato sui testi, e un'altra dove sarebbe invece stata assemblata la musica. Mentre preparava \"So\", Gabriel consider\u00f2 Nile Rodgers e Bill Laswell degli Chic come potenziali produttori per l'album. Alla fine si rivolse a Daniel Lanois, con cui aveva appena lavorato alle musiche del film \"Birdy\". Lanois era gi\u00e0 conosciuto nel panorama musicale per le sue collaborazioni con Brian Eno e per aver prodotto \"The Unforgettable Fire\" degli U2. Le prove iniziarono nel maggio 1985 e vedevano coinvolti Gabriel, Lanois e il chitarrista David Rhodes. Gabriel aveva iniziato a lavorare su alcune canzoni, e forn\u00ec a Lanois e Rhodes delle strutture di accordi attorno alle quali costruire le proprie composizioni improvvisate. Lanois ha ricordato che avevano \"un bel punto di partenza in questo tipo di scenario, non \u00e8 una buona idea avere un sacco di gente intorno perch\u00e9 diventi nervoso quando stai facendo sprecare tempo ad altre persone\". Di conseguenza, durante queste sessioni si respirava un'atmosfera rilassata e scherzosa. Successivamente ai tre si aggiunsero l'ingegnere del suono Kevin Killen, il bassista Tony Levin e il batterista Jerry Marotta, che vennero inoltre aiutati dai percussionisti Manu Katch\u00e9 e Stewart Copeland e dal violinista L. Shankar.\nLa dotazione tecnica di base dello studio comprendeva il rivoluzionario sintetizzatore Fairlight CMI, che Gabriel aveva utilizzato nel suo quarto album. Lo stesso artista afferm\u00f2 in un'intervista rilasciata a \"Billboard\": \"Il processo decisionale creativo \u00e8 diventato pi\u00f9 importante della tecnica. Si dispone di una gamma pi\u00f9 ampia di strumenti, una gamma pi\u00f9 ampia di decisioni.\" Pur rimanendo sempre ispirato per la produzione di nuova musica, in quel periodo Gabriel faticava a comporre testi e rinviava la loro stesura di continuo. La sua propensione ad essere insoddisfatto per ci\u00f2 che scriveva, costrinse il tecnico Kevin Killen a isolare determinate performance vocali come traccia master, al fine di mantenere le altre piste disponibili in caso di ulteriori modifiche ai testi. Lanois prese misure sfavorevoli per incoraggiare la scrittura di Gabriel, ad esempio distruggendo il suo telefono molto usato nei boschi vicini e, in una occasione, serrando la porta dello studio per bloccare l'artista al suo interno.\nVerso la fine delle registrazioni, Gabriel divenne ossessionato con la \"tracklist\" dell'album e mise in ordine su una musicassetta tutte le parti iniziali e finali delle canzoni per capire come i suoni legavano tra di loro. La sua intenzione originale era quella di avere \"In You Eyes\" posta in chiusura del disco, ma a causa della sua rilevante linea di basso, il brano dovette essere collocato all'inizio del lato B, in modo da permettere alla puntina del giradischi di avere pi\u00f9 spazio disponibile per vibrare e ottenere una resa sonora migliore. Con le successive stampe su CD, questa limitazione veniva rimossa e il brano \u00e8 stato posto come ultima traccia dell'album. \"So\" venne completato nel febbraio 1986 e la sua realizzazione cost\u00f2 200\u00a0000 \u00a3. Le sovraincisioni ebbero luogo presso i Power Station Studios di New York, mentre la masterizzazione finale venne effettuata ai Townhouse Studios di Londra.\nContenuto.\n\"So\" \u00e8 stato definito l'album commercialmente pi\u00f9 accessibile e meno sperimentale di Gabriel. Come per i lavori precedenti, la sua base principale \u00e8 nell'art rock, tuttavia nel caso di \"So\", Gabriel sviluppa una maggiore attenzione alla melodia e combina ora questo genere con elementi di musica africana e soul. Le canzoni sono fortemente influenzate dalla world music tradizionale, in particolare vengono prese in prestito le distintive percussioni della musica africana e brasiliana. In un'intervista del 2011, Gabriel ha svelato: \"Per un po' di tempo mi ero occupato delle mie sperimentazioni strumentali, ora volevo scrivere autentiche canzoni pop, anche se alle mie condizioni.\" Jon Pareles del \"The New York Times\" fece notare che \"[Gabriel] non ha solo aggiunto percussioni africane e violini indiani a canzoni ordinarie; queste sono parte integrante dell'opera\". La produzione di Daniel Lanois emerge per la sua struttura, piena di dettagli ambientali e \"calore immacolato che conferisce ad ogni nota una stanza per respirare, le sue trame sontuose (nello stile prediletto del tempo) senza essere sterile\".\nLato A.\nL'album si apre con la batteria dell'ex-Police, Stewart Copeland che introduce il primo brano \"Red Rain\". Gabriel desiderava avere un inizio potente, tuttavia era contrario all'utilizzo di percussioni \"metal\"; fu Lanois a convincerlo a lavorare insieme a Copeland. La traccia vede Gabriel cantare nel suo registro pi\u00f9 alto, sullo sfondo di un testo che riflette un forte senso di vulnerabilit\u00e0 attraverso problematiche sociali quali la tortura e il sequestro. L'idea \u00e8 stata ispirata da un sogno ricorrente dell'artista, nel quale vedeva il sangue umano sprofondare all'interno di un mare rosso. Il testo riprende le avventure di Mozo, uno straniero vagabondo, che era apparso nei primi due lavori solisti del cantante. La seconda traccia \u00e8 una delle canzoni pi\u00f9 famose di Gabriel, \"Sledgehammer\", tuttavia fu l'ultima a venire concepita per l'album. Quando la maggior parte dei musicisti aveva impacchettato la propria attrezzatura e sembrava pronto a lasciare lo studio, il cantante chiese loro di riassemblare rapidamente tutto e lavorare su una nuova idea che aveva avuto. Il brano venne in parte ispirato dalla musica di Otis Redding, motivo per cui Gabriel contatt\u00f2 il trombettista Wayne Jackson, che aveva suonato in tour con Redding, per registrare i corni all'interno della traccia. Aperto da un flauto bamboo Shakuhachi, il ritmo \u00e8 dominato dal suono di ottoni, in particolare della tromba di Jackson, mentre il testo abbonda di allusioni sessuali. Il batterista Manu Katch\u00e9 registr\u00f2 le sue parti in una sola ripresa, in quanto credeva che ogni versione successiva sarebbe stata inferiore rispetto alla sua interpretazione originale della musica.\nLe tracce successive presentano tematiche pi\u00f9 serie e impegnative. Il terzo brano \"Don't Give Up\" \u00e8 una critica diretta alla politica interna condotta dall'allora primo ministro britannico Margaret Thatcher, colpevole di aver provocato un aumento della disoccupazione, ed \u00e8 stato ispirato dalla famosa fotografia \"Migrant Mother\" di Dorothea Lange, che ritraeva una donna e un bambino durante la grande depressione americana. La traccia si apre con un cupo pattern ritmico di tamburi tom-tom a bassa tonalit\u00e0 ideato da Gabriel, e che Lanois voleva utilizzare come il fulcro centrale di una canzone. Tony Levin aggiunse il basso per creare un suono pi\u00f9 armonioso, e durante la seconda met\u00e0 della traccia, posizion\u00f2 un pannolino dietro le corde del suo strumento per smorzare le note. Gabriel scrisse il testo pensando a una conversazione tra un uomo disoccupato e la propria amata. Inizialmente si rivolse a Dolly Parton per interpretare la donna, tuttavia questa rifiut\u00f2; la parte fu in seguito accettata da Kate Bush. Il ruolo della Bush era quello di rispondere alle parole cantate da Gabriel, nella storia quello di confortare il marito che aveva perso il posto di lavoro. Il primo lato dell'album si chiude con \"That Voice Again\", brano in cui Gabriel esplora il tema della coscienza morale, prendendo in esame le \"parole dei genitori nella nostra testa che ci possono sia aiutare che distruggere\". Scritta con la collaborazione del chitarrista David Rhodes, la canzone nacque dopo le discussioni iniziali del cantante con il regista Martin Scorsese riguardo alla del film \"L'ultima tentazione di Cristo\" (1988).\nLato B.\n\"In Your Eyes\" \u00e8 stata definita come la miglior canzone d'amore di Gabriel. Ispirato dalla Sagrada Fam\u00edlia e il suo architetto Antoni Gaud\u00ed, il cantante esprime sopra un rullo di tamburi il suo unico desiderio di sentirsi completo agli occhi della propria amante. La potente atmosfera del brano viene trainata dal caratteristico scat del musicista senegalese Youssou N'Dour, che canta nella sua lingua madre. Gabriel aveva sviluppato interesse per la scrittrice americana Anne Sexton dopo aver letto la sua raccolta di poesie \"To Bedlam and Part Way Back\". A lei decise di dedicare la sesta traccia del disco, \"Mercy Street\", chiamata cos\u00ec in riferimento a \"45 Mercy Street\", un poema pubblicato in un'altra antologia postuma della poetessa. Il brano \u00e8 incentrato su una delle numerose composizioni forr\u00f3 che Gabriel aveva registrato a Rio de Janeiro. Quando questo materiale fu rinvenuto in studio, venne accidentalmente riprodotto a una velocit\u00e0 del dieci per cento pi\u00f9 lenta rispetto all'originale, fornendogli una qualit\u00e0 sonora granulosa che secondo Gabriel e Lanois evidenziava meglio i piatti e le chitarre. La traccia contrappone due cantati armoniosi di Gabriel, uno dei quali \u00e8 il coro che risulta un'ottava sotto la voce principale, destinato a dare un inquietante effetto sessuale, che si rivel\u00f2 tuttavia difficile da catturare eccetto nei momenti in cui Gabriel si fosse appena svegliato.\nLa traccia sette, \"Big Time\", \u00e8 l'ultimo pezzo di pop sincopato dell'album. Il brano si caratterizza per le influenze funk ed \u00e8 costruito su un \"suono di basso percussivo\". Il testo rappresenta una satira nei confronti della cultura yuppie degli anni ottanta, del materialismo e del consumismo. Fu scritto da Gabriel dopo essersi interrogato se davvero desiderasse ottenere fama come cantante. Anche per questo pezzo fu realizzato un video nello stesso stile di \"Sledgehammer\", ma riscosse un minore successo. Il brano successivo \u00e8 \"We Do What We're Told (Milgram's 37)\", sicuramente il pi\u00f9 oscuro e sperimentale dell'intero album. Il titolo si riferisce ai 37 soggetti coinvolti nell'esperimento di Milgram condotto dallo psicologo statunitense Stanley Milgram, rivolto verso i cittadini che mostravano obbedienza ai dittatori in tempo di guerra. La batteria di Jerry Marotta che accompagna il brano \u00e8 stata definita simile a \"un battito cardiaco sentito dal grembo materno\". La musica viene completata dal violino di L. Shankar e da due tracce di chitarra sovraincise di David Rhodes. L'album si conclude con un pezzo pittoresco e meditativo chiamato \"This is the Picture (Excellent Birds)\". Questa traccia non era presente nelle prime edizioni in vinile, poich\u00e9 Gabriel decise di volerla inserire quando ormai era troppo tardi, circa quarantotto ore prima della presentazione dell'album. Il brano \u00e8 stato composto insieme alla cantante Laurie Anderson, che lo aveva gi\u00e0 registrato per il suo album \"Mister Heartbreak\" nel 1984. In entrambe le versioni appare alla chitarra Nile Rodgers degli Chic.\nPubblicazione.\n\"So\" \u00e8 il primo album dell'artista a presentare un nome vero e proprio. Gabriel fece notare la sua avversit\u00e0 per i titoli discografici, soprattutto perch\u00e9 distoglievano lo sguardo dalle immagini di copertina. In un'intervista con \"Rolling Stone\", il cantante ha spiegato che la sua etichetta americana, la Geffen Records, si rifiut\u00f2 di pubblicare \"Peter Gabriel IV\" finch\u00e9 non venne rinominato \"Security\". Per questo motivo decise di elaborare per \"So\" \"un anti-titolo... volendo potrebbe essere pi\u00f9 un pezzo di grafica, piuttosto che qualcosa con significato e intenzione. E questo \u00e8 ci\u00f2 che feci da allora\". Quando all'album \u00e8 stato dedicato un episodio nella serie di documentari \"Classic Albums\", Gabriel ha affermato scherzosamente che il breve titolo poteva essere ingrandito e utile per la pubblicizzazione. L'immagine di copertina presenta un ritratto del cantante fotografato da Trevor Key, che era all'epoca pi\u00f9 famoso per aver realizzato il disegno delle campane nell'album \"Tubular Bells\" di Mike Oldfield nel 1973. La foto fu poi sistemata da Peter Saville, noto per la sua collaborazione con la Factory Records. Gabriel ha commentato a riguardo: \"l'unico compromesso che feci fu assecondare l'idea di Peter Saville per un ritratto in stile retr\u00f2. Mi era stato detto che le mie solite oscure copertine dei dischi alienavano le donne\".\n\"So\" venne pubblicato il 19 maggio 1986. Raggiunse il primo posto in classifica di sette diversi paesi nel mondo, tra cui il Regno Unito, dove divenne il secondo album di Gabriel capace di raggiungere la vetta della Official Albums Chart. Negli Stati Uniti, si rivel\u00f2 uno dei dischi di maggior successo commerciale distribuiti dalla Geffen Records, arrivando fino al secondo posto della Billboard 200 e registrando una permanenza in classifica di novantatr\u00e9 settimane. Nell'aprile 1986, \"Sledgehammer\" fu distribuito come singolo principale dell'album, diventando il primo ed unico singolo di Gabriel capace di raggiungere la vetta della Billboard Hot 100, spodestando per coincidenza \"Invisible Touch\", che fu a sua volta il primo ed unico singolo degli ex compagni dei Genesis ad over ottenuto la vetta della stessa classifica. La traccia raggiunse il quarto posto nel Regno Unito, dove rimane insieme a \"Games Without Frontiers\" il singolo di maggior successo in classifica dell'artista, e arriv\u00f2 fino alla prima posizione in Canada. La popolarit\u00e0 di \"Sledgehammer\" \u00e8 dovuta in larga parte all'eccentrico videoclip realizzato con l'animazione \"stop motion\" firmato dalla Aardman Animations, che in seguito creer\u00e0 la famosa serie \"Wallace e Gromit\". Gabriel affermer\u00e0 in un'intervista con \"Rolling Stone\" la sua convinzione che il video abbia contribuito a esporre le canzoni di \"So\" ad un pubblico pi\u00f9 ampio, rafforzando il successo dell'album. Seguirono altri due singoli di discreta fama, \"Don't Give Up\", che ottenne la nona posizione nel Regno Unito e un meno gratificante settantanovesimo posto negli Stati Uniti, mentre \"Big Time\" raggiunse la tredicesima posizione nel Regno Unito e l'ottavo posto negli Stati Uniti. \"In Your Eyes\" vide un moderato successo negli Stati Uniti, dove raggiunse la posizione ventisei della Billboard Hot 100. La canzone diverr\u00e0 ancora pi\u00f9 celebre dopo il suo utilizzo nella commedia romantica \"Non per soldi... ma per amore\" (1989). L'ultimo singolo \"Red Rain\" ottenne la posizione quarantasei nel Regno Unito.\nNel giugno 1986, Bono degli U2 invit\u00f2 Gabriel ad unirsi all\"'A Conspiracy of Hope Tour\", una serie di concerti che aveva lo scopo di sensibilizzare riguardo alle questioni legate ai diritti umani, alla luce del venticinquesimo anniversario di Amnesty International. Gabriel si esib\u00ec a fianco di artisti come Sting, The Police, Bryan Adams, Lou Reed e Joan Baez, presentando un set che esordiva con \"Red Rain\" e includeva \"Sledgehammer\". Gabriel lo descrisse come \"il miglior tour in cui sia mai stato coinvolto\". Nello stesso mese, Gabriel si esib\u00ec al parco Clapham Common di Londra, insieme a Boy George e Elvis Costello, per uno spettacolo contro la politica apartheid. Gabriel successivamente intraprese un tour di novantatr\u00e9 date in promozione a \"So\", partito a Rochester, New York il 7 novembre 1986. Queste date includevano anche due esibizioni speciali al Meiji Jingu Stadium di Tokyo nel dicembre dello stesso anno, per finanziare un sistema informatico globale per l'Universit\u00e0 per la Pace, un progetto delle Nazioni Uniti. Il tour si ferm\u00f2 nei primi mesi del 1987 fino a giugno quando raggiunse l'Europa, prima di ritornare in America e concludersi all'anfiteatro di Licabetto ad Atene, in Grecia nel mese di ottobre. Nel 1988 Gabriel prese parte ad un'altra serie di concerti benefici denominata \"Human Rights Now!\" sempre per Amnesty International.\nAccoglienza critica.\n\"So\" \u00e8 stato accolto in maniera generalmente positiva dalla critica specializzata. All'epoca Jon Pareles del \"The New York Times\" scrisse: \"Solo una manciata di musicisti rock occidentali sono riusciti ad utilizzare ritmi e strumenti esotici con tanto ingegno e convinzione\". Pareles lod\u00f2 inoltre la prestazione canora di Gabriel, descrivendola come \"granulosa ma non bluesy, senza et\u00e0 e senza gioia, la voce di qualche vecchio marinaio che racconta disastri\". Tim Holmes di \"Rolling Stone\" lo defin\u00ec come \"un disco di notevole complessit\u00e0 emotiva e raffinatezza musicale\" e fu contento del fatto che avesse aiutato Gabriel a penetrare nella musica pop mainstream. Terry Atkinson del \"Los Angeles Times\" not\u00f2 che l'album offriva \"una straordinaria variet\u00e0 di toni, stati d'animo, e argomenti e un livello di espressione costantemente potente\". Anche se individu\u00f2 in \"Big Time\" il punto debole dell'opera, Atkinson concluse che \"So\" era \"un grande album, forse il miglior di Gabriel\". Lynn Van Matre del \"Chicago Tribune\" elogi\u00f2 il disco per la sua \"ondata di ritmi funky\", ma osserv\u00f2 la mancanza di tracce che spiccavano come \"Biko\" nel terzo album di Gabriel. Anche Robert Christgau comment\u00f2 positivamente l'album su \"The Village Voice\".\nPer quanto concerne le recensioni retrospettive, Stephen Thomas Erlewine del portale AllMusic ha fatto notare come \"So\", nella discografia dell'artista, risulti \"il prodotto pi\u00f9 orecchiabile e allegro\". Erlewine ha inoltre particolarmente apprezzato la fusione di art rock con musica africana e soul adoperata da Gabriel. Jude Rogers della BBC ha scritto: \"Una volta che si guarda oltre la pomposit\u00e0 di \"Sledgehammer\", si nota come le sue furbe idee scivolino facilmente dentro il mainstream anni ottanta\". Wyndham Wallace del \"The Quietus\" ha definito l'album come \"un viaggio sincero attraverso un intenso territorio emotivo, assemblato e arrangiato con complessit\u00e0 e impegno, lavorato con cos\u00ec tanta cura che scorre senza fatica\". Ryan Bray di \"Consequence\" ha sottolineato: \"\"So\" \u00e8 un caso pi\u00f9 unico che raro di disco che riesce a gestire ambo gli aspetti, guadagnandosi il rispetto pienamente meritato sia di pubblico che di critica\". Ha inoltre aggiunto che l'album \"si regge ancora sui propri piedi come uno dei migliori dischi di successo degli anni ottanta\". Mark Blake di \"Q\" ha descritto il disco come \"ancorato al 1986 grazie a quei sassofoni tutto volume e synth digitali campionati Fairlight CMI\", tuttavia facendo notare che \"Gabriel ha realizzato un album di pop orecchiabile che risulta in maniera rassicurante ancora eccentrico\". John Lewis di \"Uncut\" ha elogiato il disco per la sua produzione all'avanguardia in alcuni punti, evidenziando \"Big Time\" e \"Sledgehammer\" come tracce di spicco, mentre ha affermato che altrove l'iper-produzione interferiva fastidiosamente, come ad esempio il sintetizzatore Fairlight CMI su \"That Voice Again\" e i fischi di sottofondo in \"Mercy Street\".\nTra i critici italiani, Stefano Solventi ha lodato il lavoro svolto da Gabriel e la sua \"idea di album pop rock totale\". Ha aggiunto: \"\"So\" introduce indubbiamente una tangibile normalizzazione del suo sound [di Gabriel], per\u00f2 a onor del vero strettamente funzionale al progetto, per molti versi interpretabile come compimento in chiave pop del percorso gabrielliano. Non una \"diminutio\" quindi anzi il tentativo ambizioso di definire una dimensione nuova del pop in uscita dalla banalizzazione synth wave del new romantic e delle arguzie \"one-hit wonder\"\". Claudio Fabretti di OndaRock lo ha invece definito: \"un lavoro che mescola gli esperimenti dei dischi precedenti con sonorit\u00e0 pi\u00f9 funk e commerciali, come negli hit \"Sledgehammer\" e \"Big Time\". Ma le vere gemme del disco sono la cupa profezia di \"Red Rain\", la tenera elegia di \"In Your Eyes\" e lo struggente duetto con Kate Bush in \"Don't Give Up\", che riescono abilmente a tenere insieme tecnologia elettronica, melodie pop e sapori etnici\".\nEredit\u00e0.\nDurante la 29\u00aa edizione dei Grammy Awards, \"So\" \u00e8 stato candidato come Album dell'anno, perdendo in favore di \"Graceland\" di Paul Simon, mentre \"Sledgehammer\" ha ricevuto nomination per la Registrazione dell'anno, Canzone dell'anno e Miglior interpretazione vocale rock maschile. Ai settimi Brit Awards, condotti da Jonathan King presso il Grosvenor House Hotel, Gabriel \u00e8 stato premiato come migliore artista britannico maschile e \"Sledgehammer\" come miglior video musicale britannico. Gabriel \u00e8 stato il trionfatore degli MTV Video Music Awards 1987 dove ha collezionato un totale di nove premi nella stessa serata, stabilendo un record che non \u00e8 mai stato pi\u00f9 superato. \"Sledgehammer\" risulta tuttora il video pi\u00f9 trasmesso nella storia di MTV.\n\"So\" \u00e8 spesso considerato come il miglior album di Gabriel, cos\u00ec come uno dei dischi pi\u00f9 importanti degli anni ottanta. Ha trasformato il suo autore da artista di culto, acclamato fino ad allora per il suo cerebrale e sperimentale lavoro solista, a superstar riconosciuta a livello internazionale. \"Rolling Stone\" lo ha inserito al 187\u00ba posto tra i 500 migliori album di tutti i tempi e al 14\u00ba posto dei 100 migliori album degli anni ottanta, sottolineando che \"nonostante il suo riscontro di massa, \"So\" presenta tuttavia anche sfide avvincenti\". Stereogum lo ha indicato al primo posto tra i migliori lavori del cantante, scrivendo che \"il quinto album in studio di Gabriel \u00e8 una dicotomia affascinante: simultaneamente elaborato e sperimentale; senza tempo, eppure interamente cristallizzato nel suo contesto storico\u00a0... \u00e8 un capolavoro\". Gli \u00e8 stato dedicato un episodio nella serie \"Classic Albums\" ed \u00e8 stato incluso nel libro \"1001 Albums You Must Hear Before You Die\". \"Slant Magazine\" lo ha inserito al 41\u00ba posto tra i 100 migliori album degli anni ottanta, descrivendolo come il \"lavoro ancora ambizioso pi\u00f9 accessibile di Gabriel. Una cronaca di esplorazioni politiche, emotive e artistiche, l'album tenta di bilanciare l'ortodossia pop standard con il suo fermo desiderio vagante di sperimentazione sonora\". Al contrario, il critico Alexis Petridis del \"The Guardian\" ha fatto notare come Gabriel abbia \"subito una crisi musicale di mezza et\u00e0\", descrivendolo come \"un album infarcito di fallico cod-funk ultra-commerciale\" e \"un tentativo spietato verso il successo mainstream\".\n\u00c8 l'album pi\u00f9 venduto di Gabriel, ed \u00e8 stato certificato cinque volte platino dalla Recording Industry Association of America (RIAA) e tre volte platino British Phonographic Industry (BPI). Nel 2002, \u00e8 stato ristampato e rimasterizzato. Nel 2011, molti brani proveniente da \"So\" sono stati inclusi in \"New Blood\", un progetto che comprendeva re-arrangiamenti orchestrali di alcuni successi della discografia di Gabriel. Nel 2012, per il venticinquesimo anniversario, \u00e8 stato pubblicata un'edizione speciale box set. Questa includeva \"So\" originale rimasterizzato, l'album dal vivo \"Live in Athens 1987\" e il disco \"So DNA\" con le demo originarie, cos\u00ec come nuove note di copertina, fotografie, vinili da collezione in vinile e il documentario \"So: Classic Albums\". Nello stesso anno, Gabriel ha intrapreso il \"Back to Front Tour\" in cui ogni sera veniva eseguito l'album nella sua interezza.\nTracce.\nTesti e musiche di Peter Gabriel, eccetto dove indicato.\n1 \"Canzone non presente nelle originali edizioni in vinile\".\nEdizione 25\u00ba anniversario.\nNel 2012 per il venticiquesimo anniversario della sua pubblicazione esce un'edizione speciale dal titolo di \"So 25.\u00bd\" ed \u00e8 disponibile in 3 formati:\nFormazione.\nI numeri delle tracce seguono la tracklist dell'edizione originale, ma non di quella rimasterizzata"}
{"id": "704416", "revid": "22356", "url": "https://it.wikipedia.org/wiki?curid=704416", "title": "Edward D. Cope", "text": ""}
{"id": "704417", "revid": "10652", "url": "https://it.wikipedia.org/wiki?curid=704417", "title": "Armillariella tabescens", "text": ""}
{"id": "704418", "revid": "22356", "url": "https://it.wikipedia.org/wiki?curid=704418", "title": "E. D. Cope", "text": ""}
{"id": "704419", "revid": "10652", "url": "https://it.wikipedia.org/wiki?curid=704419", "title": "Clitocybe tabescens", "text": ""}
{"id": "704420", "revid": "22356", "url": "https://it.wikipedia.org/wiki?curid=704420", "title": "O. C. Marsh", "text": ""}
{"id": "704421", "revid": "398067", "url": "https://it.wikipedia.org/wiki?curid=704421", "title": "Mosa-renano meridionale", "text": "Il mosa-renano meridionale (in olandese \"Zuid-Nederfrankisch\", limburghese \"Zuudnederfrankisch\"), \u00e8 un gruppo dialettale all'interno del mosa-renano, appartenente al ceppo basso francone.\nPer i linguisti germanici ne farebbe parte il limburghese, che per i Belgi e gli Olandesi appartiene invece al gruppo \"tedesco centrale occidentale\" e comprende, oltre al basso limburghese (\"Nederlimburgs\", per i tedeschi \"Limburgisch\") anche l'\"alto limburghese\" (\"Opperlimburgs\", per i tedeschi \"Ripuarisch\" - \"Ripuario\", o \"Ripuarisch-Fr\u00e4nkisch\" - \"Ripuario-Francone\").\nIl Mosa-Renanese del Sud viene parlato in Belgio, in Germania e nei Paesi Bassi. \nSi suddivide nella varianti dialettali di:"}
{"id": "704423", "revid": "22356", "url": "https://it.wikipedia.org/wiki?curid=704423", "title": "Othniel Marsh", "text": ""}
{"id": "704424", "revid": "22356", "url": "https://it.wikipedia.org/wiki?curid=704424", "title": "Othniel C. Marsh", "text": ""}
{"id": "704425", "revid": "88740", "url": "https://it.wikipedia.org/wiki?curid=704425", "title": "Marsh", "text": ""}
{"id": "704429", "revid": "17351", "url": "https://it.wikipedia.org/wiki?curid=704429", "title": "T-6 Texan", "text": ""}
{"id": "704431", "revid": "17351", "url": "https://it.wikipedia.org/wiki?curid=704431", "title": "T-6", "text": ""}
{"id": "704432", "revid": "17351", "url": "https://it.wikipedia.org/wiki?curid=704432", "title": "North American T-6", "text": ""}
{"id": "704435", "revid": "17351", "url": "https://it.wikipedia.org/wiki?curid=704435", "title": "Texan", "text": ""}
{"id": "704439", "revid": "1543377", "url": "https://it.wikipedia.org/wiki?curid=704439", "title": "Contea di New Castle", "text": "La contea di New Castle (in inglese New Castle County) \u00e8 una contea del Delaware settentrionale, negli Stati Uniti.\nGeografia fisica.\nLa contea confina a nord con le contee di Delaware e di Chester della Pennsylvania, ad est \u00e8 bagnata dal fiume Delaware che segna il confine con le contee di Gloucester e di Salem del New Jersey, a sud confina con la contea di Kent ed a ovest con le contee di Kent e di Cecil del Maryland.\nIl territorio \u00e8 pianeggiante ed in larga parte \u00e8 costituito dalla parte nord-orientale della penisola di Delmarva. La maggior parte della contea \u00e8 drenata da fiumi che defluiscono nel Delaware. Nell'area settentrionale scorre il fiume Christina che poco prima della foce nel Delaware riceve il Brandywine Creek. Altri affluenti del Delaware sono l'Appoquinimink e lo Smyrna, che segna buona parte del confine meridionale.\nNell'area centrale \u00e8 situato il canale Chesapeake and Delaware Canal che separa la penisola di Delmarva dal continente, permettendo la navigazione tra la baia di Chesapeake ed il fiume Delaware.\nNel nord-est \u00e8 situata la citt\u00e0 di Wilmington, centro industriale e maggiore citt\u00e0 della contea."}
{"id": "704440", "revid": "1748167", "url": "https://it.wikipedia.org/wiki?curid=704440", "title": "Liariis", "text": "Liariis (\"Liariis\" in friulano standard, \"Liaries\" in friulano carnico) \u00e8 una frazione del comune di Ovaro (UD). Si trova a 695 m in Val Degano, alla sinistra orografica del torrente, alle falde del Monte Zoncolan (1.750 m). In paese si trova la chiesa di San Vito, citata per la prima volta nel 1342. Poco fuori dal centro abitato, sulla strada di collegamento con il capoluogo Ovaro, si trova la chiesetta della \"Madonna del Carmine\"."}
{"id": "704446", "revid": "436907", "url": "https://it.wikipedia.org/wiki?curid=704446", "title": "Body Language (Queen)", "text": "Body Language \u00e8 un singolo del gruppo musicale britannico Queen, pubblicato il 19 aprile 1982 come secondo estratto dal decimo album in studio \"Hot Space\". \nIl titolo completo della canzone, come stampato sulla copertina del singolo e sulla lista delle tracce nel retro-copertina dell'album \"Hot Space\", \u00e8 Body Language \u2191\u2b31. Il senso e la pronuncia delle frecce non sono mai stati spiegati dai membri della band.\nIl brano.\nIl brano, scritto da Freddie Mercury, mostr\u00f2 ai fan del gruppo e alla critica il cambio di direzione delle sonorit\u00e0 dei Queen, passando dall'hard rock al dance pop elettronico. Il grande successo ottenuto da \"Another One Bites the Dust\" nei primi anni ottanta, ispir\u00f2 ai Queen il temporaneo abbandono del loro caratteristico sound glam rock, e la sperimentazione con generi quali disco music, funk e soul. \"Body Language\" e il relativo album dal quale \u00e8 tratta \"Hot Space\" furono il risultato di questo cambiamento. \"Body Language\" non contiene quasi nessun suono di chitarra elettrica; se non qualche accordo d'atmosfera, e un breve riff di due note nella dissolvenza finale. La canzone si regge tutta sul ritmo e l'atmosfera e non possiede una melodia vera e propria, con l'enfasi posta sulle parole del testo, una \"furtiva\" linea di basso sintetico (per la precisione un Oberheim OB-X), e i provocanti sospiri e gemiti di Mercury.\nQuesto esperimento non piacque e i risultati in classifica si videro subito con un 25\u00ba posto nel Regno Unito. In Italia l\u2019accoglienza fu migliore, come attestato dalla 13\u00aa posizione raggiunta nella classifica dei singoli di quell'anno.\nIl lato B del singolo \u00e8 \"Life Is Real (Song for Lennon)\", canzone dedicata all'ex cantante dei Beatles John Lennon assassinato due anni prima.\nEsecuzioni dal vivo.\nIl brano venne eseguito in concerto due volte durante la parte europea dello Hot Space Tour, la prima volta il 13 maggio a Vienna, anche se in un arrangiamento molto diverso rispetto a quello del disco. Venne eseguita molto pi\u00f9 di frequente negli Stati Uniti, dove \"Body Language\" aveva ricevuto migliore accoglienza.\nAccoglienza.\nIl drastico cambio stilistico caus\u00f2 un non esaltante piazzamento al 25\u00ba posto della classifica britannica. Tuttavia, il singolo ebbe un riscontro migliore negli Stati Uniti, dove \"Body Language\" arriv\u00f2 fino alla posizione numero 11 della \"Billboard\" Hot 100.\nIn una recensione dell'epoca apparsa sulla rivista \"Rolling Stone\", il critico John Milward descrisse \"Body Language\": \"Un pezzo funk che non diverte\"."}
{"id": "704448", "revid": "287204", "url": "https://it.wikipedia.org/wiki?curid=704448", "title": "Bolbitiaceae", "text": "Bolbitiaceae \u00e8 una famiglia di funghi omogenei o eterogenei dell'ordine Agaricales.\nGeneri di Bolbitiaceae.\nIl genere tipo \u00e8 \"Bolbitius\" ; altri generi inclusi sono:"}
{"id": "704450", "revid": "6923", "url": "https://it.wikipedia.org/wiki?curid=704450", "title": "Somalia", "text": "La Somalia (in somalo: \"Soomaaliya\", scrittura somala: \ud801\udc88\ud801\udc9d\ud801\udc91\ud801\udc9b\ud801\udc90\ud801\udc98\ud801\udc95\ud801\udc96; in arabo \u0627\u0644\u0635\u0648\u0645\u0627\u0644, \"al-S\u016bm\u0101l\"), ufficialmente Repubblica Federale di Somalia (in somalo \"Jamhuuriyadda Federaalka Soomaaliya\"; in arabo \u062c\u0645\u0647\u0648\u0631\u064a\u0629 \u0627\u0644\u0635\u0648\u0645\u0627\u0644 \u0627\u0644\u0641\u062f\u0631\u0627\u0644\u064a\u0629, \"Jumh\u016briyyat a\u1e63-\u1e62\u016bm\u0101l al-Fideraaliya\"), \u00e8 uno Stato dell'Africa orientale situato nel Corno d'Africa.\nIl nome attuale della Somalia le fu dato dall'esploratore italiano Luigi Robecchi Bricchetti, che fu il primo europeo a visitare estensivamente la regione del Corno d'Africa denominata \"Benadir\".\nConfina con Gibuti a nord, con l'Etiopia a ovest e con il Kenya a sudovest; si affaccia a nord sul Golfo di Aden e a est sull'oceano Indiano. Ha la linea di costa pi\u00f9 lunga di tutto il continente e ha un territorio prevalentemente composto da altopiani e pianure. Il clima \u00e8 perlopi\u00f9 arido lungo tutto l'anno, con periodici venti monsonici e piogge irregolari.\nAnticamente, la Somalia fu un importante centro commerciale con il resto del mondo antico e, secondo molti studiosi, potrebbe essere l'ubicazione pi\u00f9 probabile del leggendario Paese di Punt. Nel corso del tempo fu denominata in svariati modi, gli antichi Egizi la chiamavano Punt (Egiziano: \"pwnt\"; secondo letture alternative da parte di egittologi invece \"pwene\"(\"t\")), per gli antichi Greci aveva pi\u00f9 di un nome, la chiamavano Barbaria (il nome si riferiva al litorale della regione del Nordest Africa, corrispondente agli odierni Sudan, Eritrea, Gibuti e Somalia), e Macrobia (\u039c\u03b1\u03ba\u03c1\u03bf\u03b2\u03af\u03bf\u03b9), quest\u2019ultimo era il nome usato da Erodoto, ed esso deriva dal nome dei suoi abitanti che erano considerati un popolo leggendario che si trovava all\u2019estremo sud del mondo (dal punto di vista dei Greci), gli antichi Romani invece la chiamavano Regio Aromatica, mentre il nome datogli dagli antichi Arabi era bilad-al-Barbar, nome che si pensa sia stato influenzato da quello datogli dai Greci. Lungo il medioevo, i flussi commerciali della regione vennero dominati da vari sultanati somali, fra cui quelli degli Agiuran, Adal, Uarsangheli e Gheledi. Nel tardo XIX secolo, britannici e italiani acquisirono il controllo di parte della costa somala, portando alla creazione dei protettorati della Somalia britannica (nord) e della Somalia italiana (centro e sud).\nIl controllo sulla parte interna dei territori fu per\u00f2 consolidato solo lungo gli anni 1920. Nel 1936, la Somalia italiana fu fatta confluire nell'Africa Orientale Italiana. Amministrativamente rimase tale fino al 1941, quando pass\u00f2 sotto il controllo militare britannico. Dopo la seconda guerra mondiale, il nord del paese rimase protettorato britannico, mentre la restante parte fu affidata ad una amministrazione fiduciaria italiana. Nel 1960, le due regioni furono unite nella Repubblica Somala. Nel 1969, il maggiore Mohammed Siad Barre port\u00f2 a termine un colpo di Stato e si insedi\u00f2 come presidente-dittatore, rimanendo in carica fino allo scoppio della guerra civile (26 gennaio 1991).\nDa allora, nonostante numerosi tentativi, nessuna autorit\u00e0 o fazione \u00e8 riuscita a imporre il proprio controllo su tutto il paese. La Somalia \u00e8 stata governata da una pluralit\u00e0 di entit\u00e0 statali pi\u00f9 o meno autonome, che esercitano ciascuna un diverso grado di controllo del territorio. Anche per questo motivo, la Somalia \u00e8 stata considerata uno \"Stato fallito\" ed \u00e8 ancora oggi nel 2022 uno degli Stati pi\u00f9 poveri e violenti del mondo. In assenza di un governo centrale, l'amministrazione della giustizia \u00e8 regredita a livello locale, con l'utilizzo di istituti civili, religiosi islamici oppure consuetudinari, mentre l'economia si mantiene a livelli informali, basati sull'allevamento del bestiame, sulle rimesse degli emigrati, e sulle telecomunicazioni. Tali condizioni rimangono anche dopo la presenza di un Governo Centrale a partire dal 2012.\nDal 2011 sono state riaperte le ambasciate di Turchia, Gibuti, Kenya, Iran, Regno Unito, Italia e ONU. Prova del miglioramento della sicurezza in Somalia \u00e8 la visita del segretario generale dell'ONU Ban Ki-moon nel dicembre del 2011. Nell'agosto 2012 fu istituita la Repubblica Federale somala. \nNel settembre 2012, fu eletto presidente Hassan Sheikh Mohamoud e successivamente il ministro degli affari esteri Fowsiyo Yusuf Haji Adan ha invitato i paesi occidentali ad investire nel paese, riuscendo nel 2013 a stipulare accordi con Emirati Arabi e Cina. Nel 2017 fu eletto presidente Mohamed Farmajo.\nStoria.\nPreistoria.\nLe prime testimonianze di insediamenti umani in Somalia risalgono al Paleolitico: esempi di pittura rupestre risalenti al IX millennio a.C. sono stati ritrovati nella parte settentrionale del paese. I pi\u00f9 famosi sono quelli ritrovati a Laas Gaal, dove si trovano alcune fra le pi\u00f9 antiche testimonianze del continente africano, fra cui alcune iscrizioni non ancora decifrate. Durante l'et\u00e0 della pietra, si registrano varie testimonianze di pi\u00f9 culture, fra cui la comunit\u00e0 di Hargheisa (perlopi\u00f9 autoctona) e quella di Doia (probabilmente proveniente dal Nordafrica).\nSempre nel paese sono state rintracciate le prime testimonianze, risalenti al IV millennio a.C., di sepoltura nel corno d'Africa. Gli utensili in pietra trovati nel sito archeologico di Jalelo, nel nord della Somalia, sono stati definiti \"\"il pi\u00f9 importante collegamento, considerando tutto il Paleolitico, fra Oriente e Occidente\".\nDall'antichit\u00e0 fino all'et\u00e0 classica.\nCi sono varie testimonianze di edifici e altre costruzioni (strutture piramidali, tombe, rovine di citt\u00e0 e muri di pietra), fra cui il Muro di Wargaade, che evidenziano l'esistenza di una civilt\u00e0 piuttosto avanzata nella penisola somala (probabilmente riconducibile al leggendario Paese di Punt), la cui scrittura resta ancora oggi non decifrata e che aveva rapporti commerciali con l'antico Egitto e la civilt\u00e0 micenea a partire perlomeno dal II millennio a.C.\nI commercianti di Punt \"commerciavano non solo la propria produzione di incenso, ebano e bovini dalle corna corte, ma anche merci delle regioni confinanti, compreso oro, avorio e pelli animali\"\". Si ha inoltre testimonianza dell'addomesticamento del dromedario durante il III millennio a.C., da cui poi si \u00e8 diffuso nell'antico Egitto e poi nel Nordafrica. Nel periodo classico, le citt\u00e0-Stato di Mosylon, Opone, Malao, Mundus, Sarapion, Avaliti, Isis, Essina, Tabae, Nikon svilupparono una lucrosa rete commerciale con i mercanti di Fenicia, Egitto, Grecia, Partia, Saba, Nabatea e Impero romano.\nDopo la conquista della Nabatea da parte dei Romani e l'instaurazione di una presenza navale a Aden per combattere la pirateria, i mercanti arabi e somali impedirono alle navi indiane di entrare nei porti della penisola arabica, mantenendo cos\u00ec il monopolio della tratta Mar Rosso-Mar Mediterraneo. Tuttavia, i mercanti indiani continuavano ad avere libero accesso ai porti somali, liberi dalle interferenze romane.\nPer secoli, la cannella fu fra le merci pi\u00f9 importate da Sri Lanka e Indonesia verso i porti arabi e somali, i cui mercanti poi la esportavano verso il Nordafrica, il Vicino Oriente e l'Europa con fortissimi ricarichi (concordati con i loro colleghi indiani e cinesi). La provenienza della spezia fu uno dei segreti meglio tenuti dai mercanti, al punto che Greci e Romani pensavano che provenisse dall'Arabia e dalla Somalia.\nDalla nascita dell'Islam alla fine del Medioevo.\nAlcuni popoli arabi provarono ad appropriarsi del territorio: i primi arabi giunsero nel Corno d'Africa nel VII secolo, allora sotto l'influenza del regno di Axum. Un hadith di Maometto ricorda l'evento, vietando ai musulmani di attaccare il regno di Axum perch\u00e9 aveva dato rifugio ai primi convertiti all'islam fuggiti dalla Mecca. Nel corso del VII gli Arabi fondarono molte colonie nell'attuale Somalia, come la citt\u00e0 di Zeila nell'odierno Somaliland, che divenne capitale di un sultanato a partire dall'VIII secolo. Secondo altri studi, soltanto a partire dal IX secolo l'emiro di Zeila ottenne il sopravvento sul sultanato di Iyat.\nSecondo la descrizione del geografo arabo al-Ya'qubi, il sultanato era esteso nell'VIII secolo lungo tutta la costa dell'attuale Somalia settentrionale, mentre gli scali commerciali arabi di Mogadiscio, Merca e Brava pur intrattenendo relazioni con esso si governavano autonomamente come citt\u00e0 stato marinare.\nA partire dal tredicesimo secolo, somali e pastori nomadi stabilitisi nel nord del Corno d'Africa, cominciarono a emigrare in direzione dell'attuale regione della Somalia. Prima i Galla, pastori e agricoltori, avevano iniziato la loro migrazione dall'Ogaden e l'Abissinia. Tutti questi popoli si installarono definitivamente sul territorio.\nNel XIV secolo, le citt\u00e0 arabe della costa di Benadir si unirono in un'entit\u00e0 statuale distinta, il sultanato di Mogadiscio, che divent\u00f2 lo scalo principale dei mercanti Arabi, e commerciava anche con i popoli cuscitici dell'entroterra, cio\u00e8 gli Oromo e gli Afar.\nIn questo periodo il sultano di Adal, la cui residenza era allora Zeila, attacc\u00f2 il negus Amda Seyon I, espandendosi nel Corno d'Africa. Successivamente nel 1415 il sultano di Adal Sa'ad ad-Din II fu attaccato e sconfitto dal negus Yeshaq I, che fece comporre una canzone per commemorare la propria vittoria e il proprio dominio sulla regione di \"Somali\". Il nome Somali compare per la prima volta in luogo del precedente nome di Punt.\nLa regione del Giuba e del Uebi Scebeli, nell'attuale Somalia, fu parte integrante del Sultanato di Agiuran per tutto il Medioevo e fino alla fine del XVII secolo.\nIl periodo coloniale.\nIl sultanato di Agiuran nel sud e quello di Adal nel nord contrastarono con successo i tentativi di colonizzazione dell'impero portoghese, giovandosi anche della protezione militare del califfo ottomano e successivamente del sultano dell'Oman.\n. A nord di esso, nei territori del dissolto sultanato Agiuran, si era formato il sultanato Geledi.\nDal 1887 al 1892 tutti questi possedimenti di terraferma furono progressivamente perduti a vantaggio delle potenze coloniali del Regno Unito, della Francia e dell'Italia, sebbene alcune non furono formalmente vendute o cedute fino al XX secolo (Mogadiscio agli italiani nel 1905 e Mombasa ai britannici nel 1963). Molti somali si dispersero nel territorio, specialmente in prossimit\u00e0 dell'Abissinia.\nL'anno 1884 pose fine a un lungo periodo di pace. Con la Conferenza di Berlino, inizi\u00f2 una lunga lotta sanguinosa in cui tre stati si contendevano la Somalia. L'Italia, la Gran Bretagna e la Francia si spartirono il suo territorio nel tardo XIX secolo.\nI britannici stabilirono il Protettorato della Somalia britannica nel 1886 dopo la ritirata dell'Egitto e il trattato con la cabila Uarsangheli. L'Egitto tentava di impedire l'espansione coloniale europea nell'Africa nordorientale. L'area meridionale, occupata dall'Italia nel 1892, divenne nota come Somalia italiana. La parte pi\u00f9 settentrionale del territorio fu data alla Francia, che stabil\u00ec la Somalia francese, costituita dai territori di Afars e Issas. La guerra di resistenza dello Stato dei dervisci contro inglesi e italiani (1898-1920) fu guidata dal poeta, studioso e politico somalo Mohammed Abdullah Hassan. La guerra termin\u00f2 con il bombardamento da parte della RAF del forte di Sayid, che caus\u00f2 una grande perdita di militari e civili somali.\nIl 2 ottobre 1869 il governo italiano, guidato dal presidente Luigi Federico Menabrea, stipul\u00f2 un trattato segreto per comprare terreno sulle coste dell'Africa, allo scopo di promuovere il colonialismo italiano. Nel 1885 venne stipulato il primo accordo tra il sultano di Zanzibar e l'Italia per ottenere un protettorato sulla Somalia; in realt\u00e0 l'Italia aveva iniziato ad acquisire il controllo di varie parti della Somalia dal 1880 con alle spalle una controversa situazione internazionale, dove alcuni stati sostenevano questo genere di politica estera. Dal 1869 esistevano territori italiani privati di societ\u00e0 genovesi, poi ceduti allo stato italiano, nella vicina Eritrea. Tutta l'area si trovava contesa tra Inghilterra, Italia e Francia.\nQuando l'Egitto si ritir\u00f2 dal Corno d'Africa nel corso del 1884, i diplomatici italiani stipularono un accordo con la Gran Bretagna per l'occupazione del porto di Massaua - che assieme ad Assab form\u00f2 i cosiddetti possedimenti italiani nel Mar Rosso, dal 1890 denominati Colonia Eritrea - ritenuto dal governo italiano un eccellente punto di partenza per una futura espansione della colonia con la progettata conquista dell'intero Corno d'Africa.\nI britannici stabilirono il Protettorato della Somalia britannica, futuro Somaliland, nel 1886, dopo la ritirata egiziana e il trattato con il cabila Uarsangheli. L'area meridionale, occupata dall'Italia nel 1892, divenne conosciuta come Somalia italiana. La parte pi\u00f9 settentrionale del territorio fu data alla Francia, che stabil\u00ec la Somalia francese, costituita dai territori di Afars e Issas.\nAgli inizi degli anni 1880 questa zona era abitata da popolazioni etiopiche, dancali, somale e oromo autonome o sottoposte a diversi dominatori: gli egiziani lungo le coste del Mar Rosso, sultani (tra cui Harar, Obbia, Zanzibar), emiri e capi tribali, mentre l'Etiopia, era retta dal Negus Neghesti (Re dei Re) Giovanni IV, con la presenza di un secondo Negus (Re) nei territori del sud: Menelik.\nIl Regno d'Italia cominci\u00f2 a penetrare nell'area somala negli anni ottanta dell'Ottocento, fino alla creazione di una vera e propria colonia.\nNumerosi coloni italiani si radicarono nella Somalia italiana, specialmente nella capitale Mogadiscio, dove gli italo-somali erano 20.000 (su un totale di 50.000 abitanti) nel 1938. Negli anni trenta la Somalia ebbe un certo sviluppo economico, centrato sull'esportazione di banane e prodotti agricoli, grazie anche alla costruzione di strade carrozzabili e alle moderne infrastrutture di cui fu dotato il porto di Mogadiscio. La capitale Mogadiscio ebbe un notevole sviluppo urbano all'interno dell'Africa Orientale Italiana, inferiore solo a quello di Asmara; la citt\u00e0, capoluogo della Colonia, fu dotata infatti di strade asfaltate, fognature, uffici, palazzi, scuole ed ospedali e fu progettata una sede per l'universit\u00e0.\nDi questo periodo \u00e8 la costruzione del villaggio-colonia agricola Duca degli Abruzzi, noto per le sue moderne tecniche d'irrigazione e coltivazione. Nel 1936, dopo la guerra d'Etiopia, la Somalia italiana entr\u00f2 a far parte dell'A.O.I. insieme all'Etiopia e all'Eritrea e le venne aggiunto l'Ogaden.\nNell'estate 1940, nel corso della seconda guerra mondiale, le truppe italiane occuparono la Somalia britannica e parte del Kenya vicino all'Oltregiuba. Questi territori furono annessi alla Somalia italiana, ingrandendola ed ottenendo -anche se per pochi mesi- l'unione territoriale di tutti i Somali nella \"Grande Somalia\".\nNel 1941 la Somalia italiana fu occupata dalle truppe britanniche, che ne mantennero il controllo fino al novembre del 1949, quando le Nazioni Unite la diedero in amministrazione fiduciaria alla Repubblica italiana (acronimo \"A.F.I.S.\"), creata a partire dal 1\u00ba gennaio 1950 per preparare il paese all'indipendenza.\nLa Somalia indipendente.\nIl 1\u00ba luglio 1960 la ex Somalia italiana (A.F.I.S.) e l'ex Somalia britannica (Stato del Somaliland) si unirono nella Repubblica Somala indipendente (mentre la Somalia francese divenne lo Stato indipendente di Gibuti nel 1977).\nNel 1969, un colpo di Stato militare, ai danni del presidente della repubblica Abdirashid Ali Shermarke, port\u00f2 al potere il generale Siad Barre, che rinomin\u00f2 il paese in Repubblica Democratica Somala.\nNel 1964 e nel 1977 la Somalia combatt\u00e9 due guerre contro l'Etiopia per ragioni territoriali. Era infatti conteso il territorio dell'Ogaden, che era popolato da somali ma rimasto all'Etiopia in seguito alla divisione delle terre colonizzate effettuata dalla Gran Bretagna nella seconda met\u00e0 dell'Ottocento. Il territorio di Ogaden \u00e8 rimasto poi all'Etiopia e il dipartimento somalo ha successivamente deciso di abbandonarne la rivendicazione.\nSuccessivamente alla sconfitta della Somalia nelle guerre dell'Ogaden, tra la fine degli anni 1970 e l'inizio degli anni 1980, iniziarono a formarsi organizzazioni di guerriglia ostili al regime di Barre, che portarono alla sua caduta nel 1991, e si trasformarono in una guerra civile per la sua successione.\nLa guerra civile somala.\nLa caduta di Siad Barre nel 1991 fu l'inizio della guerra civile tra i cosiddetti signori della guerra per il controllo della Somalia, in particolare nel sud, mentre il territorio settentrionale dell'ex Somaliland britannico annunci\u00f2 la propria secessione. I caschi blu dell'ONU della missione Restore Hope giunsero nel paese nel 1992, ma lo lasciarono nel 1995 ancora diviso tra molte fazioni. Gli sforzi diplomatici portarono negli anni seguenti all'Accordo fra ventisei fazioni (1997), alla Conferenza di pace di Gibuti (2000), alla Conferenza di pace di Mbagathi (2002) e alla Conferenza di pace in Kenya (2004), che vide anche la partecipazione della IGAD, organizzazione politico-commerciale dei paesi del Corno d'Africa. I signori della guerra si accordarono per formare un governo di transizione, con presidente ad interim Abdullahi Yusuf Ahmed e capo del governo Ali Mohamed Ghedi. Tuttavia di fatto ogni signore della guerra continu\u00f2 a governare il proprio feudo in modo indipendente dal governo transitorio, mentre nel vuoto di potere causato da quindici anni di guerra civile crebbe il controllo del territorio da parte delle Corti islamiche locali, che nel frattempo si affiliarono alla rete di al Qaida.\nNel 2006 il governo provvisorio somalo fu costretto a scendere a patti con le corti islamiche, che controllavano di fatto ampie regioni tra cui la stessa Mogadiscio e minacciavano di espandersi verso le citt\u00e0 di Baidoa, Gallacaio e le stesse regioni autonome del Somaliland e del Puntland, fino ad allora caratterizzate da maggiore stabilit\u00e0. Il Consiglio di Sicurezza dell'ONU, con la risoluzione 1725/2006, revoc\u00f2 l'embargo delle armi al governo federale somalo, consentendone il riarmo per difendere il governo transitorio di Baidoa. La guerra civile vide cos\u00ec opporsi le milizie delle corti islamiche a quelle leali al governo transitorio di Baidoa, sostenute anche dall'Etiopia e dagli Stati Uniti nel contesto della guerra al terrorismo e ad al-Q\u0101\u02bfida. A seguito dell'intervento statunitense diversi signori della guerra entrarono a far parte dell'esercito somalo.\nIl primo ministro Ali Mohamed Ghedi si dimise a fine 2007, e il nuovo capo del governo Nur Hassan Hussein si insedi\u00f2 a Mogadiscio nel 2008, mentre una fazione moderata dell'Unione delle corti islamiche, costituitasi come partito politico nell'Alleanza per la Riliberazione della Somalia (ARS) sotto la guida di Sharif Sheikh Ahmed, stipul\u00f2 col governo di transizione un accordo di pace a Gibuti, che prevedeva il coinvolgimento nel governo anche degli esponenti pi\u00f9 moderati delle corti islamiche. A seguito di ci\u00f2 il presidente Abdullahi Yusuf Ahmed si dimise, e vi furono nuove elezioni presidenziali nel 2009 vinte dallo stesso Sharif Sheikh Ahmed, leader dell'ARS. Nel 2010 il mandato del Governo e del Parlamento, il cui termine era previsto nell'estate 2011, fu prolungato di un anno con l'accordo di Kampala, per poter dare avvio alle operazioni militari contro gli islamisti di Al-Shabaab, ancora in possesso delle citt\u00e0 di Baidoa, Belet Uen e Afgoi, che furono infine conquistate dal governo somalo.\nLa Repubblica Federale di Somalia.\nIl 1\u00ba agosto 2012 l'Assemblea Nazionale Costituente approv\u00f2 la nuova Costituzione della Somalia, frutto dell'accordo tra il presidente Sharif Ahmed, il Primo Ministro Abdiweli Mohamed Ali, il Presidente del Parlamento Sharif Hassan Sheikh Aden, il Presidente del Puntland Abdirahman Mohamed Farole, il Presidente del Galmudugh Mohamed Ahmed Alim, e il rappresentante del movimento paramilitare sufi anti-Shabaab Ahlu Sunnah Wal Jama'a, Khalif Abdulkadir Noor. Nacque cos\u00ec la Repubblica Federale di Somalia. Alle elezioni presidenziali del 16 settembre 2012, fu eletto Hassan Sheikh Mohamud. Secondo l'ONU, alla fine del 2012, il governo centrale controllava circa l'85% del territorio nazionale, grazie anche al processo di ricostituzione della polizia e dell'esercito. Nel 2013 ripresero i colloqui di riconciliazione tra il governo centrale di Mogadiscio e quello della regione settentrionale del Somaliland, che rivendicava l'indipendenza dal 1991.\nL\u20198 febbraio 2017 Mohamed Abdullahi Mohamed fu eletto dal parlamento alla presidenza dello Stato Federale e il successivo 16 febbraio si insedi\u00f2 ufficialmente nominando Hassan Ali Kheyre a capo dell\u2019esecutivo il 23 febbraio.\nGeografia.\nLa Somalia occupa l'estremit\u00e0 orientale del continente, che si protende con la penisola del Corno d'Africa fra il golfo di Aden a nord e l'oceano Indiano a est, e confina a nord-ovest con Gibuti, a ovest con l'Etiopia e a sud-ovest con il Kenya.\nMorfologia.\nIl territorio costituisce la frangia orientale dell'acrocoro etiopico; esso \u00e8 formato infatti da una serie di tavolati inclinati verso sud-est, naturale continuazione del grande altopiano che si eleva a oriente della fossa tettonica galla-dancala. I rilievi che formano la costa del golfo di Aden continuano il bordo rilevato con cui l'altopiano si affaccia alla fossa dancala e recano le massime elevazioni (Surud Ad, 2408 m), che scendono al mare con una ripida scarpata fino al roccioso Capo Guardafui. Da questo bordo montuoso l'altopiano declina verso sud-est, trapassando nei tavolati dell'Ogaden e della Migiurtinia, i quali a loro volta si abbassano nel vasto penepiano del Mudugh e nella pianura costiera del Benadir, orlata da lunghi cordoni di dune che ostacolano il deflusso al mare dell'Uebi Scebeli, il massimo fiume somalo. Geologicamente questi bassipiani costituiscono un antico imbasamento di rocce cristalline che, in seguito a un abbassamento, furono invase dal mare e rivestite da coltri sedimentarie del Cenozoico e del Neozoico, sulle quali si sono poi sovrapposte le alluvioni dovute all'erosione superficiale. Si pu\u00f2 pertanto dividere la Somalia in due grandi regioni naturali: quella settentrionale, caratterizzata da altopiani fortemente incisi e digradanti verso la costa dell'oceano, e quella meridionale, dove i bassi tavolati trapassano alle grandi pianure costiere.\nIdrografia.\nL'idrografia \u00e8 piuttosto semplice: due grandi fiumi, l'Uebi Scebeli e il Giuba, discendono dal cuore dell'altopiano etiopico e scorrono quasi paralleli nelle pianure somale, dove il primo, che \u00e8 il pi\u00f9 ricco d'acque, \u00e8 costretto dai cordoni di dune a seguire a breve distanza la linea di costa per confluire molto pi\u00f9 a sud-ovest nel tratto finale del Giuba, dando luogo a paludi costiere. L'Uebi Scebeli \u00e8 il maggior fiume dell'Africa orientale per lunghezza del corso e ampiezza del bacino. Le sue portate, come quelle del Giuba sono per\u00f2 discontinue nel corso dell'anno, con due stagioni di piena corrispondenti alle condizioni pluviometriche dell'altopiano etiopico. Le loro acque sono tuttavia d'importanza fondamentale per l'agricoltura della Somalia. Grazie al prezioso apporto dei due fiumi, la \u00abmesopotamia\u00bb somala \u00e8 la regione pi\u00f9 fertile e pi\u00f9 densamente popolata del paese. Paralleli ai due fiumi maggiori scendono alle coste dell'oceano Indiano altri corsi d'acqua, che hanno un netto carattere torrentizio e sono privi d'acque per la maggior parte dell'anno.\nClima.\nIl clima risente della prossimit\u00e0 dell'equatore, che taglia l'estremo apice meridionale della Somalia, e della presenza della massa oceanica, che mitiga le temperature della fascia costiera e alimenta una circolazione atmosferica di tipo monsonico. Le temperature annue variano a Mogadiscio fra i 25 e i 27 \u00b0C, ma salgono verso l'interno oltre i 30 \u00b0C. Sull'altopiano settentrionale la temperatura \u00e8 mitigata dall'altitudine. Le piogge sono assai scarse in tutto il territorio, generalmente inferiori ai 500 mm annui, e questo perch\u00e9 i monsoni spirano alternativamente in direzione parallela all'andamento della costa da nord-est a sud-ovest. Cos\u00ec il monsone di sud-ovest, che spira nella stagione estiva convogliando masse d'aria marittima, scarica rapidamente la sua umidit\u00e0 e apporta precipitazioni scarse, che vanno esaurendosi rapidamente verso nord-est. A sua volta il secco ma fresco monsone invernale, che spira dalla massa continentale asiatica si attenua verso sud, divenendo appena avvertibile a Mogadiscio. Estremamente arida \u00e8 la Somalia settentrionale, con meno di 200 mm di precipitazioni annue, che scendono a meno di 100 mm lungo l'esile fascia costiera del golfo di Aden. La parte meridionale del paese \u00e8 compresa fra le isoiete di 200 e 500 mm, con l'eccezione della regione fra i due fiumi maggiori, dove si superano di poco i 500 mm.\nFlora e fauna.\nLa generale aridit\u00e0 del clima condiziona fortemente la vegetazione. Prevalgono i paesaggi della savana, con formazioni arboree xerofile, che sugli altipiani cedono il passo alle formazioni erbose tipiche delle steppe, mentre la foresta tropicale \u00e8 limitata alle parti pi\u00f9 umide della Somalia meridionale lungo il corso dei due fiumi maggiori (foreste a galleria). Tipiche sono alcune essenze aromatiche, come l'incenso e la mirra, insieme all'euforbia cactiforme e a essenze gommifere. Caratteristici ambienti umidi sono le paludi lungo la costa meridionale, parallelamente al basso corso dell'Uebi Scebeli.\nPopolazione.\nLa densit\u00e0 di popolazione della Somalia \u00e8 di circa 16 ab/km\u00b2.\nLa societ\u00e0 \u00e8 organizzata secondo il sistema delle trib\u00f9, spesso contrapposte le une alle altre ma al tempo stesso legate da un sentimento evidente di identit\u00e0 nazionale (o etnica). L'epoca post-coloniale ha tuttavia distrutto alcuni dei presupposti fondamentali della societ\u00e0 tradizionale somala (per esempio il ruolo degli anziani come mediatori dei conflitti) ponendo numerosi problemi d'identit\u00e0 al popolo somalo, in bilico tra la modernit\u00e0 e il feudalesimo islamico. \nLo scoppio della guerra civile ha portato anche alla scomparsa, pressoch\u00e9 totale, degli italo-somali.\nAnche a causa della guerra civile, la Somalia \u00e8 terra di emigrazione, sia verso l'Europa che verso il Sudafrica. Alla fine del 2006 si sono registrati fenomeni di intolleranza nei confronti della comunit\u00e0 somala a Citt\u00e0 del Capo.\nEtnie.\nDa un punto di vista etnico, il paese \u00e8 ben omogeneo: ben l\u201985% della popolazione \u00e8 costituita da somali. Gruppi etnici minori sono i bantu, gli arabi, gli yemeniti, gli indiani, i pachistani (in particolare provenienti dal belucistan), i Bajuni (Swahili), Oromo, Abissini, Barwani (gruppo etnico derivante dal mix di somali, navigatori e soldati portoghesi, commercianti e rifugiati arabi, yemeniti, pakistani, indiani)\nReligione.\nUn'omogeneit\u00e0 ancora maggiore si registra sul piano religioso, con una percentuale di musulmani pari a oltre il 99%. I pochi cristiani somali sono per lo pi\u00f9 cattolici, ma vi sono anche appartenenti alla Chiesa ortodossa etiope.\nLa piccolissima Chiesa cattolica somala \u00e8 costituita dalla diocesi di Mogadiscio.\nLingue.\nLa lingua ufficiale \u00e8 il somalo, mentre l'arabo \u00e8 stato scelto come lingua secondaria. L'italiano (vecchia lingua coloniale, ufficiale nel paese fino al 1963 e lingua ufficiale dell'Universit\u00e0 nazionale somala fino al 1991) \u00e8 tradizionalmente ritenuto lingua di rilievo, \u00e8 conosciuto da parte della popolazione ed \u00e8 usato a livello commerciale e amministrativo, sebbene la mancanza di programmi scolastici e di coordinamento con l'Italia (dallo scoppio della guerra civile) abbia fatto regredire la sua diffusione. Tuttavia, nel 2021 \u00e8 stato stipulato un accordo fra i due governi per favorire il recupero e il consolidamento della conoscenza della lingua italiana in Somalia. Pochi mesi pi\u00f9 tardi, nel gennaio del 2022, c'\u00e8 stata anche la ripresa della sezione in lingua italiana del notiziario della locale Radio Mogadiscio. Infine, l'inglese \u00e8 la lingua veicolare del paese ed \u00e8 diffuso nell'ambito amministrativo.\nOrdinamento dello Stato.\nStati federali.\nDal 2016, la Somalia \u00e8 ufficialmente divisa in 6 Stati federali:\nAltri Stati federali non sono pi\u00f9 esistenti:\nSuddivisioni storiche e amministrative.\nLa Somalia \u00e8 divisa in 18 regioni (\"gobol\" al singolare, \"gobollada\" al plurale), a loro volta suddivise in distretti.\nIstituzioni.\nLa condizione di guerra civile del paese impedisce di definirne in modo chiaro la struttura politica: le ultime elezioni regolari si sono tenute infatti nel 1984. Dopo la caduta e fuga di Barre (nel 1991), la Somalia \u00e8 caduta nel caos ed \u00e8 quasi sprovvista di un'autorit\u00e0 statale centrale.\nNel 2004 venne costituito il Governo federale di transizione somalo (TFG), istituzione piuttosto debole ma riconosciuta dalla comunit\u00e0 internazionale. Nel 2012, cessa il Governo Federale di transizione e viene formata la Repubblica Parlamentare Federale, governo che \u00e8 tuttora impegnato nella lotta all'organizzazione terroristica islamista Al-Shabaab, che controlla vaste zone del sud del paese.\nAl di l\u00e0 della suddivisione amministrativa in regioni, di fatto dall'inizio della guerra civile si sono affermate, dato il caos venutosi a creare, varie entit\u00e0 statali che controllano vaste aree del paese. Si tratta di territori pi\u00f9 o meno autonomi, generalmente chiamati Stati autonomi e composti da pi\u00f9 regioni, tanto che si potrebbero definire delle \"macroregioni\". La nascita di queste strutture ha evidenziato un processo di decentralizzazione che ha quasi disintegrato lo stato somalo e nei fatti sottratto ampie zone del paese al controllo del governo centrale.\nTutti gli attuali Stati si sono dichiarati soltanto autonomi dalla Somalia, di cui si considerano parte integrante, eccetto il Somaliland che invece ha dichiarato unilateralmente la propria indipendenza dalla Somalia nel 1991. Il Somaliland non ha mai ottenuto alcun riconoscimento internazionale ed \u00e8 ufficialmente solo uno Stato autonomo, ma intrattiene dei contatti politici con Regno Unito, Ruanda, Norvegia, Etiopia, Kenya, l'Irlanda e l'Unione Europea (il 17 gennaio 2007 ha inviato una delegazione per gli affari africani per discutere su una futura cooperazione tra UE e Somaliland).\nIl paese dal 1986 \u00e8 membro dell'Autorit\u00e0 intergovernativa per lo sviluppo, organizzazione politico-commerciale formata dai paesi del Corno d'Africa.\nOrdinamento scolastico.\nUniversit\u00e0:\nSistema sanitario.\nIl sistema sanitario pubblico \u00e8 completamente distrutto; la maggior parte delle strutture esistenti sono operate da volontari di ONG straniere.\nForze armate.\nLe Forze armate della Somalia sono gestite dal Ministero della Difesa e sono costituite da 4 rami: Esercito, Aeronautica, Marina e Polizia. La Giornata delle Forze Armate ricorre annualmente il 12 aprile, per commemorare la fondazione delle Forze armate nazionali avvenuta nel 1960.\nLe regioni del Somaliland e del Puntland, tuttavia, mantengono ancora oggi le proprie forze armate e di polizia, nate durante la guerra civile.\nNegli ultimi anni del governo transizionale, i paesi occidentali hanno addestrato le forze di sicurezza somale.\nNel 2012 gli eserciti di Kenya, Etiopia e Uganda hanno affiancato l'esercito somalo nella liberazione delle citt\u00e0 sotto il controllo dei miliziani di Al-Shabaab\nFino alla guerra civile.\nAl momento dell'indipendenza, nel 1960, la Somalia possedeva un esercito piccolo e armato alla leggera, i cui ufficiali erano stati addestrati in Italia, Gran Bretagna ed Egitto. Progressivamente questa forza venne espansa e modernizzata, fin quando l'Esercito nazionale somalo (Somali National Army, SNA) fu testato per la prima volta in battaglia nel 1964, quando le tensioni con l'Etiopia sul controllo della regione etiope dell'Ogaden, abitata in prevalenza da somali, sfoci\u00f2 in scontro militare aperto. Il 16 giugno 1963 circa 3000 insorti somali accesero una rivolta nella citt\u00e0 etiope di Hodayo, dopo che l'Imperatore Hail\u00e9 Selassi\u00e9 aveva rifiutato la loro richiesta di concedere all'Ogaden il diritto all'autodeterminazione. Inizialmente il governo somalo non sostenne i rivoltosi, ma quando nel Gennaio 1964 Hail\u00e8 Selassi\u00e8 invi\u00f2 rinforzi nella regione, le forze somale lanciarono attacchi di terra e aerei lungo il confine e inizi\u00f2 a fornire assistenza agli insorti. In risposta l'Aeronautica etiope sferr\u00f2 attacchi lungo le sue frontiere sudoccidentali contro la zona a nord-est di Belet Uen e contro Gallacaio. Il successivo 6 marzo i due paesi si accordarono su un cessate il fuoco, e alla fine del mese firmarono a Khartum, capitale del Sudan, un accordo che prevedeva il ritiro delle truppe dai confini e la cessazione della propaganda ostile. Contestualmente iniziarono le trattative di pace, e la Somalia ritir\u00f2 il proprio supporto agli insorti.\nDurante il vuoto di potere seguito all'assassinio del 2\u00ba Presidente della Somalia, Abdirashid Ali Shermarke, le forze armate attuarono un colpo di Stato il 21 ottobre 1969 (il giorno dopo i funerali di Shermarke) e presero il potere. A organizzare e dirigere l'operazione fu il Comandante in Capo dell'Esercito nazionale somalo, il generale Siad Barre, che si insedi\u00f2 come Presidente del Consiglio Supremo Rivoluzionario, il nuovo governo nazionale.\nLa denominazione dello Stato fu cambiata in Repubblica Democratica della Somalia e nel 1971 Barre annunci\u00f2 l'intenzione del regime di eliminare progressivamente il controllo militare per dare spazio a un governo civile.\nNel 1977 le forze armate somale furono impegnate nella Guerra dell'Ogaden, finalizzata a sottrarre la regione all'Etiopia e annetterla alla Somalia per realizzare la Grande Somalia. Guidato da comandanti come il colonnello e futuro generale Abdullahi Ahmed Irro, il SNA invase l'Ogaden e riport\u00f2 inizialmente dei successi, catturando gran parte della regione. La guerra termin\u00f2 bruscamente con la vittoria etiope a causa dell'appoggio politico e soprattutto logistico dell'Unione Sovietica, che appoggi\u00f2 il neonato governo comunista etiope, il Derg, fornendo aiuti, armi e addestramento; inoltre, circa 15.000 soldati cubani intervennero in sostegno dell'Etiopia. Nel 1978 le forze somale furono completamente scacciate dall'Ogaden.\nA causa del supporto sovietico all'Etiopia, Siad Barre inizi\u00f2 a cercare alleati altrove, e si schier\u00f2 dalla parte degli Stati Uniti.\nNel complesso, i rapporti di amicizia con l'Unione Sovietica prima e gli Stati Uniti poi permisero alla Somalia di Barre di costruire il pi\u00f9 grosso esercito di tutta l'Africa.\nParallelamente all'esercito, la Somalia di Barre svilupp\u00f2 anche la Marina e, soprattutto, l'Aeronautica.\nQuesta crescita della potenza militare coincise con la nascita dei primi movimenti di opposizione al regime di Barre, spesso su base tribale, come il Movimento Nazionale della Somalia (Somali National Movement, SNM), guidato dalla cabila Isaaq. Ma spesso queste organizzazioni di dissidenti erano guidate da ufficiali dell'Esercito Nazionale. Ne sono esempi il Fronte Democratico per la Salvezza della Somalia (Somali Salvation Democratic Front, SSDF) la cui base era la cabila dei Migiurtini ed era capitanato dal futuro Presidente somalo Abdullahi Yusuf Ahmed, ex colonnello ed eroe nella guerra dell'Ogaden, e soprattutto il Congresso della Somalia Unita della cabila Hauia, guidato dal generale Mohammed Farah Aidid.\nLo sforzo di queste formazioni era volto a destabilizzare il regime e ci riuscirono, dando inizio a una sanguinosa rivolta armata contro le forze governative, che si risolse nella cacciata di Siad Barre, fuggito dalla Somalia il 26 gennaio 1991.\nCon la deposizione di Barre inizi\u00f2 la Guerra civile in Somalia, che fece cadere la Somalia nel caos, in assenza completa di un governo centrale e di strutture istituzionali. Le Forze armate somale si disintegrarono rapidamente e nel vuoto di potere conseguitone il controllo sul paese fu conteso tra vari signori della guerra.\nStato attuale.\nNel 2004 nacque il Governo federale di transizione e il suo Presidente Abdullahi Yusuf Ahmed pose subito tra i suoi obiettivi la ricostituzione delle Forze Armate. Dopo la sconfitta dell'Unione delle corti islamiche, avvenuta tra dicembre 2006 e gennaio 2007, fu raggiunto un accordo tra il governo e i signori della guerra per il disarmo delle milizie e per permettere ai miliziani che volessero di entrare nel nuovo esercito somalo. Nel 2009 la Somalia ha completato la ricostruzione dell'Esercito e della Polizia, ed ha anche iniziato a ricostituire l'Aeronautica e la Marina. Il ripristino di queste ultime procede ancora oggi e con una considerevole velocit\u00e0.\nNell'ottobre 2011 \u00e8 iniziata l'Operazione Linda Nchi, un'operazione militare coordinata degli eserciti di Somalia e Kenya finalizzata a contrastare l'organizzazione terroristica islamica Al-Shabaab, gruppo di insorti che tra il 2009 e il 2010 aveva preso il controllo di buona parte della Somalia meridionale. L'operazione \u00e8 guidata dall'Esercito somalo, mentre quello keniota svolge un compito di supporto Nel giugno 2012, le truppe keniote furono formalmente integrate nell'AMISOM.\nIl 12 settembre 2012 viene eletto dal parlamento un nuovo governo con a capo Hassan Sheikh Mohamoud.\nEconomia.\nLa Somalia \u00e8 uno dei paesi pi\u00f9 poveri del mondo; in sostanza, essa dipende quasi totalmente dagli aiuti umanitari. Nel 2001 l'indice di sviluppo umano (ISU) calcolato dal National Human Deplovment Report, \u00e8 stato di 0,284; questo dato posiziona la Somalia tra le 5 nazioni meno sviluppate nel mondo. Tuttavia non ci sono stime aggiornate. Sono presenti sul territorio anche alcuni piccoli giacimenti di petrolio.\nL'ISU ha comunque fatto registrare un lieve miglioramento negli ultimi anni. L'economia si basa soprattutto sull'allevamento nomade e sulla produzione agricola. Le rimesse degli emigranti che giungono in Somalia ogni anno vanno dai 300 ai 500 milioni di dollari.\nTrasporti.\nIl 50% circa dei somali ha mantenuto il tradizionale stile di vita nomade e il dromedario come principale mezzo di trasporto. I trasporti su ruote non sono, di conseguenza, molto sviluppati. Complessivamente, la rete stradale conta circa 6.199 chilometri. Non esistono autostrade, n\u00e9 ferrovie.\nLa compagnia aerea nazionale \u00e8 stata la Somali Airlines dal 1964 fino al 1991 con lo scoppio della Guerra Civile Somala. Lo scalo principale \u00e8 l'Aeroporto Internazionale Aden Adde di Mogadiscio.\nTurismo.\nIl paese dispone certamente di risorse che potrebbero essere valorizzate, come le grandissime spiagge bianche sull'Oceano Indiano, l'ambiente incontaminato delle isole Bagiuni e le vaste distese di savana. Con la fine del conflitto nel 2011-2012 molti turisti, provenienti soprattutto dalle comunit\u00e0 somale all'estero, sono tornati nel paese ed allo stesso tempo si \u00e8 registrata una piccola presenza di turisti occidentali nel nord della Somalia.\nComunicazioni.\nLa partecipazione dei somali a internet \u00e8 in costante aumento, prevalentemente da parte dei somali espatriati all'estero. I siti internet somali, che fino a qualche anno fa erano una ventina, sono diventati parecchie centinaia, a dispetto della scomparsa della Somalia dalla scena internazionale.\nLa maggior parte dei siti somali sono in lingua somala e inglese, ma non \u00e8 raro trovare siti o pagine in arabo o in italiano. Oltre all'attualit\u00e0 trovano molto spazio le sezioni dedicate alla letteratura e alla poesia somala. Anche la tradizione orale somala \u00e8 molto presente in internet, in particolare grazie a YouTube o all'uso di file audio.\nNonostante la difficile situazione interna operano alcune emittenti, fra le quali spicca per tradizione e seguito Radio Mogadiscio.\nAmbiente.\nSolo lo 0,3% del territorio appartiene formalmente ad aree naturali protette, ma non esiste un reale controllo ambientale.\nRifiuti tossici.\nLa Somalia, come altri stati del terzo mondo come Haiti e Mozambico, \u00e8 stata utilizzata da gruppi criminali come discarica di rifiuti speciali e scorie radioattive estremamente pericolosi e altrettanto costosi da smaltire legalmente. Svariati rifiuti pericolosi furono gettati in mare al largo delle coste somale e centinaia di essi, dopo lo tsunami del 2005 (anno dal quale si diffusero patologie riconducibili all'inquinamento), si arenarono sulle spiagge del paese, mentre altri furono probabilmente seppelliti nelle fondamenta delle costruzioni del programma umanitario italiano per la Somalia.\nSecondo un'inchiesta uno di questi gruppi criminali era costituito da alcuni italiani tra i quali Giancarlo Marocchino, trasportatore e uomo di fiducia dell'esercito italiano a Mogadiscio, Guido Garelli, Ezio Scaglione, ex console onorario della Somalia, e dall'allora presidente somalo Ali Mahdi Mohamed, oltre che come complici vari industriali del Nord Italia. La giornalista italiana Ilaria Alpi e l'operatore di ripresa Miran Hrovatin furono probabilmente uccisi a Mogadiscio perch\u00e9 stavano redigendo un servizio su tali attivit\u00e0. Poche ore prima dell'omicidio effettuarono, a Bosaso, un'intervista a uno dei capi del gruppo armato al comando della Shifco, azienda somala alla quale lo stato italiano aveva donato dei pescherecci i quali furono usati molto probabilmente anche per il trasporto dei rifiuti oltre che, secondo un'inchiesta del 2003 dell'Onu, per il traffico d'armi tra Monzer al-Kassar e delle milizie somale, armi che sarebbero state pagate con permessi per scaricare i rifiuti tossici. Al-Kassar sarebbe infatti stato in contatto con Nickolas Bizzio, imprenditore italo-americano ora residente a Lugano, il quale si sarebbe occupato della facciata legale di un traffico di rifiuti verso il Mozambico e di andare a cercare i rifiuti tossici stabilendo contatti con gli Stati Uniti.\nCultura.\nCucina.\nLa cucina della Somalia, che varia da regione a regione, \u00e8 una combinazione di diverse influenze culinarie. \u00c8 il prodotto della ricca tradizione commerciale della Somalia. Nonostante la variet\u00e0, un elemento unisce le varie tradizioni culinarie regionali: tutto il cibo viene servito halal. Non ci sono quindi piatti di carne di maiale, l'alcool non viene servito, non viene mangiato nulla che contenga sangue. Il Qaddo ovvero il pranzo \u00e8 spesso assai elaborato.\nDiverse variet\u00e0 di \"bariis\" (riso), il pi\u00f9 popolare \u00e8 probabilmente quello basmati, di solito fungono da piatto principale. Vengono utilizzate diverse spezie tra cui il cumino, il cardamomo, i chiodi di garofano, la cannella e la salvia per aggiungere aromi ai diversi piatti di riso. I somali servono la cena non prima delle 21:00. Durante il Ramadan, la cena viene spesso servita dopo la preghiera Tarawih; a volte anche alle 23:00.\n'Xalwo' (halva) \u00e8 un dolcetto popolare consumato nei giorni di festa, come le celebrazioni di Eid o i ricevimenti di nozze. \u00c8 composto da amido di mais, zucchero, polvere di cardamomo, polvere di noce moscata e burro chiarificato. Talvolta vengono aggiunti anche arachidi per migliorarne la consistenza e il sapore. Dopo i pasti, le case vengono tradizionalmente profumate usando franchincenso (lubaan) o l'incenso (cuunsi), che viene preparato all'interno di un bruciatore di incenso chiamato dabqaad.\nMusica.\nLa Somalia ha un ricco patrimonio musicale incentrato sul folklore tradizionale somalo. A prima vista, la musica somala potrebbe essere confusa con quella delle regioni vicine come l'Etiopia, il Sudan o la penisola arabica, ma fondamentalmente \u00e8 riconoscibile dai suoi brani e stili unici. Le canzoni somale sono generalmente il prodotto della collaborazione tra parolieri (midho), cantautori (laxan) e cantanti (codka o \"voce\"). Il cantante canadese K\u2019naan, che ha cantato la canzone Wavin\u2019 Flag per i Mondiali di Calcio 2010, \u00e8 di origine somala.\nLetteratura.\nGli studiosi somali hanno prodotto per secoli numerosi esempi notevoli di letteratura islamica che vanno dalla poesia all'Hadith. Con l'adozione dell'alfabeto latino nel 1972 come ortografia standard della nazione, numerosi autori somali contemporanei hanno anche pubblicato romanzi, alcuni dei quali hanno ricevuto consensi in tutto il mondo. Di questi scrittori moderni, Nuruddin Farah \u00e8 il pi\u00f9 celebre. Libri come \"From a Crooked Rib\" e \"Links\" sono considerati importanti opere letterarie, che hanno valso a Farah, tra gli altri riconoscimenti, il premio internazionale Neustadt per la letteratura del 1998. Faarax M.J. Cawl \u00e8 un altro eminente scrittore somalo famoso per il suo romanzo scritto durante l'era Derviscio, \"Ignorance is the enemy of love\".\nSport.\nLa Somalia ha partecipato alle Olimpiadi estive negli anni 1972, 1984, 1988, 1996, 2000, 2004, 2008, 2012.\nBench\u00e9 il risultato sportivo sia stato negativo (arriv\u00f2 ultima nella sua batteria di qualificazione), ha avuto una certa risonanza il caso di Saamiya Yusuf Omar, che corse i 200 m alle Olimpiadi del 2008 a Pechino e attir\u00f2 l'attenzione del pubblico e della stampa. La vita dell'atleta, morta nel 2012 a seguito del naufragio del barcone di clandestini con il quale cercava di raggiungere l'Italia, \u00e8 protagonista del romanzo \"Non dirmi che hai paura\" di Giuseppe Catozzella.\nDi origine somala \u00e8 il mezzofondista Mohamed Farah, di nazionalit\u00e0 britannica, che gareggia per il Regno Unito.\nTradizioni.\nSecondo un rapporto UNICEF del 2013 la Somalia si trova ad avere il pi\u00f9 alto numero di incidenza di mutilazioni genitali femminili nel mondo (il 98% di tutte le donne del paese)."}
{"id": "704452", "revid": "1305772", "url": "https://it.wikipedia.org/wiki?curid=704452", "title": "Mione", "text": "Mione (\"Mion\" in friulano) \u00e8 una frazione di 130 abitanti del comune di Ovaro (UD), nel Canale di Gorto che fa parte della Carnia. Sorge a 710 a mezzacosta del monte Col Gentile alla destra del torrente Degano.\nStoria.\nLe prime notizie scritte risalgono al 15 giugno 1185 quando Odolrico detto Gusetto, Strabo e Vecellone genero di Giovanni da Mione ebbero delle concessioni da parte di Domenico abate di Moggio. Fino al 1871 \u00e8 stato comune autonomo.\nMonumenti e luoghi d'interesse.\nIn paese si trova la chiesa di Sant'Antonio Abate, con il coro trecentesco affrescato nel Cinquecento del pittore Pietro Fuluto. La navata \u00e8 stata ingrandita negli anni venti e la chiesa restaurata dopo il terremoto del 1976. La chiesa di Mione viene menzionata per la prima volta il 26 luglio 1382 quando Odorico del fu Guargendo di Mione concedeva dei benefici alla chiesa stessa.\nNel paese si trova anche il \"palazzo Micoli Toscano\" (detto anche \"palazzo delle cento finestre\") con accanto il settecentesco fienile detto \"il stalon\".\nAltro luogo d'interesse per tradizione popolare \u00e8 la \"C\u00e0 Gioiosa\", gestita dalla parrocchia della comunit\u00e0 di S.Pio X di Udine, essa ospita gruppi in vacanza di ogni genere.\nAll'esperienza del gruppo giovanile di San Pio X (quasi 500 ragazzi hanno frequentato la Ca' Gioiosa in occasione dei campi estivi ed invernali fra il 1977 e il 1996) \u00e8 dedicato anche un .\nDa Mione sale una pista forestale (\"la Stentaria\") fino in localit\u00e0 Passo della Forcella (\"Insomp il Crist\") e da l\u00ec si scende a Lateis (comune di Sauris), oppure si prende il sentiero fino al Col Gentile (2076 m s.l.m.)\nSociet\u00e0.\nTradizioni e folclore.\nA Mione si pratica ancora il \"trai das cidules\". Il rito consiste nel lancio di rotelle di legno infuocate. A Mione si svolge la sera del 16 gennaio, vigilia della festa di Sant'Antonio. I giovani maggiorenni del paese salgono su un'altura e, dopo avere acceso il fuoco, lanciano nella notte le \"cidules\" accompagnate da una \"raganiza\" (frasi melodiche ritmate) dedicata ad ogni nubile e ad ogni celibe del paese e ai loro eventuali amori.\nUn'altra tradizione importante nella cultura mionese \u00e8 la benedizione dei fiori, rito svolto nell'ultima domenica di giugno.\nToponomastica.\nNel territorio di Mione esistono tre montagne: la \"mont da Mion\" (sopra il paese fino a Insomp il Crist), la \"mont di Mie\u00e7\" (tra i torrenti Miozza e Ri\u00f9 d'Arcja e fino alla cima del Col gentile) e la \"Mont di Prences\" (sulla destra orografica della Miozza fino al monte Navidrugn).\nI toponimi pi\u00f9 importanti della zona di Mione sono:\nNelle vicinanze del centro abitato: Trament, Sot il Bencul, Sorasines, Gl\u00e8ria, Ravi\u00e8sties, Sot Cj\u00e0ses, Sot il Pal\u00e0\u00e7, Broval\u00e0ns, Torcjal\u00ecns, Fusies, Pala, Somp Pala, Cjamp\u00f2n.\nSulla Mont da Mion: P\u00fbr, B\u00e8ncul, Ramacj\u00e8u, Vi\u00e8ltres, Fontana dal Neri, Clap\u00eat, Cjad\u00ecns di Davasta, Salt\u00e8l, Mud\u00e0ndes, Ble\u00f2ns, Pic\u00eat, Puscher\u00f2nes, J\u00e8rbes da Mont, Na\u00earis, Lun\u00f2ns, Cj\u00e8bia, Fontana, Malv\u00e0ndies, Codes, Busan\u00e8ces, Spr\u00f9c di An\u00f9ta, Propol\u00f2mp, Starp\u00eat, Da p\u00e8 dai Pr\u00e2ts.\nSulla Mont di Mie\u00e7: Val\u00ecnia.\nSulla Mont di Prences: Ver\u00e0gnes, Cjan\u00e0ia, Plans, Bosc Mart\u00ecn."}
{"id": "704454", "revid": "729019", "url": "https://it.wikipedia.org/wiki?curid=704454", "title": "Assedio del Forte d'Ampola", "text": "L'assedio del Forte d'Ampola fu tenuto dal Corpo volontari italiani comandato da Giuseppe Garibaldi, fra il 16 ed il 19 luglio 1866, e si concluse con la conquista della importante posizione austriaca che chiudeva la via della val di Ledro, verso Trento.\nContesto.\nAllo scoppio della terza guerra di indipendenza, il 23 giugno 1866, ai volontari di Giuseppe Garibaldi, del Corpo volontari italiani, venne comandato di controllare il lungo fronte che divideva la Lombardia dall'Alto Adige e dal Trentino, principalmente attraverso tre vie di penetrazione: il passo dello Stelvio, a nord, il passo del Tonale, al centro, il lago d'Idro, a sud, dove lo stesso generale Garibaldi aveva compito di guidare il grosso dei volontari a penetrare verso Trento (battaglia di Bezzecca).\nL'avanzata garibaldina nel Trentino.\nFra il lago d'Idro e il lago di Garda, il confine passava poco a nord del primo, lungo il corso del Caffaro. Da l\u00ec, verso nord si estendono le valli Giudicarie che, lungo il corso del fiume Chiese, consentivano di liberare il lato orientale del passo del Tonale, ovvero scendere su Trento. Fra i due laghi, d'altra parte, non esisteva altra strada percorribile con artiglierie e la sponda orientale del lago di Garda, d'altra parte, era tenuta dalle fortezze di Verona e dalla superiorit\u00e0 navale austriaca.\nIl 3 luglio Garibaldi aveva conquistato prima la forte posizione sul Monte Suello (battaglia di Monte Suello) (nei combattimenti lo stesso generale era stato ferito alla coscia e si muoveva in carrozza), poi i paesi della valle del Chiese (Lodrone, Darzo e Storo sino a Condino), mentre l'avanguardia garibaldina si install\u00f2 a Cimego, col suo ponte sul Chiese, circa 20\u00a0km a nord del Caffaro.\nL\u00ec aveva sostenuto un importante assalto austriaco, poi rientrato sulle posizioni di partenza (battaglia di Condino).\nL'azione di aggiramento austriaca aveva reso chiaro il rischio di proseguire verso nord, lungo le valli Giudicarie, senza prima aver assicurato il fianco destro ed aver neutralizzato il forte di Ampola.\nD'altra parte, la presa del forte avrebbe aperto una via alternativa verso Trento: la val di Ledro che, attraverso Tiarno e Bezzecca, porta dal lago di Ledro sino al lago di Garda, consentendo di agganciare (o aggirare) i forti di Riva del Garda, poco pi\u00f9 lontano (cfr. Invasione del Trentino (Garibaldi - 1866)).\nL'inizio dell'assedio.\nGaribaldi si avvalse nelle operazioni di smantellamento del forte dell'aiuto del generale Ernesto Haug, comandante la 1\u00aa brigata volontari italiani (2\u00ba Reggimento Volontari Italiani e 7\u00ba reggimento). La notte del 16 luglio veniva dunque posto l'assedio al forte da parte delle compagnie del 7\u00ba reggimento del colonnello Luigi La Porta mentre il 2\u00ba Reggimento marciando dalla Val Vestino, attraverso la valle di Lorina, cercava di penetrare alle spalle del nemico. Il forte posto poco sopra Storo era un ridotto armato di due cannoni per battere la strada proveniente da Storo verso la val d'Ampola. La guarnigione era costituita da circa 4 ufficiali, e da poco pi\u00f9 di 200 soldati, ovvero la guarnigione pi\u00f9 una compagnia di cacciatori tirolesi col\u00e0 rifugiata il 15 luglio.\nIl forte era chiuso in una gola circondate dalle alture circostanti: da cima Spessa, posta a meridione del forte, veniva effettuato il bombardamento italiano. Il 17 si aggiunse una seconda batteria a Rocca Pagana, a settentrione. Il 19 una terza batteria era in apprestamento su Monte Ginello, a circa 500 passi dal forte.\nNel frattempo i fucilieri italiani, annidatisi sugli speroni all'intorno, tenevano costantemente sotto tiro il forte, tanto che l'intera guarnigione si teneva asserragliata nella casamatta.\nAssalti e sortite.\nIl 17 luglio un gruppo di 20 volontari tentarono un assalto con il conte tenente Carlo Galleasso in testa, con la sciabola in pugno, nonostante fosse ferito, l'assalto non fu portato a termine per l'evidente difficolt\u00e0: le batterie austriache, infatti, non potevano cannoneggiare verso le alture, ma battevano assai bene le vie di accesso al forte. A sera una pattuglia di 11 austriaci uscita in perlustrazione venne intercettata dagli italiani comandati dal conte tenente Carlo Galleasso, che per l'eroismo dimostrato in questi giorni, fu insignito della medaglia d'argento al valor militare.\nNel frattempo i volontari avevano gi\u00e0 raggiunto la media val di Ledro che venne occupata dopo la battaglia di Pieve di Ledro, poco oltre Bezzecca, il 18 luglio.\nLa resa del forte.\nIl 19 luglio, dopo tre giorni di bombardamento, il forte aveva subito gravi danni e numerosi erano i feriti da schegge di granata. La numerosa truppa, inoltre, era compressa nella casamatta in condizioni sanitarie decisamente degradate.\nAlle tre del pomeriggio giunse un parlamentare che comunic\u00f2 i complimenti da parte di Garibaldi, mostr\u00f2 all'austriaco la numerosa truppa che circondava il forte, assicur\u00f2 che il forte non sarebbe stato preso d'assalto, ma distrutto dalle artiglierie e, infine, diede informazione e prova che l'intera val di Ledro era stata occupata dai volontari garibaldini.\nI quattro ufficiali concordarono quindi di consegnare il forte: gli ufficiali conservarono la sciabola ed alla truppa che discendeva, prigioniera, la strada di Storo i garibaldini riversarono insulti e fischi.\nConseguenze.\nI garibaldini avevano cos\u00ec garantita la libera percorrenza sulla strada che dal lago d'Idro portava a Bezzecca nella val di Ledro, e furono in grado di sostenere, due giorni dopo, l'assalto austriaco nella battaglia di Bezzecca."}
{"id": "704455", "revid": "161374", "url": "https://it.wikipedia.org/wiki?curid=704455", "title": "Gestione della catena di fornitura", "text": ""}
{"id": "704458", "revid": "1573940", "url": "https://it.wikipedia.org/wiki?curid=704458", "title": "Archaeospheniscus lopdelli", "text": "Il pinguino di Lopdell (Archaeospheniscus lopdelli ) \u00e8 un uccello estinto della famiglia degli Sfeniscidi.\nQuesto pinguino \u00e8 il pi\u00f9 piccolo del suo genere."}
{"id": "704461", "revid": "1005847", "url": "https://it.wikipedia.org/wiki?curid=704461", "title": "Ministero delle comunicazioni", "text": "Il Ministero delle comunicazioni \u00e8 stato un dicastero del Governo Italiano cui erano attribuiti funzioni e compiti in materia di poste, telecomunicazioni, reti multimediali, informatica, telematica, radiodiffusione sonora e televisiva, tecnologie innovative applicate al settore delle comunicazioni (art. 32-\"bis\", decreto legislativo 30 luglio 1999, n. 300).\nA partire dal Governo Berlusconi IV \u00e8 stato accorpato al Ministero dello sviluppo economico.\nStoria.\nIl ministero fu istituito il 12 dicembre 1944 dal Governo Bonomi III con il nome di Ministero delle poste e delle telecomunicazioni, per effetto dello scioglimento del vecchio Ministero delle poste e telegrafi (ribattezzato \"Ministero delle comunicazioni\" durante il Governo Mussolini). Al contrario del vecchio dicastero, il ministero mantenne solo le competenze sulle comunicazioni, laddove le competenze sulle vie di comunicazione ordinarie (strade e ferrovie) furono assegnate al neocostituito Ministero dei trasporti.\nNel 1992 intervenne la riforma delle telecomunicazioni, con la quale i servizi di telecomunicazioni e quelli telefonici passarono da una gestione statale diretta al settore delle partecipazioni statali per essere in seguito riorganizzate nella nuova societ\u00e0 Telecom Italia S.p.A., proprio nell'estate del 1994. La riorganizzazione del Ministero avvenne con la Legge 29 gennaio 1994, n.71.\nNel 1997 l'Amministrazione autonoma delle poste e dei telegrafi incardinata presso il Ministero venne scorporata e trasformata in un ente pubblico economico e successivamente nella Societ\u00e0 per Azioni (a partecipazione interamente statale) delle Poste Italiane. In quell'anno, il nome del dicastero venne modificato in Ministero delle comunicazioni. La riforma Bassanini di cui al d.lgs. 300/1999 prevedeva il suo accorpamento al Ministero delle attivit\u00e0 produttive, ma il Governo Berlusconi II decise di modificare ulteriormente la normativa, mantenendolo autonomo.\nInfine, con la legge finanziaria del 2008, il Governo Prodi II decise di riformare ulteriormente la disciplina relativa all'organizzazione dei ministeri; la riforma fu attuata dal Governo Berlusconi IV e il Ministero delle Comunicazioni venne accorpato al Ministero dello sviluppo economico (nuovo nome assunto dal precedente Ministero delle attivit\u00e0 produttive), cui \u00e8 stato aggiunto il dipartimento delle comunicazioni.\nOrganizzazione.\nIl Ministero delle Comunicazioni era cos\u00ec organizzato:\nSegretariato Generale\nOrgani Interni\nI ministri delle Comunicazioni.\nL'elenco comprende i nominativi dei Ministri che ressero il dicastero delle comunicazioni, delle poste e delle telecomunicazioni, a far data dal 1946.\nInoltre, \u00e8 possibile accedere all'elenco dei Ministri delle poste e Telegrafi del Regno d'Italia (1889-1929), nonch\u00e9 dei Ministri delle comunicazioni, sempre del Regno d'Italia (1929-1944). Da notare che il dicastero muta nome nel 1944 per prendere quello di Ministero delle poste e delle telecomunicazioni."}
{"id": "704465", "revid": "339392", "url": "https://it.wikipedia.org/wiki?curid=704465", "title": "Hudorovic", "text": ""}
{"id": "704466", "revid": "1305772", "url": "https://it.wikipedia.org/wiki?curid=704466", "title": "Zack e Cody", "text": ""}
{"id": "704471", "revid": "729019", "url": "https://it.wikipedia.org/wiki?curid=704471", "title": "Battaglia di Condino", "text": "La battaglia di Condino, del 16 luglio 1866, fu un episodio del teatro del Trentino della terza guerra di indipendenza italiana, e consistette in un tentativo austriaco di alleggerire la pressione dei volontari di Giuseppe Garibaldi verso il forte di Ampola ed i forti di Lardaro, che sbarravano, rispettivamente, la via di Riva del Garda e Tione.\nContesto.\nAllo scoppio della terza guerra di indipendenza, il 23 giugno 1866, ai volontari di Giuseppe Garibaldi, del Corpo Volontari Italiani, venne comandato di controllare il lungo fronte che divideva la Lombardia dall'Alto Adige e dal Trentino, principalmente attraverso tre vie di penetrazione: il Passo dello Stelvio, a nord, il Passo del Tonale, al centro, il lago d'Idro, a sud, dove lo stesso Garibaldi aveva compito di guidare il grosso dei volontari a penetrare verso Trento (battaglia di Bezzecca).\nL'avanzata garibaldina in Trentino.\nFra il lago d'Idro e il lago di Garda, il confine passava poco a nord del primo, lungo il corso del Caffaro. Da l\u00ec, verso nord si estendono le valli Giudicarie che, lungo il corso del fiume Chiese ed attraverso Sarnico, consentivano di liberare il lato orientale del passo del Tonale, ovvero scendere su Trento. Fra i due laghi, d'altra parte, non esisteva altra strada percorribile con artiglierie e la sponda orientale del lago di Garda, d'altra parte, era tenuta dalle fortezze di Verona e dalla superiorit\u00e0 navale austriaca.\nGi\u00e0 il 25 giugno Garibaldi aveva fatto occupare le posizioni di confine, ricevette dal generale La Marmora l'ordine di ritirarsi all'estremit\u00e0 sud-occidentale del lago, a coprire la ritirata italiana dopo la sconfitta alla battaglia di Custoza.\nIl 3 luglio Garibaldi era ripassato all'offensiva, conquistando prima la forte posizione con la Battaglia di Monte Suello (nei combattimenti lo stesso generale era stato ferito alla coscia e si muoveva in carrozza), poi i paesi della Valvestino e della valle del Chiese: (Lodrone, Darzo e Storo sino a Condino); mentre l'avanguardia garibaldina si install\u00f2 a Cimego, col suo ponte sul Chiese, circa 20\u00a0km a nord del Caffaro.\nLe premesse della battaglia.\nLa via era ora ostruita da due complessi fortificati austriaci: i cosiddetti forti di Lardaro, a nord lungo il fiume Chiese ed il Forte di Ampola, ad ovest subito sopra Storo verso la Val di Ledro.\nLa reazione austriaca appariva fiacca ma, in effetti, l'ottimo generale generale Franz Kuhn von Kuhnenfeld stava preparando una controffensiva aggirante da nord, da Lardaro lungo il Chiese, e da Sud, sul fianco destro garibaldino, da Bezzecca e la Val di Ledro, gi\u00f9 dal Forte di Ampola. Si trattava di impedire al Garibaldi di consolidare le posizioni o, perlomeno, di scompaginarne le file per ritardare l'avanzata.\nLa battaglia: la ritirata da Cimego.\nIl 16 luglio la prima colonna austriaca del colonnello Bruno von Montluisant, procedendo per il fondovalle, si present\u00f2 davanti al ponte sul Chiese poco sopra Cimego, difeso dalla brigata garibaldina del Nicotera. Contestualmente reparti austriaci bersagliavano il ponte dalla montagna e dalla riva sinistra del Chiese, da cui avevano sloggiato le sentinelle italiane. Quando venne dato l'assalto al ponte la brigata garibaldina si trovava cos\u00ec in posizione assai svantaggiosa. \nPer la verit\u00e0, gli effettivi a disposizione erano rilevanti, ma ripetuti attacchi non riuscirono ad allontanare il nemico dalla sponda sinistra del Chiese, mentre il fitto fuoco dalla montagna non consentiva di riorganizzare i reparti. I volontari ripiegarono, contando numerose perdite (il maggiore Agostino Lombardi) e prigionieri.\nSulla destra una seconda colonna austriaca guidata dal tenente colonnello Heribert H\u00f6ffern von Saalfeld, sempre da Lardaro, risal\u00ec la montagna alle spalle di Cimego per raggiungere la retrostante val Giulis e prendere gli italiani alle spalle. Cosa che avvenne verso le 11: von Saalfeld sloggi\u00f2 a colpi di artiglieria i volontari asserragliati a Castel Condino, sopra Cimego, e un altro reparto venne scacciato dalle sue posizioni sulla sella del monte gi\u00f9 fino alla val Giulis.\nLa brigata del Nicotera venne, quindi, fatta ripiegare sul paese subito a sud, Condino, dove venne raggiunta da rinforzi provenienti da Storo e da Darzo e dallo stesso Garibaldi che prese a riorganizzarla.\nLa battaglia: la difesa di Storo.\nIntanto una terza colonna austriaca del maggiore Philipp Graf Gr\u00fcnne, proveniente da Bezzecca in Val di Ledro aveva raggiunto il Passo di Monte Giovo, da dove dominavano la vallata del Chiese, occupata dai garibaldini.\nPreso posizione in prossimit\u00e0 della chiesetta di San Lorenzo, prese a cannoneggiare la strada da Storo verso Condino. Nel frattempo, un distaccamento, inerpicatosi sulla montagna detta Rocca Pagana, dalla quale si domina tutta la vallata, ne sloggiava le pattuglie italiane e batteva le vie di Storo e perfino il Quartier generale garibaldino.\nIl momento era critico: Garibaldi, che aveva finalmente ripreso il comando delle operazioni, pot\u00e9, dirigere il fuoco di batteria contro la colonna di San Lorenzo, mentre la grande superiorit\u00e0 numerica degli Italiani imped\u00ec alla terza colonna austriaca di portare un assalto.\nLa battaglia: esito.\nL'azione di accerchiamento era fallita e gli austriaci non avevano forze sufficienti ad inseguire gli italiani gi\u00f9 per il Chiese. La strada per Trento contava ancora troppe posizioni forti e luoghi adatti alla battaglia perch\u00e9 gli austriaci gettassero una parte importante delle proprie forze in una singola battaglia.\nA Condino e Storo, infine, Garibaldi poteva sempre contare su una grande superiorit\u00e0 numerica, in larga misura non ancora entrate in combattimento.\nIl comandante del Trentino, generale von Kuhn, ordin\u00f2 quindi alle tre colonne di riguadagnare le posizioni di partenza.\nLa durezza dello scontro \u00e8 testimoniata dalla decisione della sanit\u00e0 di Brescia, il 17 luglio, di allestire nelle chiese di Anfo, Lavenone e Vestone ospedali militari. I feriti venivano trasferiti a Brescia, Sal\u00f2, Odolo e Vobarno.\nConseguenze.\nL'azione di aggiramento austriaca aveva reso chiaro il rischio di proseguire verso nord, lungo le valli Giudicarie, senza prima aver assicurato il fianco destro ed aver neutralizzato il forte di Ampola.\nGaribaldi si apprest\u00f2, quindi, all'assedio del forte, iniziando un'avanzata che costrinse gli austriaci alla battaglia di Bezzecca."}
{"id": "704475", "revid": "599013", "url": "https://it.wikipedia.org/wiki?curid=704475", "title": "Pertosse", "text": "La pertosse, nota anche come tosse dei 100 giorni, \u00e8 una malattia infettiva batterica altamente contagiosa. Inizialmente i sintomi sono solitamente simili a quelli del raffreddore comune, presentandosi con un naso che cola, febbre e tosse lieve a cui seguono settimane caratterizzate da attacchi pi\u00f9 forti. A seguito di un attacco di tosse, si pu\u00f2 ascoltare un suono acuto o un gemito quando la persona inspira. La tosse pu\u00f2 durare per 10 o pi\u00f9 settimane, da qui la definizione \"tosse dei 100 giorni\". Una persona pu\u00f2 avere una tosse cos\u00ec forte che arriva fino a vomitare, alla frattura delle coste o a sperimentare una grande stanchezza per lo sforzo. I bambini con una et\u00e0 inferiore all'anno possono presentarsi con poca o nessuna tosse e invece avere periodi in cui non riescono a respirare. Il periodo di tempo che intercorre tra l'infezione e la comparsa dei sintomi \u00e8 di solito variabile tra i sette e i dieci giorni. La malattia pu\u00f2 verificarsi anche in coloro che sono stati vaccinati, ma in questo caso i sintomi sono in genere pi\u00f9 lievi.\nLa pertosse \u00e8 causata dal batterio gram-negativo e cocco-bacillo \"Bordetella pertussis\". Si tratta di una malattia che si diffonde facilmente per via aerea attraverso tosse e starnuti di una persona infetta. Le persone risultano infettive dall'inizio dei sintomi fino a circa tre settimane dalla fine delle crisi di tosse. I casi trattati con antibiotici non risultano pi\u00f9 infettivi dopo cinque giorni. La diagnosi viene formulata prelevando un campione preso dal naso e dalla gola e analizzandolo grazie alla reazione a catena della polimerasi o mettendolo in coltura.\nLa prevenzione avviene principalmente con la vaccinazione, grazie al vaccino della pertosse. L'immunizzazione iniziale \u00e8 raccomandata tra le sei e otto settimane di et\u00e0, con quattro dosi da somministrare nei primi due anni di vita. Il vaccino diventa meno efficace nel tempo e sono pertanto raccomandate ulteriori dosi per i bambini pi\u00f9 grandi e gli adulti. Gli antibiotici possono essere utilizzati per prevenire la malattia in coloro che sono stati esposti e che sono a rischio di contrarre una condizione grave. In quelli con la malattia, il trattamento antibiotico risulta utile se iniziato entro tre settimane dopo i sintomi iniziali, altrimenti risulta poco efficace nella maggior parte delle persone. Nei bambini con meno di un anno di et\u00e0 e tra le donne in stato di gravidanza gli antibiotici vengono raccomandati entro sei settimane dall'inizio dei sintomi. Gli antibiotici utilizzati includono l'eritromicina, l'azitromicina o il trimetoprim/sulfametossazolo. Prove a sostegno dell'efficacia dei farmaci per la tosse sono scarse. Molti bambini di meno di un anno di et\u00e0 richiedono l'ospedalizzazione.\nSi stima che circa 16 milioni di persone nel mondo siano infettate ogni anno. La maggior parte dei casi si verificano nel mondo in via di sviluppo e le persone di tutte le et\u00e0 possono essere colpite. Nel 2013, la pertosse ha causato 61.000 decessi, in calo dai 138.000 decessi registrati nel 1990. Quasi il 2% dei bambini infetti con meno di un anno di et\u00e0 muore. Epidemie di pertosse sono state descritte per la prima volta nel XVI secolo. Il batterio che causa l'infezione \u00e8 stato scoperto nel 1906 e il vaccino \u00e8 disponibile a partire dal 1940.\nStoria.\nIl \"B. pertussis\" \u00e8 stato scoperto nel 1906 da Jules Bordet e Octave Gengou, i quali svilupparono anche il primo vaccino. Gli sforzi per sviluppare un vaccino a cellula intera inattivato cominciarono subito dopo la scoperta del batterio. Nel 1920, Louis Sauer perfezion\u00f2 il vaccino durante il suo lavoro all'Evanston Hospital. Nel 1925, il medico danese Thorvald Madsen fu il primo a testare il vaccino a cellula intera su larga scala. Madsen lo utilizz\u00f2 per controllare le epidemie nelle Isole Faroe nel Mare del Nord.\nNel 1942, gli scienziati statunitensi Grazia Eldering, Loney Gordon e Pearl Kendrick combinarono il vaccino contro la pertosse a cellula intera con le tossine della difterite e del tetano per generare la prima combinazione di vaccini, denominata \"DTP\". Per ridurre al minimo gli effetti collaterali frequenti causati dal componente della pertosse, lo scienziato giapponese Yuji Sato svilupp\u00f2 un vaccino acellulare costituito da emoagglutinine purificate secrete dal \"B. pertosse\". Questo vaccino \u00e8 stato utilizzato in Giappone a partire dal 1981. Le versioni successive del vaccino acellulare in altri paesi consistevano di componenti definiti aggiuntivi del \"B. pertosse\" e sono stati spesso parte del vaccino combinato DTaP.\nEpidemiologia.\nIn tutto il mondo, la pertosse colpisce circa 48,5 milioni di persone ogni anno. Nel 2013, la malattia ha causato 61.000 decessi, un dato in forte diminuzione dai 138.000 registrati nel 1990. Tuttavia, il numero \u00e8 ancora elevato vista la copertura con i vaccini DTP e DTaP. La pertosse \u00e8 una delle principali cause di morti prevenibili con vaccini in tutto il mondo. Circa il 90% di tutti i casi si verifica nei paesi in via di sviluppo.\nPrima dell'avvento dei vaccini, una media di 178.171 casi venivano segnalati negli Stati Uniti, con picchi registrati ogni due - cinque anni; pi\u00f9 del 93% dei casi colpiva bambini sotto i 10 anni di et\u00e0. L'incidenza reale era probabilmente molto pi\u00f9 alta. A seguito delle vaccinazioni introdotte a partire dagli anni 1940, l'incidenza \u00e8 scesa drasticamente a meno di 1.000 casi registrati nel 1976. I tassi di incidenza sono tornati ad aumentare a partire dal 1980. Nel 2012, si sono registrati 41.880 casi negli Stati Uniti, il pi\u00f9 alto valore dal 1955, quando se ne contarono 62.786.\nIn Canada, il numero di infezioni da pertosse varia tra i 2.000 ei 10.000 casi segnalati annualmente negli ultimi dieci anni ed \u00e8 la malattia prevenibile tramite vaccino pi\u00f9 comune di Toronto.\nNel 2009, l'Australia ha registrato una media di 10.000 casi l'anno e il numero risulta in aumento. A partire dal 2004, gli episodi di pertosse negli adulti statunitensi sono aumentati in modo significativo.\nEziologia.\nNormalmente, la trasmissione della malattia avviene per contagio per via respiratoria (muco o saliva espulsi con la tosse o gli starnuti). La \"Bordetella pertussis\" non ha resistenza nell'ambiente esterno, ma trova il suo \"habitat\" naturale nella mucosa delle vie respiratorie, laringe e faringe, dove cresce e si moltiplica. La pertosse pu\u00f2 colpire individui di tutte le et\u00e0, ma la sua manifestazione \u00e8 pi\u00f9 frequente nei bambini dai 2 agli 8 anni.\nQuadro clinico.\nSi sviluppa in 3 stadi:\nTrattamento.\nGli antibiotici eritromicina, claritromicina o azitromicina sono, generalmente, il trattamento raccomandato. . Il cotrimossazolo pu\u00f2 essere utilizzato nei soggetti con allergie ai farmaci di prima scelta o nei bambini che hanno un rischio di stenosi pilorica da macrolidi.\nGeneralmente si consiglia di trattare i pazienti di et\u00e0 superiore ad 1 anno entro le 3 settimane dall'insorgenza della tosse, mentre quelli di et\u00e0 inferiore e le donne in gravidanza entro 6 settimane. Se la diagnosi viene formulata in ritardo, gli antibiotici non alterano il corso della malattia. Quando gli antibiotici vengono utilizzati precocemente la contagiosit\u00e0 diminuisce e quindi si previene la diffusione. Gli antibiotici a breve termine (azitromicina per 3-5 giorni) sono efficaci come il trattamento a lungo termine (eritromicina per 10-14 giorni) per eliminare \"B. pertosse\" con effetti collaterali minori.\nLe persone con pertosse sono contagiose fin dall'inizio della fase catarrale (naso che cola, starnuti, febbricola e sintomi del raffreddore comune) fino alla terza settimana dopo l'insorgenza dei parossismi (tosse multipla e rapida) o fino a 5 giorni dopo l'inizio del trattamento antimicrobico efficace.\nTrattamenti efficaci per la tosse associata a questa condizione non sono stati sviluppati.\nDiagnosi.\nSolitamente viene prescritto un emocromo completo. La linfocitosi \u00e8 un indizio diagnostico per la pertosse, anche se non \u00e8 specifica.\nI metodi utilizzati nella diagnosi di laboratorio includono la coltura di tamponi nasofaringei su un terreno nutritivo, con la reazione a catena della polimerasi (PCR), immunofluorescenza diretta (DFA) e metodi sierologici (ad esempio il test di fissazione del complemento). I batteri possono essere riscontrati sul paziente solo durante le prime tre settimane della malattia, rendendo la coltura e la DFA inutili dopo questo periodo, anche se la PCR pu\u00f2 avere qualche utilit\u00e0 limitata per altre tre settimane.\nPer la maggior parte degli adulti e degli adolescenti, che spesso non cercano cure mediche fino a diverse settimane dalla loro malattia, la sierologia pu\u00f2 essere usata per determinare se l'anticorpo contro la pertosse, la tossina o un altro componente del \"B. pertussis\" sia presente ad alti livelli nel sangue del paziente.\nPrognosi.\nComplicanze comuni includono polmonite, encefalopatia, mal d'orecchio e convulsioni. La maggior parte degli adolescenti e degli adulti, generalmente in salute, recuperano pienamente dopo un episodio di pertosse, ma coloro con patologie pregresse presentano un rischio maggiore di morbilit\u00e0 e mortalit\u00e0.\nL'infezione nei neonati \u00e8 particolarmente grave. La pertosse \u00e8 fatale in circa l'1,6% dei bambini statunitensi sotto un anno di et\u00e0 ed inoltre hanno anche maggiori probabilit\u00e0 di sviluppare complicanze, come ad esempio: polmonite (20%), encefalopatia (0,3%), convulsioni (1%), ritardo di crescita e morte (1%), per via della capacit\u00e0 del batterio di sopprimere il sistema immunitario. La pertosse pu\u00f2 causare grave ipossia e il 50% dei bambini ricoverati in ospedale soffre di apnee. I decessi segnalati dovuti alla pertosse nei neonati sono aumentati sostanzialmente tra il 1990 e il 2010.\nPrevenzione.\nIl metodo principale di prevenzione per la pertosse \u00e8 la vaccinazione. L'evidenza non \u00e8 sufficiente per determinare l'efficacia degli antibiotici in coloro che sono stati esposti, ma sono senza sintomi. Il trattamento antibiotico preventivo, tuttavia, \u00e8 ancora utilizzato in coloro che sono stati esposti e sono ad alto rischio di contrarre una malattia grave (ad esempio neonati con una grave patologia polmonare o cardiaca che sono a contatto con persone infette). Questa chemioprofilassi avviene normalmente con eritromicina.\nVaccinazione.\nI vaccini contro la pertosse sono efficaci e sono raccomandati da parte dell'Organizzazione mondiale della sanit\u00e0 e dai Centri per la prevenzione e il controllo delle malattie, per l'uso routinario. Si stima che nel 2002 il vaccino abbia salvato mezzo milione di vite.\nIl vaccino acellulare multicomponente \u00e8 efficace tra il 71% e l'85% dei casi con risultati migliori per i ceppi pi\u00f9 gravi. Nonostante la vaccinazione su larga scala, la pertosse non \u00e8 ancora estinta, ma \u00e8 oggi considerata \"una delle malattie prevenibili tramite vaccino pi\u00f9 comuni nei paesi occidentali\". La crescita delle epidemie di pertosse del XXI secolo \u00e8 attribuita a una combinazione di immunit\u00e0 calante e mutazioni batteriche che eludono i vaccini.\nL'immunizzazione non conferisce un'immunit\u00e0 permanente; uno studio del CDC del 2011 ha indicato che la protezione pu\u00f2 durare solo da tre a sei anni. Ci\u00f2 riguarda l'infanzia, che \u00e8 il periodo di maggiore esposizione e di maggior rischio di morte per la malattia.\nL'infezione induce una incompleta immunit\u00e0 naturale che svanisce nel tempo. Uno studio del 2005 ha affermato che le stime della durata dell'immunit\u00e0 acquisita a seguito dell'infezione varia dai 7 ai 20 anni e i diversi valori potrebbero essere dovuti alle differenze dei ceppi di \"B. pertosse\", ai diversi sistemi di sorveglianza sanitaria e alle differenti definizioni dei casi. Lo studio ha, inoltre, evidenziato che l'immunit\u00e0 protettiva dopo la vaccinazione diminuisce dopo 4-12 anni. Le leggi di esenzione dalla vaccinazione sembrano aumentare i casi."}
{"id": "704497", "revid": "228587", "url": "https://it.wikipedia.org/wiki?curid=704497", "title": "Oggetto container", "text": "Nella programmazione ad oggetti, un oggetto contenitore (o semplicemente container) \u00e8 una classe di oggetti che \u00e8 preposta al contenimento di altri oggetti. Questi oggetti usualmente possono essere di qualsiasi classe, e possono anche essere a loro volta dei contenitori.\nEsempi di classi contenitori sono gli insiemi, le liste, gli \"stack\", le code e le mappe.\nIl Java Collections Framework, come le librerie standard del C++, forniscono molti tipi di classi contenitori.\nContenitori grafici.\nI widget sono speciali \"contenitori\" per raggruppare gli altri widget insieme in finestre, pannelli, ecc. A parte le loro propriet\u00e0 grafiche, essi sono comunque delle classi contenitori."}
{"id": "704498", "revid": "2163579", "url": "https://it.wikipedia.org/wiki?curid=704498", "title": "3147 Samantha", "text": "3147 Samantha (originariamente chiamato \"1976 YU3\") \u00e8 un asteroide della fascia principale.\nHa un periodo orbitale di 3,71 anni (pari a 1354,5 giorni). La distanza dal Sole al perielio \u00e8 di circa 1,60\u00a0UA (unit\u00e0 astronomiche) e di circa 3,19\u00a0UA all'afelio. Ha un diametro approssimativo di 12\u00a0km.\nFu scoperto il 16 dicembre 1976 dall'astronoma Ljudmila Ivanovna \u010cernykh. L'Unione Astronomica Internazionale (IAU) lo ha battezzato in onore di Samantha Smith, una giovane attivista per la pace, il 28 febbraio 1987, poco pi\u00f9 di un anno dopo la sua morte."}
{"id": "704499", "revid": "486946", "url": "https://it.wikipedia.org/wiki?curid=704499", "title": "Oggetto contenitore", "text": ""}
{"id": "704500", "revid": "57342", "url": "https://it.wikipedia.org/wiki?curid=704500", "title": "Giorgio Albani", "text": "Professionista dal 1949 al 1959, fu campione italiano e vinse sette tappe al Giro d'Italia.\nCarriera.\nAtleta attivo negli anni cinquanta, in carriera ha collezionato trenta vittorie, tra cui due edizioni del Giro dell'Appennino (1952-1954), il titolo italiano nel 1956 e sette tappe al Giro d'Italia, dove nel 1952 anche ad indossare la maglia rosa e a concludere fra i primi 10 della classifica generale.\nFu due volte azzurro ai mondiali su strada, nel 1952 e nel 1956.\nDopo aver cessato di gareggiare svolse fino al 1976 l'attivit\u00e0 di direttore sportivo, guidando per quindici anni la Molteni, nelle cui file corse, dal 1971 al 1976, Eddy Merckx.\nRiposa al Cimitero Urbano di Monza."}
{"id": "704501", "revid": "486946", "url": "https://it.wikipedia.org/wiki?curid=704501", "title": "Container (informatica)", "text": ""}
{"id": "704503", "revid": "486946", "url": "https://it.wikipedia.org/wiki?curid=704503", "title": "Classe container", "text": ""}
{"id": "704511", "revid": "852396", "url": "https://it.wikipedia.org/wiki?curid=704511", "title": "Aridisol", "text": "L'ordine degli Aridisol \u00e8 uno dei dodici ordini della tassonomia del suolo secondo USDA, contraddistinto ai fini della nomenclatura con il suffisso id.\nCaratteristiche.\nLe caratteristiche tipiche dei suoli che ricadono in questa unit\u00e0 tassonomica sono la mancanza di acqua disponibile per le piante per una lunga parte dell'anno durante la stagione di crescita, unitamente a una differenziazione in orizzonti che testimonia il fatto che sono suoli con una certa evoluzione. Il regime di umidit\u00e0 \u00e8 tale che non c'\u00e8 acqua disponibile per le normali piante mesofitiche per pi\u00f9 di 90 giorni consecutivi all'anno. Sono generalmente suoli dai colori chiari, segnale di scarsa presenza di sostanza organica.\nPi\u00f9 in generale, l'aridit\u00e0 influenza tutti i processi pedogenetici che avvengono in un suolo di questo tipo e che portano alla sua formazione; ad esempio, molti \"Aridisol\" manifestano accumuli di sali. Il fattore aridit\u00e0 ha grande importanza ai fini agronomici, dato che, se non adeguatamente calibrata, l'irrigazione pu\u00f2 portare in breve tempo alla \"salinizzazione\" o alla \"sodicizzazione\" del suolo.\nDominano i processi di natura fisica su quelli di natura chimica, tanto che molti Aridisol manifestano caratteristiche simili a quelle ereditate dai \"materiali parentali\". In virt\u00f9 dell'aridit\u00e0, le condizioni del \"pedoambiente\" sono fortemente ossidanti.\nEsistono degli \"Aridisol\" che manifestano delle caratteristiche che mal si sposano con le condizioni pedoclimatiche attuali: sono pertanto da ritenersi dei relitti, risalenti generalmente al tardo Pleistocene o all'Olocene, di suoli sviluppatisi in condizioni maggiormente umide.\nGli Aridisol sono caratteristici di regioni a clima arido, con una vegetazione prevalente costituita da erbe basse, cespugli xerofili, euforbie, cactus. Se sottoposti ad adeguata irrigazione (prestando molta attenzione ad evitare la loro salinizzazione) possono dare discreti risultati agronomici; senza apporti addizionali di acqua, invece, gli aridosuoli sostentano solo un'attivit\u00e0 pastorale transumante.\nSottordini.\nSecondo la versione del 1999, l'ordine degli Aridisol si suddivide in sette \"sottordini\", con riferimenti alla temperatura del suolo, alla traslocazione nel profilo di differenti sostanze e all'alterazione dei minerali. Tali sottordini sono:\nArgid.\nSono gli Aridisol in cui si osserva un orizzonte ricco di argilla illuviale (orizzonte diagnostico \"argillico\" o \"natrico\"); questo sottordine comprende (grande gruppo dei \"Natrargid\") una importantissima tipologia di suoli salini, vale a dire i \"suoli sodici\" (\"solonetz\" russi o \"black alkali soil\" statunitensi), in cui il complesso di scambio \u00e8 quasi saturato di ioni sodio (Na+).\nLa presenza di un orizzonte di illuviazione dell'argilla viene generalmente attribuita a pedogenesi avvenute in passato, con clima leggermente meno secco dell'attuale.\nGli Argid si rinvengono nelle zone semidesertiche degli Stati Uniti sudoccidentali, oltre che in alcune aree dell'Africa settentrionale e meridionale, del Vicino Oriente e dell'America Meridionale.\nIl sottordine viene diviso in sei \"grandi gruppi\":\nCalcid.\nIn questo sottordine vengono ricompresi gli Aridisol in cui si ha un orizzonte sottosuperficiale con arricchimenti di carbonato di calcio illuviale, che qualche volta possono presentarsi induriti (orizzonte diagnostico \"petrocalcico\"); sono grosso modo analoghi, tranne che nei componenti, ai suoli ricompresi nei sottordini \"Durid\" e \"Gypsid\".\nIl calcio pu\u00f2 provenire dai materiali parentali oppure essere di origine alloctona, ad esempio come sedimento eolico calcico.\nSuoli di questo genere sono molto estesi in tutte le zone aride del mondo.\nIl sottordine dei Calcid viene diviso in due \"grandi gruppi\":\nCambid.\nQuesto sottordine include gli Aridisol che non presentano caratteristiche distintive che possano farli ascrivere ad uno degli altri sottordini; presentano un orizzonte diagnostico sottosupericiale \"cambico\" entro un metro dalla superficie del suolo.\nI Cambid sono i suoli meno evoluti, anche se fra i pi\u00f9 diffusi, dell'ordine degli Aridisol; una particolare tipologia di suoli compresa in questo sottordine \u00e8 quella dei \"sieroz\u00ebm\", suoli grigiastri tipici della steppa arida.\nQuesto sottordine, secondo l'edizione del 1999, si divide in quattro \"grandi gruppi\":\nCryid.\nGli Aridisol di ambiente freddo, con regime di temperatura \"cryico\"; tuttavia, molti di questi suoli hanno subito un'evoluzione in condizioni climatiche pi\u00f9 calde e umide delle attuali. Sono diffusi abbastanza estensivamente nelle zone desertiche dell'Asia centrale.\nLe zone in cui si sviluppano questi suoli sono soggette a fluttuazioni climatiche da condizioni pi\u00f9 fredde e secche a condizioni pi\u00f9 miti e meno aride, che influenzano in maniera significativa la pedogenesi.\nIl sottordine dei Cryid si pu\u00f2 suddividere in sei \"grandi gruppi\":\nDurid.\nQuesto sottordine comprende gli Aridisol in cui si osserva un orizzonte indurito dall'accumulo di silice illuviale (il cosiddetto \"duripan\").\nSono tendenzialmente simili ai suoli dei sottordini dei \"Calcid\" e dei \"Gypsid\"; come loro, necessitano, per la loro formazione, di periodi in cui l'acqua in discesa (percolazione) sia maggiore di quella in risalita per evaporazione.\nSecondo l'edizione del 1999 questo sottordine si divide in tre \"grandi gruppi\": \nGypsid.\nQuesto sottordine comprende gli Aridisol in cui si osserva un orizzonte caratterizzato dall'accumulo di gesso illuviale (orizzonte diagnostico \"gypsico\"), che in alcuni casi (paleosuoli, residui di pedogenesi in clima pi\u00f9 umido) pu\u00f2 presentarsi indurito (orizzonte diagnostico \"petrogypsico\").\nSono anch'essi tendenzialmente simili ai suoli dei sottordini dei \"Calcid\" e dei \"Durid\"; come loro, necessitano, per la loro formazione, di periodi in cui l'acqua persa per percolazione sia maggiore di quella evaporata.\nSuoli simili sono piuttosto diffusi nelle zone aride del mondo: rilevanti estensioni si hanno nella zona compresa tra l'Africa settentrionale, il Medio Oriente e il Corno d'Africa, cos\u00ec come nel sud-ovest degli Stati Uniti d'America e nel Messico settentrionale.\nSi possono individuare, all'interno del sottordine, cinque \"grandi gruppi\":\nSalid.\nUno dei sottordini pi\u00f9 importanti dell'ordine, include gli Aridisol in cui manifestano accumuli di sali a solubilit\u00e0 in acqua maggiore di quella del gesso (\"suoli salini\" non alcalini, detti \"solon\u010dak\" o \"solonchak\" nella tradizione pedologica russa e \"white alkali soil\" secondo una vecchia dicitura statunitense).\nIl complesso di scambio non \u00e8 saturato di ioni sodio, bens\u00ec di ioni calcio e magnesio; questo provoca reazione non alcalina e presenza, in genere, di una struttura ben espressa, di tipo grumoso, molto stabile. Si osservano molto spesso delle \"efflorescenze\" saline in superficie. Sono presenti pi\u00f9 tipicamente nelle zone circumdesertiche, anche se si possono rinvenire anche in zone depresse nelle aree desertiche.\nVengono distinti solamente due \"grandi gruppi\":"}
{"id": "704515", "revid": "84184", "url": "https://it.wikipedia.org/wiki?curid=704515", "title": "Opel Commodore", "text": "La Commodore \u00e8 un'autovettura di fascia alta prodotta dalla Opel (Gruppo General Motors) tra il 1967 ed il 1982. La vettura era sostanzialmente una versione con motore a 6 cilindri, interni pi\u00f9 curati e leggeri affinamenti estetici della Opel Rekord, di cui segu\u00ec l'evoluzione tecnica ed estetica. Venne prodotta in tre serie contraddistinte dalla lettere dell'alfabeto A, B e C.\nStoria e profilo.\nCommodore A (1967-1971).\nGenesi della \"Commodore A\".\nLa molla che fece scattare l'esigenza di dotare la gamma Opel di motori pi\u00f9 performanti scatt\u00f2 a met\u00e0 degli anni '60 del secolo scorso, quando un allora giovane Bob Lutz entr\u00f2 a far parte della dirigenza del gruppo General Motors, all'epoca detentore del marchio Opel. Fu proprio Lutz a rendersi conto che nella gamma della casa di R\u00fcsselsheim mancavano modelli performanti, o comunque caratterizzati da una certa brillantezza nelle loro prestazioni. In effetti, in quel periodo la gamma Opel comprendeva modelli non particolarmente sportiveggianti, anche per quanto riguardava le versioni coup\u00e9 dei vari modelli presenti in listino. Un certo livello prestazionale poteva essere garantito dai modelli di punta, ossia le varie Kapit\u00e4n, Admiral e Diplomat, che per\u00f2 avevano un'erogazione pi\u00f9 \"all'americana\", cio\u00e8 ricca prevalentemente di coppia motrice a discapito della potenza pura. Si trattava d'altronde di motori datati, evoluzioni ultime dei paciosi propulsori a 6 cilindri installati sotto il cofano delle \"Kapit\u00e4n\" prodotte nell'immediato dopoguerra, con distribuzione ad asse a camme laterale e quindi non in grado di raggiungere prestazioni molto elevate. L'unica eccezione poteva essere rappresentata dalla Diplomat, top di gamma assoluta negli anni '60, la quale disponeva di un V8 da 4,6 litri e 190 CV. L'idea di Lutz fu per\u00f2 quella di poter avere motori di minor cilindrata, ma con potenze paragonabili, e di poterli installare sotto il cofano di modelli pi\u00f9 compatti. In quella met\u00e0 di decennio, ci si era gi\u00e0 mossi in tale direzione e un'unit\u00e0 da 2,5 litri, sempre con frazionamento a 6 cilindri ma con distribuzione ad asse a camme in testa, venne installata sotto il cofano delle Rekord B top di gamma in affiancamento al pi\u00f9 vetusto motore da 2,6 litri, sempre inserito nella stessa gamma. Ma la \"Rekord B\" era destinata ad essere un modello di transizione in attesa della nuova e pi\u00f9 evoluta generazione della berlina media tedesca, ossia la Rekord C. Per questo, Lutz propose di creare una gamma a parte con una specifica denominazione commerciale e motorizzata unicamente con motori a 6 cilindri derivati dalla nuova famiglia di motori monoalbero gi\u00e0 montati sotto il cofano di \"Admiral\", \"Kapit\u00e4n\" e \"Rekord B\". Per ragioni di contenimento dei costi, si scelse di utilizzare la medesima scocca della \"Rekord C\", ormai prossima al alancio commerciale. Il risultato fu la \"Commodore\", che venne lanciata commercialmente nell'agosto del 1966, anche se le prime consegne non si sarebbero avute che nel gennaio dell'anno seguente.\nCaratteristiche.\nLa \"Commodore A\" derivava dalla \"Rekord C\", da cui differiva esternamente per la mascherina anteriore, per il maggior numero di profili cromati, per i cerchi dal diverso disegno, per la placca lucida di collegamento fra i gruppi ottici posteriori e per gli interni meglio rifiniti. Al momento del debutto era disponibile nelle versioni berlina a 2 e a 4 porte e coup\u00e9, gamma che comunque verr\u00e0 mantenuta nell'intero arco della carriera commerciale della \"Commodore A\". Come anche nella \"Rekord C\", l'abitacolo era assai spazioso, sia nella berlina che nella coup\u00e9, ed i sedili anteriori erano completamente reclinabili fino a dare la possibilit\u00e0 di creare due lettini di fortuna.\nAl suo debutto, la \"Commodore A\" era prevista in due motorizzazioni, entrambe a 6 cilindri in linea monoalbero (laterale) e alimentate a carburatore. I due livelli di cilindrata erano di 2239 cm\u00b3 (95 CV) e 2490\u00a0cm\u00b3 (115 CV). Con tali motorizzazioni, le \"Commodore\" potevano raggiungere velocit\u00e0 massime rispettivamente di 163 e 170 \u00a0km/h, che nelle versioni coup\u00e9 salivano a 167 e 175 grazie alla miglior aerodinamica del corpo vettura. Il cambio era manuale a 4 marce (invece dell'anacronistico cambio a 3 marce presente nella \"Rekord C\"), ma a richiesta si poteva ottenere un cambio automatico Powerglide a due rapporti.\nLa base meccanica della \"Commodore A\" derivava anch'essa da quella della \"Rekord C\" e pertanto prevedeva le gi\u00e0 collaudate soluzioni inerenti le sospensioni, con avantreno a ruote indipendenti con schema a quadrilateri e retrotreno ad assale rigido, ed anche l'impianto frenante era di tipo misto, cos\u00ec come pure lo sterzo a circolazione di sfere.\nEvoluzione.\nLa produzione della \"Commodore\" avvenne presso lo stabilimento centrale di R\u00fcsselsheim, anche se una piccola parte della produzione ebbe luogo invece presso lo stabilimento svizzero di Bienne.\nPoco dopo il lancio, nel settembre del 1967, furono introdotte le \"Commodore GS\", versioni pi\u00f9 spinte e dal temperamento pi\u00f9 sportiveggiante, equipaggiate dal 2.5 litri montato anche sulle berline, ma portato a 130\u00a0CV, oppure dallo stesso 2786\u00a0cm\u00b3 a carburatore(145\u00a0CV) montato sui modelli della serie KAD (Kapit\u00e4n, Admiral e Diplomat). Forti di tali motori, le \"Commodore GS\" raggiungevano velocit\u00e0 massime di 182 e 187\u00a0km/h per le berline e di 185 e 190\u00a0km/h per le coup\u00e9. Contestualmente a tale novit\u00e0, divenne disponibile a richiesta il servosterzo. Un altro optional particolare, e non di rado richiesto dagli acquirenti, fu il tetto in vinile nero.\nPoco tempo dopo il lancio, inoltre, la carrozzeria \"Karl Deutsch\" di Colonia propose anche delle trasformazioni in cabriolet sulla base della berlina a due porte.\nUn anno dopo, il cambio Powerglide a due rapporti, disponibile nella lista optional, venne sostituito da un nuovo cambio automatico Opel a tre rapporti. Contemporaneamente scomparve dal listino la motorizzazione di base da 2,2 litri, molto meno richiesta rispetto alle altre. A quel punto la gamma risult\u00f2 ridotta alle sole versioni 2.5, con motori da 115 e 130 CV. Nell'agosto del 1969, il meno potente di questi propulsori fu portato da 115 a 120\u00a0CV grazie all'utilizzo di un nuovo carburatore Zenith, anche se i contenuti tecnici di questo motore cos\u00ec aggiornato furono altri e comprendevano novit\u00e0 come ad esempio l'adozione di punterie idrauliche per la distribuzione e il motore a 6 supporti di banco. In tutta la gamma, invece, venne adottato un serbatoio carburante di maggiori dimensioni, che pass\u00f2 da 55 a 70 litri.\nNel marzo 1970 fu introdotta la top di gamma \"Commodore GS/E\", ed equipaggiata dall'ormai noto 2.5 litri, ma dotato di alimentazione a iniezione meccanica. La potenza massima sal\u00ec a 150\u00a0CV e la velocit\u00e0 massima pass\u00f2 a 192\u00a0km/h, che divennero 197 nella coup\u00e9. Dopo appena un mese dal suo lancio, la \"GS/E 2500\" venne affiancata dalla \"GS 2800\", equipaggiata con una variante rialesata del gi\u00e0 noto motore 2.5 a carburatori e che in questo caso raggiungeva una cilindrata di 2784\u00a0cm3. Nonostante la cilindrata pi\u00f9 elevata, la potenza sub\u00ec invece un leggero calo di potenza rispetto alla \"GS/E\", fermandosi a 145 CV, in favore per\u00f2 dell'erogazione di coppia motrice, la quale sal\u00ec da 200 a 227 Nm. Fu in ogni caso proprio la \"GS/E 2800\" a fare da base per le preparazioni sportive destinate all'impiego della \"Commodore A\" nelle competizioni.\nPenalizzate dai consumi elevati e dal poco appeal del marchio (in non pochi paesi, nessuno comprava delle 6 cilindri che non avessero marchio Alfa Romeo, BMW, Mercedes-Benz o Jaguar), rimase un modello di nicchia. Il discorso valeva specialmente per la coup\u00e9 fastback che, grazie alla sua linea da piccola muscle car, attirava i patiti delle auto made in USA. La \"Commodore A\" usc\u00ec di listino nel 1972 assieme alla \"Rekord C\", anche se la produzione cess\u00f2 gi\u00e0 nel dicembre del 1971 per avviare quella della nuova generazione.\nTabella riepilogativa.\nDi seguito vengono riepilogate le caratteristiche relative alla gamma della \"Commodore A\" durante la sua carriera commerciale:\nCommodore B (1972-1977).\nAnalogamente alla serie precedente, anche dalla Rekord D deriv\u00f2 (con varianti analoghe) la \"Commodore B\". I primi esemplari di pre-serie cominciarono ad essere prodotti nel dicembre del 1971, in concomitanza con la cessazione della produzione della \"Commodore A\", anche se la presentazione ufficiale al pubblico si ebbe nel marzo del 1972 al Salone di Ginevra.\nCaratteristiche.\nImmutati i criteri che dstinguevano la \"Rekord D\" dalla rispettiva \"Commodore\" sul piano stilistico e della dotazione: la \"Commodore B\" differiva cos\u00ec dalla \"Rekord D\" per alcuni particolari, come la calandra ridisegnata, i gruppi ottici posteriori racchiusi dentro una cornice cromata che attraversava la coda a tutta larghezza, tagliando in due anche gli stessi gruppi ottici, i nuovi cerchi da 14 pollici e dal disegno pi\u00f9 sportivo. Anche internamente gli allestimenti erano pi\u00f9 completi e rifiniti, grazie agli inserti in finta radica e ai tappetini in velluto. Nella \"Commodore GS\", presente in listino fin dal debutto, erano inoltre presenti le cinture di sicurezza, i fari anteriori supplementari e una strumentazione pi\u00f9 completa che comprendeva fra l'altro il contagiri, il voltmetro e il manometro olio. Le varianti di carrozzeria, questa volta erano solo due: non venne prevista infatti la berlina a due porte, che nella precedente generazione risult\u00f2 molto poco richiesta. Rimasero invece disponibili la berlina a 4 porte e la coup\u00e9. Tra i vari optional della casa venne confermato il tetto in vinile per distinguersi ulteriormente dalle \"Rekord\" di normale produzione.\nMeccanicamente, la \"Commodore A\" riprese tutte le caratteristiche della \"Rekord D\", che a sua volta aveva ripreso l'intera meccanica telaistica della generazione precedente. L'unica piccola novit\u00e0 stava nella versione \"GS\", che montava ammortizzatori a gas anzich\u00e9 di tipo idraulico. Confermata la gamma motori, sempre a 6 cilindri. Al momento del lancio erano disponibili i seguenti motori:\nIl cambio era manuale a 4 marce, con la possibilit\u00e0 di ottenere, a richiesta, un cambo automatico a 3 rapporti. Era inoltre disponibile anche un cambio manuale a 5 marce, anche se quest'ultimo non era inserito nella lista optional ufficiale della Casa.\nEvoluzione della gamma.\nNel settembre del 1972 la gmma venne ampliata verso l'alto con l'arrivo della \"2800 GS/E\", equipaggiata con un motore da 2784\u00a0cm3 basato sull'unit\u00e0 che equipaggiava la precedente \"Commodore 2800 GS\", ma stavolta con alimentazione ad iniezione elettronica, per una potenza massima di 160 CV, il che permetteva alla berlina di raggiungere i 195\u00a0km/h di velocit\u00e0 massima e i 200\u00a0km/h nella versione coup\u00e9.\nNell'agosto del 1973, il motore da 2,5 litri della \"Commodore GS\" venne rimpiazzato da un 2.8, sempre a carburatore, e con potenza invariata a 130 CV. Il 2.5 di base da 115 CV rimase invece stabilmente in listino e vi sarebbe rimasto fino alla fine della carriera comemrciale della \"Commodore B\". Contemporaneamente, lo stesso motore 2.8 venne proposto anche con alimentazione a due carburatori e con potenza massima di 142 CV. Quest'ultima fu la nuova versione \"GS\" che di fatto and\u00f2 a sostituire la precedente \"2500 GS\". La gamma a questo punto fu composta da quattro versioni: la \"2500\" di base, la \"2800\" da 130 CV, la \"2800 GS\" e la \"2800 GS/E\".\nA partire dal mese di settembre del 1974, per tutta la gamma divenne disponibile il ricco allestimento \"Berlina\" gi\u00e0 previsto per le \"Rekord D\": la crisi petrolifera innescatasi alla fine dell'anno precedente cominci\u00f2 a far sentire i suoi effetti devastanti e vetture come la \"Commodore\" furono le prime a subire sensibili contrazioni nelle vendite, ragion per cui si prov\u00f2 ad attirare la clientela arricchendo gli allestimenti della gamma. Per lo stesso motivo, nel marzo del 1975, le dotazioni vennero ulteriormente arricchite. Nello stesso anno, allo scopo di ridurre leggermente i consumi, la gamma motori venne rivisitata: cos\u00ec, il 2.8 meno potente scese da 130 a 129 CV, il 2.8 \"GS\" scese da 142 a 140 CV ed il 2.8 \"GS/E\" scese da 160 a 155 CV.\nNel marzo del 1976, oltre ad un leggero aggiornamento estetico vi fu anche l'arrivo dei freni a disco posteriori per tutta la gamma tranne che nel 2.5 di base. Nell'anno e mezzo successivo vi furono a quel punto solo alcune versioni speciali con allestimento specifico. Oramai l'avventura commerciale della \"Commodore B\" era giunta alla fine. La sua produzione cess\u00f2 nell'agosto 1977 assieme a quella della \"Rekord D\". In totale vennero prodotti 140.827 esemplari di \"Commodore B\", di cui 98.548 con carrozzeria berlina.\nRiepilogo caratteristiche.\nDi seguito vengono riepilogate le caratteristiche relative alla gamma della \"Commodore B\":\nCommodore C (1977-1982).\nCaratteristiche.\nNel 1977, dalla Rekord E deriv\u00f2 la \"Commodore C\". La sua presentazione avvenne al Salone di Francoforte tenutosi proprio nell'autunno di quell'anno, ed anche la produzione fu avviata in quel periodo. Tuttavia le prime consegne non avvennero che nell'agosto del 1978. L'arrivo della terza generazione port\u00f2 alcune novit\u00e0 nella gamma carrozzerie, perch\u00e9 scomparve la versione coup\u00e9, mentre ritorn\u00f2 in gamma la berlina a due porte. La coup\u00e9 venne in realt\u00e0 prevista, ma venne commercializzata come Opel Monza e venne basata sul medesimo pianale e la medesima scocca. Stilisticamente, la \"Commodore C\" si present\u00f2 come una variante elegante della \"Rekord E1\", di cui riprese le linee generali, sia lateralmente sia in coda, mentre il frontale propose nuovi gruppi ottici pi\u00f9 ampi ed una calandra cromata tagliata orizzontalmente da un \"baffo\" che solcava il logo Opel. Non si trattava solamente di un restyling ottenuto montando componenti diverse. Ci\u00f2 che port\u00f2 alla definizione del frontale della \"Commodore C\" fu frutto di studi alla galleria del vento, allo scopo di ottimizzare l'aerodinamica del corpo vettura.\nUn'altra grossa novit\u00e0 stava nella gamma motori, che stavolta venne sensibilmente ristretta, limitandosi al solo 2.5 a carburatore da 115 CV, gi\u00e0 utilizzato nelle generazioni precedenti della \"Commodore\". Il motore 2.8 non venne invece proposto nella gamma \"Commodore\", ma (unicamente nella variante a carburatore) nella gamma Senator, leggermente pi\u00f9 alta come fascia di mercato. Invariato il comparto sospensivo, dove anche in questo caso venne proposto il nuovo avantreno di tipo MacPherson, mentre il retrotreno rimase del tipo ad assale rigido. Anche l'impianto frenante rimase di tipo misto. Il cambio era di tipo manuale a 4 marce, ed anche qui era disponibile a richiesta un cambio automatico a 3 rapporti.\nEvoluzione della \"Commodore C\".\nNel marzo del 1980 il servosterzo venne finalmente incluso nella dotazione di serie. Nel settembre dello stesso anno, divenne disponibile a richiesta un cambio con overdrive, per permettere un sensibile risparmio di carburante. Nel maggio 1981, la gamma venne invece rivisitata in profondit\u00e0 con l'arrivo di un motore 2.5 ad iniezione in grado di erogare una potenza massima di 130 CV. Contemporaneamente venne eliminata dalla gamma la berlina a 2 porte, ancora una volta poco richiesta dalla clientela, mentre venne introdotta una inedita variante station wagon denominata \"Commodore Voyage\" e prevista nelle medesime motorizzazioni della berlina (ora solo a 4 porte).\nUsc\u00ec di listino nel 1982, rimpiazzata da una versione \"2.5\" della Opel Senator (disponibile prima solo con motori 2,8 o 3 litri) e successivamente, dalle versioni a 6 cilindri della Opel Omega. Contrastanti i dati i relativi alla produzione totale: secondo alcune fonti, essa ammontava a 80.855 esemplari, ma altre fonti dichiarano un totale di 80.820 esemplari ed altre ancora ne dichiarano 80.521\nTabella riepilogativa.\nDi seguito vengono riepilogate le caratteristiche relative alla gamma della \"Commodore C\":\nModelli derivati.\nNel 1970 la General Motors South Africa di Port Elizabeth produsse la Ranger \"130\" e la Ranger \"153\", due modelli derivati dalla \"Commodore A\" ed equipaggiati rispettivamente con motori Chevrolet da 2,1 e 2,5 litri. Sulla base della \"Commodore B\" venne invece prodotta, sempre in Sudafrica, la Chevrolet \"3800-4100\", dotata di motori 6 cilindri Chevrolet di 3,8 (142 CV, 160\u00a0km/h) e 4,1 litri (157 CV, 165\u00a0km/h), presentata nel dicembre 1972.\nIn Europa, le prime due generazioni della \"Commodore\" vennero prodotte anche con il marchio ed assemblate in Belgio e in Svizzera. I motori utilizzati furono ripresi sia dalle \"Rekord\" di punta, sia dalle rispettive gamme \"Commodore\".\nIn Australia, la \"Commodore C\" venne prodotta con il marchio Holden. La Holden Commodore che debutt\u00f2 nel 1978, venne prodotta per dieci anni, fino al 1988, dopodich\u00e9 le subentrarono le serie successive, basate su progetti differenti. In Regno Unito, la \"Commodore C\" fu invece commercializzata come \"Vauxhall Viceroy\". Al contrario delle altre vetture a marchio Vauxhall, la \"Viceroy\" venne invece prodotta a R\u00fcsselsheim assieme alle \"sorelle\" con marchio Opel. In totale furono 2.298 gli esemplari di \"Viceroy\" prodotti."}
{"id": "704516", "revid": "834", "url": "https://it.wikipedia.org/wiki?curid=704516", "title": "Irpef", "text": ""}
{"id": "704517", "revid": "2197820", "url": "https://it.wikipedia.org/wiki?curid=704517", "title": "Battaglia di Bezzecca", "text": "La battaglia di Bezzecca fu un episodio dell'invasione italiana del Trentino, durante la terza guerra di indipendenza italiana. La battaglia fu combattuta il 21 luglio 1866, e vinta dal Corpo Volontari Italiani di Giuseppe Garibaldi che fermarono il tentativo del comandante austriaco del Tirolo meridionale (attuali Trentino e Alto Adige) e del generale Franz Kuhn von Kuhnenfeld, al comando anch'essi di truppe volontarie provenienti dalle valli tirolesi, di ricacciarli verso il Lago d'Idro.\nContesto.\nIn vista dello scoppio della terza guerra d'indipendenza, iniziata il 23 giugno 1866, a Giuseppe Garibaldi e al suo Corpo Volontari Italiani venne comandato di operare sul lungo fronte che divideva la Lombardia dalla Contea Principesca del Tirolo, comprendente anche gli attuali territori dell'Alto Adige e del Trentino, controllando le tre principali vie di invasione: il Passo dello Stelvio a nord, il Passo del Tonale al centro e il lago d'Idro a sud, dove lo stesso generale Garibaldi aveva il compito di guidare il grosso dei volontari a penetrare verso Trento.\nL'avanzata garibaldina in Trentino.\nFra il lago d'Idro e il lago di Garda, il confine passava poco a nord del primo, lungo il corso del fiume Caffaro e della Val Vestino. Da l\u00ec, verso nord si estendono le Valli Giudicarie che, lungo il corso del fiume Chiese, consentivano di liberare il lato orientale del Passo del Tonale, ovvero scendere su Trento. Fra i due laghi, d'altra parte, non esisteva altra strada percorribile con artiglierie e la sponda orientale del lago di Garda era tenuta dalle fortezze di Verona e dalla superiorit\u00e0 navale austriaca.\nIl 3 luglio Garibaldi aveva conquistato prima la forte posizione sul monte Suello (nei combattimenti lo stesso generale era stato ferito alla coscia e si muoveva in carrozza), e una parte dell'austriaca Valvestino, poi i paesi della valle del Chiese (Lodrone, Darzo e Storo sino a Condino), mentre l'avanguardia garibaldina si era installata a Cimego, col suo ponte sul Chiese, circa 20\u00a0km a nord del Caffaro.\nL\u00ec aveva sostenuto la battaglia di Condino, un importante assalto austriaco, poi rientrato sulle posizioni di partenza .\nIl 18 luglio i garibaldini del 2\u00ba Reggimento Volontari Italiani erano avanzati sino a controllare, con il combattimento di Pieve di Ledro, la parte orientale della Val di Ledro ed il 19 l'assedio del Forte d'Ampola si era concluso con la resa della fortificazione, che bloccava la strada carrabile sopra Storo.\nEra ora aperta ai garibaldini la via per assalire i forti di Riva del Garda, ovvero aggirarli, proseguendo verso la valle dell'Adige e Trento.\nIl piano di battaglia austriaco.\nIl generale Kuhn dispose per un'azione aggirante, da nord dalla Valle del Chiese e da ovest, sul nuovo fianco destro garibaldino in Val di Ledro e concentrato su Bezzecca: la prima colonna del colonnello Bruno von Montluisant, suddivisa in altre due colonne al comando dei maggiori Philipp Graf Grunne e Julian von Krynicki, doveva scendere in Val di Ledro, sloggiare i garibaldini da Pieve di Ledro e Bezzecca, inseguirli sino a Tione ed al forte di Ampola e poi gi\u00f9 sino a Storo e Darzo. Il 20 luglio le forze si unirono a Campi, di l\u00e0 dal Monte Par\u00ec, sopra Riva del Garda. Contemporaneamente, la seconda colonna del generale Carl Kaim von Kaimthal e di Heribert H\u00f6ffern von Saalfeld dovevano riunirsi a Roncone, sopra Lardaro e, scendendo dalla Valle del Chiese, attaccare la sinistra e il centro garibaldino, pi\u00f9 o meno all'altezza di Condino.\nLa presa di Locca.\nIl 21 luglio alle 4 del mattino le truppe di Montluisant levarono il campo per portarsi su due colonne nella Val Concei, verso Lenzumo. Bench\u00e9 la marcia avvenisse molto lentamente ed in fila indiana, l'attacco di Montluisant pot\u00e9 godere dell'effetto sorpresa.\nGiunti sul posto, gli assalitori si suddiviserono in tre colonne d'attacco: Julian von Krynicki all'ala sinistra, Philipp Graf Gr\u00fcnne a destra e il Montluisant al centro con l'artiglieria; in breve agganciarono i volontari a Lenzumo e li ricacciarono oltre Enguiso, sino a Locca.\nIl paese di Locca, posto sulla cima pianeggiante di un ponticello che chiude la Val Concei verso sud, con la chiesa di Santo Stefano isolata ed il cimitero racchiuso da un muro di cinta, era fortemente presidiato dal 5\u00ba Reggimento del colonnello Giovanni Chiassi, provvisto di tre cannoni. La posizione venne bombardata dalle batterie austriache. I garibaldini tentarono di aggirare gli assalitori da Pieve di Ledro verso le alture ad est di Locca, ma vennero bloccati.\nLa chiesa di Locca, difesa con accanimento, venne assalita e presa, dopo che era stato ferito a morte il comandante, colonnello Chiassi. Caddero in mano austriaca circa 600 prigionieri, quasi un intero battaglione del 5\u00ba Reggimento volontari.\nLa caduta di Bezzecca.\nI volontari restavano asserragliati a Bezzecca, ove vennero investiti in pieno dal fuoco di artiglieria, assaliti e spinti alla fuga. Vi furono altri 500 prigionieri.\nGli austriaci avevano occupato anche la selletta di Monte Vies, che sopra Bezzecca metteva in collegamento Lenzumo direttamente con Tiarno.\nNel frattempo Garibaldi, partito all'alba da Storo in carrozza, era giunto sul posto con il 9\u00ba Reggimento, comandato dal figlio Menotti Garibaldi, proprio mentre i suoi uomini stavano cedendo sotto l'impeto del nemico ed avevano abbandonato Bezzecca, ripiegando sulla chiesetta di Santa Lucia, a met\u00e0 strada tra Tiarno e Bezzecca. Garibaldi stesso, sconsolato da quanto accadeva, si trov\u00f2 alle Fornaci del rio Sacher bersagliato dagli uomini di Julian von Krynicki e fu trascinato via a braccio dai suoi stessi volontari.\nRipresosi dallo sgomento, egli stabil\u00ec che la chiave della giornata fosse il controllo del borgo di Bezzecca e comand\u00f2 a Menotti di guidare il 9\u00ba Reggimento da Tiarno di Sotto sulla destra del nemico, al colonnello Pietro Spinazzi da Molina di Ledro sulla destra austriaca, il 7\u00ba Reggimento e i resti del 5\u00b0 e dei Bersaglieri sul centro.\nL'azione, tuttavia, non pot\u00e9 svolgersi con sufficiente rapidit\u00e0 e gli austriaci ebbero il tempo di rafforzare le posizioni conquistate, sistemando artiglierie sulle alture retrostanti per investire con forza decisiva le linee dei Cacciatori. Il bombardamento colp\u00ec lo stesso Garibaldi, visibile perch\u00e9 si muoveva in carrozza: la vettura venne investita, un cavallo e la sua guida, Giannini, uccisi ed il generale estratto di forza dalla scorta.\nLa controffensiva italiana.\nGaribaldi, sempre lucido, ordin\u00f2 allora a due battaglioni del 9\u00ba Reggimento di occupare le alture dietro l'abitato e all'artiglieria del maggiore Orazio Dogliotti, rinforzata della batteria di riserva, di piazzarsi sulla piccola altura di Santa Lucia, sita prima del paese, e far convergere tutto il fuoco sul centro dello schieramento nemico, per battere gli austriaci nel loro punto di avanzata.\nIl fitto bombardamento raggiunge l'obiettivo di scompigliare i reparti che andavano riorganizzandosi e, unitamente ad un contrattacco del 9\u00ba Reggimento, di spingere le truppe che gi\u00e0 avanzavano a ripiegare sul paese. Nel frattempo, gli altri reparti garibaldini, ripreso fiato, riorganizzavano i ranghi.\nCome consueto nelle sue battaglie, al momento decisivo Garibaldi comand\u00f2 una carica alla baionetta. A mezzogiorno i comandanti presenti (Menotti e Ricciotti Garibaldi, Stefano Canzio, Bedeschini, Rizzi, Antonio Mosto, Antongini, Francesco Vigo Pelizzari) agirono \"alla garibaldina\": riunirono tutti gli uomini abili di tutti i corpi e li guidarono al passo di corsa sul villaggio, in un corpo a corpo.\n Il paese venne liberato e gli austriaci che ripiegavano seguiti d'appresso sino oltre Enguiso e Lenzumo, sotto il Monte Pichea, da dove erano discesi. Gli austriaci tennero la sella sino al giorno successivo, a protezione dei feriti e delle retroguardie.\nSull'estremo fianco destro italiano, due compagnie austriache si portarono a Molina di Ledro, ma non ingaggiarono combattimento e retrocessero su Pr\u00e9, da dove vennero respinte su Biacesa. Da l\u00ec attraversarono il Monte Pari e giunsero a Campi per unirsi alle truppe che avevano ripiegato. Da l\u00ec la compagnia venne comandata a scortare i 1.100 prigionieri italiani catturati nel corso della battaglia sino a Trento, ove giunse il 23 luglio.\nEsito della battaglia.\nIn effetti, il conte Montluisant aveva quasi esaurito le munizioni dell'artiglieria, n\u00e9 si poteva contare su agevoli rifornimenti, stante i difficili collegamenti stradali. Il sacrificio del Chiassi e della guarnigione di Bezzecca era almeno servito a questo essenziale fine. Garibaldi poteva, probabilmente, contare su ingenti rinforzi tra Tiarno e dalla strada di Ampola.\nLe perdite austriache ammontarono a 6 ufficiali e 19 uomini morti, 7 ufficiali e 75 uomini feriti, ed un centinaio di prigionieri; gli italiani ebbero perdite molto superiori, intorno ai 100 morti, 250 feriti e pi\u00f9 di 1.000 prigionieri tra i quali 2 ufficiali superiori e 17 inferiori.\nL'offensiva austriaca, tuttavia, aveva fallito l'obiettivo strategico di riconquistare la Val di Ledro. Inoltre lo scontro aveva dimostrato la seriet\u00e0 della minaccia italiana e Garibaldi poteva ora consolidarsi in Val di Ledro e avviare nuove azioni offensive.\nLa parallela avanzata nella Valle del Chiese.\nNel frattempo la seconda colonna austriaca, quella del generale Carl Kaim von Kaimthal affiancata dalle truppe del tenente colonnello Heribert H\u00f6ffern von Saalfeld, scese la Valle del Chiese pressappoco con il medesimo schema della precedente battaglia di Condino.\nGli italiani vennero agganciati solo oltre il ponte di Cimego che, questa volta, i volontari non avevano occupato, preferendo insediarsi saldamente lungo la sponda sinistra del Chiese. Cimego venne rioccupata, un contrattacco di 200 uomini respinto da una carica di nove ulani del tenente Torresani. Ma l'avanzata venne sospesa di fronte alle rinforzate linee garibaldine.\nNel frattempo la colonna di Heribert H\u00f6ffern von Saalfeld risal\u00ec di nuovo il monte alle spalle di Cimego, raggiunse di nuovo la Val Giulis ed occup\u00f2 Castel Condino. Ma le antistanti terrazze di Brione erano fortemente presidiate, anche con artiglieria che effettuava un efficace bombardamento: l'avanzata venne interrotta e la truppa ripieg\u00f2 su Roncone.\nCuriosit\u00e0.\nIl 21 luglio 1966, in occasione del centenario della battaglia, le Poste Italiane le dedicarono un francobollo da 90 lire.\nAttualmente, la portantina di cui Garibaldi si serv\u00ec durante la battaglia, \u00e8 conservata in Austria, presso il Tiroler Kaiserj\u00e4ger Museum di Innsbruck ."}
{"id": "704518", "revid": "729019", "url": "https://it.wikipedia.org/wiki?curid=704518", "title": "Strada statale 229 del Lago d'Orta", "text": "La strada statale 229 del Lago d'Orta (SS 229) \u00e8 una strada statale italiana. Dal 2001 al 2007 \u00e8 stata classificata come strada regionale con la denominazione di \"strada regionale 229 del Lago d'Orta (SR 229)\", mentre dal 2008 al 2021 \u00e8 stata classificata come strada provinciale con la denominazione di \"strada provinciale 229 del Lago d'Orta (SP 229)\".\nIl suo tracciato unisce il capoluogo provinciale Novara direttamente con la via del Sempione a Gravellona Toce, passando ad ovest del Vergante e costeggiando il lago d'Orta.\nPercorso.\nNei suoi primi 30\u00a0km di tracciato essa \u00e8 estremamente lineare e il territorio pianeggiante; superato Borgomanero e la ex strada statale 142 Biellese, tramite un percorso in variante di recente realizzazione, parzialmente vietato ai pedoni e ai ciclisti, si raggiunge Gozzano, e la strada comincia a diventare pi\u00f9 curvilinea ed irregolare, specialmente una volta raggiunta la costa orientale del lago d'Orta, che viene percorsa, passando per la rinomata localit\u00e0 di Orta San Giulio, da cui si diparte la strada provinciale che sale al Mottarone, cima dalla quale si pu\u00f2 godere di un paesaggio spettacolare non solo sul lago d'Orta, ma anche sul lago Maggiore e su altri laghi del Varesotto. seguita fino all'estremo nord, a Omegna.\nIl centro di questa localit\u00e0 \u00e8 anch'esso evitato da un percorso in variante, vietato a pedoni e ciclisti.\nSuperata la cittadina cusiana, l'arteria stradale ritorna abbastanza rettilinea, in cui si incontrano Sant'Anna, Ramate e Gabbio, frazioni di Casale Corte Cerro fino a raggiungere il suo termine a Gravellona Toce, immettendosi sulla strada statale 33 del Sempione e sulla strada statale 34 del Lago Maggiore.\nNei tratti di attraversamento dei centri abitati il limite di velocit\u00e0 max consentito \u00e8 normalmente posto a 50\u00a0km/h, mentre nei tratti extraurbani \u00e8 di 90\u00a0km/h, specie nella tratta rettilinea fra Novara e Borgomanero, mentre \u00e8 limitato a 70\u00a0km/h, nella tratta curvilinea lungo il lago.\nStoria.\nFino al marzo 1959 era classificata come strada provinciale 1 Novara-Sempione (SP 1) e, gi\u00e0 nel 1958, la provincia decise di proporla per la statalizzazione, in quanto sembrava risponderne ai requisiti, secondo la legge 126 del 1958 sulle strade pubbliche.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte, che l'ha classificata come strada regionale con la denominazione di \"strada regionale 229 del Lago d'Orta (SR 229)\"; le competenze sono quindi passate all'ARES (Agenzia Regionale Strade).\nA seguito poi del D.R. 9-5791 del 27 aprile 2007 della Regione Piemonte e la conseguente soppressione dell'ARES, dal 1\u00ba gennaio 2008 \u00e8 stata riclassificata come provinciale e trasferita al demanio della Provincia di Novara e della Provincia del Verbano-Cusio-Ossola, per le rispettive tratte territoriali di competenza. La nuova denominazione \u00e8 divenuta quindi \"strada provinciale 229 del Lago d'Orta (SP 229)\".\nIl 10 maggio 2021, in seguito alla promulgazione del DPCM del 21 novembre 2019, \u00e8 stata nuovamente riclassificata come strada statale e la competenza \u00e8 tornata all'ANAS."}
{"id": "704522", "revid": "1305772", "url": "https://it.wikipedia.org/wiki?curid=704522", "title": "Calling All Girls", "text": "Calling All Girls \u00e8 un singolo del gruppo musicale britannico Queen, pubblicato nel luglio 1982 come quarto estratto dal decimo album in studio \"Hot Space\".\nDescrizione.\n\"Calling All Girls\" \u00e8 stato il primo brano firmato dal batterista Roger Taylor a essere pubblicata come singolo, sebbene sia stato pubblicato solo in alcuni paesi, inclusi Stati Uniti, Australia e Canada, ma non nel Regno Unito. Taylor ha composto la canzone alla chitarra, suonando i suoni di feedback durante la pausa.\nLa canzone non \u00e8 mai stata eseguita in Europa, ma una registrazione dal vivo del 1982 in Giappone \u00e8 disponibile in \"Queen on Fire - Live at the Bowl\"."}
{"id": "704529", "revid": "767487", "url": "https://it.wikipedia.org/wiki?curid=704529", "title": "Stefano Albanese", "text": "Carriera.\nNei club.\nCresciuto nell'U.S. Palermo con cui esordisce in Serie B nel 1959-60, passa poi alla Stella Azzurra Roma. Esordisce in prima squadra nel 1962-63 e rimane con i romani fino al 1968-69, con una parentesi con le Forze Armate Vigna di Valle nel 1966-67. Chiude la sua esperienza nella massima serie con il Brill Cagliari nel 1969-70.\nDal 1970-71 al 1976-77 gioca alla Pallacanestro Vigevano in Serie B. Chiude con un anno in Serie C con la Pallacanestro Pavia e una stagione in Serie D con la Marco Pegoraro Vigevano.\nIn Nazionale.\nHa esordito nella nazionale di pallacanestro italiana il 4 ottobre 1963, in occasione della partita Italia-Ungheria 74-71 d.t.s. valida per gli Europei. Il commissario tecnico Nello Paratore lo impieg\u00f2 nelle altre otto partite degli europei, nelle quali l'ala segn\u00f2 sei punti. L'Italia concluse al dodicesimo posto, dopo aver perso anche contro la Romania.\nHa disputato 9 gare con la Nazionale maggiore, 7 nelle Nazionali giovanili e 20 con la militare."}
{"id": "704532", "revid": "729019", "url": "https://it.wikipedia.org/wiki?curid=704532", "title": "Battaglia di Nha Trang", "text": "La battaglia di Nha Trang venne combattuta nel contesto della pi\u00f9 ampia operazione detta \"campagna di Ho Chi Minh\", che vide prendere corpo l'offensiva finale nord vietnamita contro Saigon (Vietnam del Sud).\nIl programma operativo della campagna di Ho Chi Minh prevedeva la caduta di Saigon entro il primo maggio 1975; in questo modo Hanoi intendeva evitare il monsone in arrivo ed impedire il ridispiegamento delle forze del sud a difesa della loro capitale. Il morale delle forze comuniste del nord era amplificato dalle loro recenti vittorie, dove conquistarono appunto Nha Trang, Cam Ranh e Da Lat. Il Generale Phu allora affront\u00f2 la monumentale operazione di spostamento di una colonna di truppe, attrezzature e veicoli lungo una strada in gran parte sconosciuta circa 160 miglia attraverso le montagne e le giungle degli altopiani verso Nha Trang per tentare un contrattacco.\nDurante la caduta di \u0110\u00e0 N\u1eb5ng nel marzo 1975, nessuna battaglia lanciata era stata combattuta e molte truppe sud-vietnamite disposte intorno e dentro la citt\u00e0 non avevano nemmeno alzato i fucili per difendersi. In rapida successione, i pochi centri di resistenza sud-vietnamita restanti lungo la linea costiera caddero uno dopo l'altro; Qu\u1ea3ng Ng\u00e3i il 24 marzo; Quy Nh\u01a1n e Nha Trang il 1\u00ba aprile; la baia di Cam Ranh il 3 aprile. Dopo aver ancora una volta abbandonato le sue truppe a Nha Trang, il Generale sud-vietnamita Phu si suicid\u00f2 a Saigon il 30 aprile 1975, quando le forze nord-viet con gli alleati vietcong vi entrarono trionfalmente. La capitale del sud venne quindi ribattezzata Ho Chi Minh e la Guerra del Vietnam fin\u00ec."}
{"id": "704533", "revid": "729019", "url": "https://it.wikipedia.org/wiki?curid=704533", "title": "Strada statale 549 di Macugnaga", "text": "La strada statale 549 di Macugnaga (SS 549) \u00e8 una strada statale italiana, che si snoda in Piemonte. Dal 2001 al 2007 \u00e8 stata classificata come strada regionale con la denominazione di \"strada regionale 549 di Macugnaga (SR 549)\", mentre dal 2008 al 2021 \u00e8 stata classificata come strada provinciale con la denominazione di \"strada provinciale 66 di Macugnaga (SP 66)\".\nPercorso.\nHa inizio nel comune di Vogogna, dalla strada provinciale 166 della Val d'Ossola, e prosegue su un percorso tipicamente montuoso e stretto, nella Valle Anzasca. Tocca i comuni di Piedimulera, Calasca-Castiglione, Bannio Anzino, Vanzone con San Carlo, Ceppo Morelli e il centro di Macugnaga, famosa localit\u00e0 sciistica invernale. Termina infine il suo percorso a Pecetto, frazione di Macugnaga.\nStoria.\nIn passato era la \"strada provinciale 66 della Vallanzasca (o della Valle Anzasca) (SP 66)\" e, nel 1958, si decise di elevarla al rango di statale, cosa che avvenne anni dopo; il nuovo nome fu quello di strada statale 549 di Macugnaga, e la gestione pass\u00f2 all'ANAS.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte, che l'ha classificata come strada regionale con la denominazione di \"strada regionale 549 di Macugnaga (SR 549)\"; le competenze sono quindi passate all'ARES (Agenzia Regionale Strade).\nA seguito poi del D.R. 9-5791 del 27 aprile 2007 della Regione Piemonte e la conseguente soppressione dell'ARES, dal 1\u00ba gennaio 2008 \u00e8 stata riclassificata come provinciale e trasferita al demanio della Provincia del Verbano-Cusio-Ossola. La nuova denominazione \u00e8 divenuta quindi \"strada provinciale 66 di Macugnaga (SP 66)\".\nIl 10 maggio 2021, in seguito alla promulgazione del DPCM 21.11.2019, \u00e8 stata nuovamente riclassificata come strada statale e la competenza \u00e8 tornata all'ANAS."}
{"id": "704534", "revid": "767487", "url": "https://it.wikipedia.org/wiki?curid=704534", "title": "Oupeye", "text": "Oupeye (in vallone \"O\u00fbp\u00eaye\") \u00e8 un comune belga di 23.633 abitanti, situato nella provincia vallona di Liegi.\nSuddivisioni.\nDal 1977, data di fusioni tra i comuni belgi, il nuovo comune di Oupeye raggruppa nel suo seno sette vecchi comuni:\nHaccourt.\nIl Castello di Haccourt fu preso e bruciato nel 1491. La costruzione della chiesa \u00e8 della fine del diciottesimo secolo salvo la torre (1870) che \u00e8 un'imitazione di quella del Seminario di Sughero coi suoi contrafforti. Alcune mura intorno alla chiesa sono per\u00f2 resti molto antichi risalenti all'alto medioevo (VII-VIII sec). Questa muraglia \u00e8 composta di materiali romani provenienti da una \"villa\" in rovina.&lt;br&gt;\nAttualmente, Haccourt deve la sua prosperit\u00e0 allo sfruttamento del gesso ed all'agricoltura.\nHermalle-sous-Argenteau.\nLa chiesa presenta una torre costruita in calcare nel 1624, sormontati da un'alta freccia ed una grande navata in mattoni del 1780. L'interno rinchiude una cripta molto interessante coi bassorilievi in alabastro, dei blasoni ed un'iscrizione funeraria. Le vecchie attivit\u00e0 artigianali quali armeria, ferramenta, industria della lavorazione dei vimini sono tutte sparite. L'agricoltura regredisce da quando il piano regolatore ha destinato vasti spazi all'attivit\u00e0 industriale.\nHermee.\nAttraversato dal torrente Grand Aaz il villaggio fu saccheggiato e bruciato - senza nessuno motivo - all'inizio della prima guerra mondiale. Anche qui le vecchie attivit\u00e0 artigianali sono del tutto sparite e Herm\u00e9e sta diventando una citt\u00e0 residenziale pure conservando le caratteristiche di paese rurale.\nHeure-le-Romain.\nNome derivante dal latino \"Ora romana\" (\"frontiera romana\"). \u00c8 attraversato dal ruscello Grand Aaz. La chiesa primitiva \u00e8 del tredicesimo secolo successivamente furono edificate sui resti due altre chiese sull'area di una villa romana. Vi erano aziende artigianali ora scomparse cos\u00ec come i mulini per la farina. \u00c8 prevalentemente rurale.\nHoutain Saint-Simeon.\nAi bordi della valle del Geer, Houtain Saint-Sim\u00e9on era un centro importante per le fabbriche di cappelli: attualmente ne esiste ancora una. L'attivit\u00e0 essenziale \u00e8 l'agricoltura e l'allevamento. Vi \u00e8 una certa presenza industriale.\nOupeye.\n\u00c8 attraversato dalla vecchia strada romana che collega Liegi e Maastricht passando per questa valle. Il castello propriamente del VII secolo fu ricostruito nel XVII secolo da parte di Curtius, celebre commerciante di armi (che fece costruire la casa Curtius). Il castello \u00e8 predominato da un giro di mura quadrate coperto di edera. Riacquistato dall'amministrazione comunale di Oupeye, \u00e8 diventato uno i pi\u00f9 importanti centri culturali della Vallonia. Oupeye \u00e8 il villaggio residenziale per eccellenza dei vari centri che compongono questo comune.\nVivegnis.\nDeve il suo nome a vecchie vigne. Vi \u00e8 esistito un monastero o un'abbazia di suore cistercensi, attualmente scomparsa. Vivegnis contava numerosi piccoli artigiani ed in particolare degli armaioli che esercitavano le loro attivit\u00e0 a domicilio. Lo sviluppo delle attivit\u00e0 di metalmeccanica della regione li ha forzati alla chiusura. In passato era anche molto ricca l'attivit\u00e0 mineraria (e alta a causa di ci\u00f2 l'immigrazione dall'Italia). Questo comune oggi ha soprattutto un carattere industriale. "}
{"id": "704545", "revid": "26415", "url": "https://it.wikipedia.org/wiki?curid=704545", "title": "Democrazia cosmopolitica", "text": ""}
{"id": "704546", "revid": "436907", "url": "https://it.wikipedia.org/wiki?curid=704546", "title": "Back Chat", "text": "Back Chat \u00e8 un brano dei Queen, tratto dall'album Hot Space del 1982.\n\u00c8 stato pubblicato in versione singolo, con la \"B-side\" \"Staying Power\", il 9 agosto 1982.\nDescrizione.\nIl brano, scritto da John Deacon, \u00e8 tra le tracce dell'album pi\u00f9 influenzate dalla \"black music\". Deacon, che era l'unico membro del gruppo ad avere avuto una formazione soul anzich\u00e9 rock, aveva deciso di non inserire nessun elemento della musica \"rock\" in questa canzone; ci\u00f2 caus\u00f2 un'accesa discussione all'interno del gruppo, in particolare con Brian May, che fu poi risolta inserendo, comunque, un assolo di chitarra."}
{"id": "704548", "revid": "3137", "url": "https://it.wikipedia.org/wiki?curid=704548", "title": "Shaking The Tree", "text": ""}
{"id": "704561", "revid": "26415", "url": "https://it.wikipedia.org/wiki?curid=704561", "title": "Fondamentalisti islamici", "text": ""}
{"id": "704562", "revid": "599013", "url": "https://it.wikipedia.org/wiki?curid=704562", "title": "Legge di Frank-Starling", "text": "Per legge di Frank-Starling (anche chiamata legge del cuore di Starling o legge di Maestrini-Starling o meccanismo di Frank-Starling) si intende la relazione che intercorre tra la gittata cardiaca e la pressione telediastolica, ovvero la pressione presente nel ventricolo al termine della diastole. Essa si riferisce al fatto che, rimanendo nell'ambito di valori fisiologici di volume ventricolare telediastolico, all'aumentare del precarico si osserva un incremento della forza di contrazione ventricolare.\nDescrizione.\nLa legge riguarda i meccanismi mediante i quali il muscolo cardiaco regola la forza della sua contrazione sistolica, in relazione alla quantit\u00e0 di sangue presente nel ventricolo alla fine della diastole: pi\u00f9 sangue sar\u00e0 entrato pi\u00f9 ne sar\u00e0 eiettato, garantendo l'equilibrio tra il precarico (ritorno venoso) e la gittata cardiaca. Quando un volume maggiore di sangue \u00e8 presente nel ventricolo, il sangue allunga le fibre muscolari cardiache, portando ad un aumento della forza contrattile. Il meccanismo descritto consente di sincronizzare la gittata cardiaca con il ritorno venoso, senza l'interferenza di fattori esterni. L'importanza fisiologica del meccanismo risiede nel mantenimento dell'equilibrio dell'output ventricolare destro e sinistro e nella compensazione di variazioni transitorie del postcarico tramite variazione della forza di contrazione del battito successivo.\nTale regolazione, definita anche \"regolazione intrinseca eterometrica\", \u00e8 dovuta al fatto che la contrazione cardiaca \u00e8 causata dallo spostamento di particolari fibre (isoforme di actina e miosina) in grado di scorrere le une sulle altre riducendo la loro lunghezza complessiva. Al contrario di ci\u00f2 che avviene nel muscolo striato, le fibre cardiache in situazioni basali fisiologiche lavorano a lunghezze inferiori rispetto alle proprie lunghezze ottimali, generando forze inferiori alla massima ottenibile. Nel momento in cui esse si trovano pi\u00f9 distese (per una maggiore quantit\u00e0 di sangue che stende le pareti ventricolari), sono in grado di rispondere a tale distensione con una contrazione pi\u00f9 forte, essendo aumentato lo spazio di scorrimento fra di esse. Il tutto avviene in assenza di ogni modulazione nervosa od ormonale; nel momento in cui per\u00f2 la distensione del muscolo aumenta oltre un certo limite, le fibre si disallineano, perdendo il rapporto reciproco e non potendo pi\u00f9 garantire la contrazione. Pertanto il cuore riesce a espellere la quantit\u00e0 di sangue ricevuta solo entro certi limiti di volume telediastolico (ossia di volume ematico ventricolare terminata la diastole). \nI meccanismi coinvolti nella modulazione inotropa cardiaca sono inoltre dovuti alla \"regolazione intrinseca omeometrica\" ovvero al cosiddetto \"fenomeno della scala\" che comporta un aumento della funzionalit\u00e0 dei canali voltaggio dipendenti cardiaci per lo ione calcio a parit\u00e0 di lunghezza delle fibre muscolari cardiache e alla compensazione delle variazioni della pressione diastolica aortica attraverso le conseguenti variazioni del precarico ventricolare. La legge del cuore di Frank Starling \u00e8 inoltre correlata alla risposta dell'organismo al fenomeno della extrasistole.\nStoria.\nLa legge deve il nome a due fisiologi, Otto Frank ed Ernest Starling, che la descrissero nel 1918; una prima formulazione della legge si deve al fisiologo italiano Dario Maestrini che, il 13 novembre 1914, diede inizio al primo dei 19 esperimenti che lo condussero a formulare la \"\"legge del cuore\" \" che, contrariamente alle teorie precedenti che vedevano nella dilatazione cardiaca solo un significato patologico, descrisse un aumento della forza contrattile cardiaca in relazione all'allungamento delle fibre muscolari&lt;ref name=\"Maestrini-1958/1\"&gt;&lt;/ref&gt;&lt;ref name=\"Maestrini-1959/1\"&gt;&lt;/ref&gt;.\nIl professor Ernest Henry Starling, titolare della cattedra di Fisiologia dell'Universit\u00e0 di Londra, godeva allora di grande prestigio nella comunit\u00e0 scientifica e perci\u00f2 la legge si diffuse con il suo nome. Lo stesso professore, per\u00f2, riconobbe la priorit\u00e0 della formulazione a Maestrini. In virt\u00f9 di ci\u00f2, talvolta e soprattutto in Italia, essa viene anche chiamata \"Legge di Maestrini-Starling\".\nUn riconoscimento postumo al valore scientifico del lavoro di Maestrini si ha nel 1974, con un editoriale pubblicato su \"The Lancet\"."}
{"id": "704563", "revid": "92723", "url": "https://it.wikipedia.org/wiki?curid=704563", "title": "Strada statale 142 Biellese", "text": "La strada statale 142 Biellese (SS 142) o strada provinciale 142 del Biellese (SP 142) in provincia di Vercelli, \u00e8 una strada statale e provinciale italiana.\nDal 2001 al 2007 \u00e8 stata classificata come strada regionale con la denominazione di \"strada regionale 142 Biellese (SR 142)\", mentre dal 2008 al 2021 \u00e8 stata classificata come strada provinciale con la denominazione di \"strada provinciale 142 Biellese (SP 142)\", nelle province di Biella e Novara, \"strada provinciale 142 del Biellese (SP 142)\" in provincia di Vercelli.\nPercorso.\nNel suo tracciato unisce coi suoi estremi la citt\u00e0 di Biella con Arona, in provincia di Novara, sulla via del Sempione.\nLungo il suo percorso attraversa le tre province di Biella, Vercelli e Novara; i centri principali, oltre a Biella, sono Cossato, Gattinara, Borgomanero e Arona. Il tratto interessante le prime due province, in particolare tra Cossato e Gattinara si caratterizza dall'elevata pericolosit\u00e0 causata da una sede stradale larga appena sei metri, priva di banchina, curve di raggio ridotto, dossi e cunette in successione seguendo i dislivelli del terreno. Ampliamenti o varianti di tracciato sono impediti dalla progressiva urbanizzazione realizzata in prossimit\u00e0 della stessa, tra Masserano e Gattinara. Ne consegue, infatti che la velocit\u00e0 massima ammessa \u00e8 di 50-70\u00a0km/h ed \u00e8 vietato il sorpasso. Nel tratto novarese invece, in particolare tra Romagnano Sesia e Borgomanero negli anni '90 si \u00e8 proceduto al rifacimento di un ponticello presso Cavallirio correlati da lavori di ampliamento della sede stradale (qui in presenza di un'urbanizzazione meno elevata cresciuta solo nell'ultimo decennio). La velocit\u00e0 massima ammessa sul tratto novarese \u00e8 di 90\u00a0km/h su alcuni rettilinei prima di arrivare a Cureggio e oltre Borgomanero.\nIn localit\u00e0 Paruzzaro la strada sottopassa l'Autostrada A26, e la carreggiata, si divide in tre corsie per senso di marcia, stringendosi in localit\u00e0 Oleggio Castello presso un semaforo in curva, per poi riallargarsi, giungendo ad Arona dopo essere scesi dall'altopiano morenico attraverso ampi tornanti. In tutta la sua lunghezza, la strada \u00e8 particolarmente trafficata nelle ore di punta feriali, e nelle serate prefestive e festive specialmente in prossimit\u00e0 dei laghi. Priva di gallerie in tutta l'estensione del percorso, vi sono ponti viadotti di una certa importanza: quello sul fiume Cervo a Biella, sul torrente Strona, posto sulla variante presso Cossato, quello sul fiume Sesia a Romagnano Sesia pi\u00f9 altri ponticelli e ponti su vari torrenti.\nL'inizio della strada \u00e8 a sud del centro di Biella all'innesto con l'ex Strada Statale 143 Vercellese. A raso, si innesta con la strada statale 230 di Massazza; senza soluzione di continuit\u00e0 con la ex strada statale 232 Panoramica Zegna a Cossato mentre con le restanti a raso, l'ex strada statale 594 Destra Sesia a Gattinara, la strada statale 299 di Alagna a Romagnano Sesia, la strada statale 229 del Lago d'Orta a Borgomanero, fino ad innestarsi sempre a raso, con la strada statale 33 del Sempione nel centro abitato di Arona.\nStoria.\nLa strada statale 142 venne istituita nel 1951 con il seguente percorso: \"Arona - Romagnano Sesia - Biella. Nel 1988 l'itinerario venne invertito e venne definito nel modo seguente: \"Biella - Romagnano Sesia - innesto con la strada statale 33 del Sempione in Arona.\"\nIl 16 maggio 1968 fu inaugurato il ponte sul fiume Cervo, noto localmente come \"tangenziale di Biella\", il cui progetto risale al 1963 e la cui costruzione ebbe inizio nel 1965. L'opera cost\u00f2 circa 1 miliardo di lire dell'epoca. All'inaugurazione parlarono il sindaco di Biella Franco Borri Brunetto, il ministro Giulio Pastore e l'onorevole Giuseppe Pella; il nuovo tratto stradale fu benedetto dal vescovo di Biella Carlo Rossi. \nNegli anni '80 fu realizzata dall'ANAS una variante della SS 142 a carreggiate indipendenti e due corsie per senso di marcia, da allacciarsi presso il casello autostradale di Romagnano Sesia-Ghemme sulla A26 Genova-Gravellona Toce, entro il 1990, ma mai completata; attualmente solo 17\u00a0km di questo tronco, \u00e8 in servizio, ed \u00e8 oggi in condizioni di degrado infrastrutturale; il tratto terminale previsto che eviterebbe la strozzatura tra Masserano e Gattinara \u00e8 stato in seguito messo in discussione dal punto di vista dell'utilit\u00e0 commerciale causata dalle chiusure a partire dalla met\u00e0 degli anni '90 di molte industrie tessili, per le quali il progetto dell'opera era espressamente concepito.\nAlle 18:30 del 24 settembre 1993 crollarono tre campate, 60 metri di carreggiata, del ponte della SS 142 che passa sul fiume Cervo, a causa della forte spinta delle acque che avevano eroso la base dei terrapieni di due pilastri centrali. Fortunatamente non si sono registrate n\u00e9 vittime n\u00e9 feriti, grazie a un capocantoniere ANAS, Sante Geromel, che gi\u00e0 verso le 14 aveva notato che la piena del fiume stava portando via la terra dagli isolotti su cui poggiavano i pilastri: alle 18:20, Anas e le autorit\u00e0 avevano disposto la chiusura della strada.\nNegli anni 2000, la Regione Piemonte rimise in auge il progetto iniziale, ma con le caratteristiche di autostrada, che avrebbe dovuto collegare la citt\u00e0 laniera anche con l'Autostrada A4 Torino-Milano fra Santhi\u00e0 e Carisio e sarebbe stata data in concessione alla SATAP; il progetto all'inizio degli anni 2010 venne di nuovo per\u00f2 accantonato.\nIn seguito al decreto legislativo n. 112 del 1998, dal 2001 la gestione \u00e8 passata dall'ANAS alla Regione Piemonte, che l'ha classificata come strada regionale con la denominazione di \"strada regionale 142 Biellese (SR 142)\"; le competenze sono quindi passate all'ARES (Agenzia Regionale Strade).\nA seguito poi del D.R. 9-5791 del 27 aprile 2007 della Regione Piemonte e la conseguente soppressione dell'ARES, dal 1\u00ba gennaio 2008 \u00e8 stata riclassificata come provinciale e trasferita al demanio della Provincia di Biella, della Provincia di Vercelli e della Provincia di Novara, per le rispettive tratte territoriali di competenza. La nuova denominazione \u00e8 divenuta quindi \"strada provinciale 142 Biellese (SP 142)\", nelle prime due province, \"strada provinciale 142 del Biellese (SP 142)\" in provincia di Vercelli.\nIl 3 ottobre 2020, poco dopo le ore 12 due campate del viadotto sul fiume Sesia, una struttura in cemento armato costruita nel 1957, crollarono in conseguenza della piena causata da ventiquattro ore di pioggia incessante.\nIl 10 maggio 2021, in seguito alla promulgazione del DPCM del 21 novembre 2019, \u00e8 stata nuovamente riclassificata come strada statale dal km 16,060 al km 19,410, dal km 30,250 al km 41,000 e dal km 45,300 al km 52,580 e la competenza \u00e8 tornata all'ANAS. Dal km 19,410 al km 30,250 la strada \u00e8 rimasta provinciale e la gestione \u00e8 tuttora dalla provincia di Vercelli.."}
{"id": "704565", "revid": "599013", "url": "https://it.wikipedia.org/wiki?curid=704565", "title": "Giuseppe Rundo", "text": "Carriera.\nHa esordito nella nazionale di pallacanestro italiana il 28 maggio 1966, in occasione dell'amichevole Italia- 89-34 a Dessau. Il commissario tecnico Nello Paratore lo impieg\u00f2 in altre quindici partite, nelle quali l'ala segn\u00f2 trentadue punti. Ebbe l'occasione di giocare nel Mondiale di Uruguay 1967, in cui arriv\u00f2 a segnare 11 punti al . L'Italia si classific\u00f2 nona."}
{"id": "704572", "revid": "10137", "url": "https://it.wikipedia.org/wiki?curid=704572", "title": "Ann Ward Radcliffe", "text": ""}
{"id": "704577", "revid": "599013", "url": "https://it.wikipedia.org/wiki?curid=704577", "title": "Azienda autonoma statale della strada", "text": "L'Azienda autonoma statale della strada (AASS) era un'azienda italiana costituita con la finalit\u00e0 di gestire le strade di interesse statale.\nStoria.\nVenne creata con la (\"Istituzione dell'Azienda autonoma statale della strada\"). Il primo direttore fu l'ingegner Pio Calletti, che ebbe in gestione 137 arterie in pessimo stato, con una rete complessiva di \u00a0km, oltre a 450\u00a0km di strade in costruzione. Dal 1933 l'AASS assunse la responsabilit\u00e0 per alcuni tratti autostradali, rilevando le competenze della Societ\u00e0 Anonima Autostrade.\nDopo la conquista dell\u2019Etiopia, l'AASS si impegn\u00f2 nella realizzazione di oltre \u00a0km di strade nell'Africa Orientale Italiana, dopo la seconda guerra mondiale fu soppressa e al suo posto, il 27 giugno 1946 venne istituita l'Azienda nazionale autonoma delle strade statali (ANAS)."}
{"id": "704582", "revid": "124137974", "url": "https://it.wikipedia.org/wiki?curid=704582", "title": "Edizioni Studium", "text": "Edizioni Studium \u00e8 una casa editrice fondata a Roma nel 1927 per iniziativa di monsignor Giovanni Battista Montini (futuro papa Paolo VI) e di Igino Righetti, rispettivamente assistente ecclesiastico e presidente della Federazione Universitaria Cattolica Italiana (FUCI).\nStoria.\nL'Editrice Studium, che dall'omonima rivista traeva il nome, \u00e8 volta, nei suoi primi anni di vita, essenzialmente alla formazione delle coscienze, nel clima asfittico dell'Italia di quel periodo, per dare una specifica identit\u00e0 alla base studentesca. Vengono pubblicati corsi di teologia, documenti pontifici, mentre si d\u00e0 vita ad una serie di iniziative sempre pi\u00f9 rilevanti, per l'apporto di \"fucini\" ormai in grado di insegnare e per i contenuti e il sostegno ricevuto, a partire dal 1933, dal Movimento Laureati di Azione Cattolica. Particolare attenzione \u00e8 riservata alla dimensione professionale.\nNei primi anni quaranta, malgrado le gravi limitazioni imposte dalla guerra, l'Editrice \u00e8 viva e presente. Prendono attualit\u00e0 i temi politici, la cui elaborazione porter\u00e0 alla stesura del cosiddetto Codice di Camaldoli (pubblicato nel 1945), e si avverte vivissima l'esigenza, in vista del ruolo politico e sociale che i cattolici sono chiamati a svolgere nella rinascita del Paese, di passare da enunciazioni di principio al concreto delle applicazioni e dell'esperienza personale, vissuta con elevata sensibilit\u00e0 morale. Autorevoli studiosi vicini a \u00abStudium\u00bb forniranno un innegabile contributo alla stesura della nuova Carta Costituzionale e, in generale, alla crescita della democrazia in Italia.\n\u00c8 una grande fioritura quella che si verifica nel secondo dopoguerra, con l'avvio della collana \u00abCultura\u00bb, aperta nel 1946 dalla traduzione di \"Umanesimo integrale\" di Jacques Maritain e da \"La giustizia\" di Giorgio Del Vecchio, seguiti a breve distanza dalla edizione italiana della \"Storia dell'educazione nell'antichit\u00e0\" di Henri-Ir\u00e9n\u00e9e Marrou. Le iniziative si moltiplicano. Si sviluppa la serie dei dizionari di teologia (dogmatica, biblica, storico-religiosa), di liturgia, di teologia morale, fino al pi\u00f9 recente \"Dizionario enciclopedico di spiritualit\u00e0\".\nFra le altre, merita di essere ricordata la collana \u00abVerba Seniorum\u00bb, di studi sulla letteratura cristiana antica, fondata da Giuseppe Lazzati e Michele Pellegrino, e diretta oggi da Paolo Siniscalco.\nUn avvenimento di particolare rilievo \u00e8 l'avvio, alla fine del 1951, dell'\u00abUniversale Studium\u00bb. La collana \u00e8 stata poi ripresa e rilanciata come \u00abNuova Universale Studium\u00bb.\nQuando, nei primi anni settanta, l'Editrice \u00e8 venuta a trovarsi in difficolt\u00e0, la solidariet\u00e0 di molti vecchi amici e l'intesa con una societ\u00e0 pi\u00f9 grande, quale l'Editrice La Scuola di Brescia, le ha consentito di riprendere l'attivit\u00e0 editoriale.\nNel 1981 \u00e8 iniziato uno stretto rapporto di coproduzione con l\"'Istituto Paolo VI\" di Brescia. L'Istituto persegue la finalit\u00e0 di raccogliere documenti, scritti, testimonianze e di promuovere studi riguardanti la vita e le opere di Giovanni Battista Montini. Analogo rapporto di coedizione \u00e8 stata realizzato con la Libera Universit\u00e0 Maria Santissima Assunta di Roma.\nIl 15 dicembre 2015, acquista ed incorpora la casa editrice Marcianum Press di Venezia, nata nel 2005 in seno allo Studium Generale Marcianum, creato dall'allora patriarca di Venezia Angelo Scola, poi arcivescovo di Milano. La cessione avviene nel quadro del ridimensionamento dello Studium Generale Marcianum operato dal Patriarca Francesco Moraglia.\nProduzione editoriale.\nL'Editrice definisce oggi il suo spazio nell'ambito della saggistica filosofica, storica, letteraria, con attenzione anche alle scienze umane e ai temi della spiritualit\u00e0 cristiana.\nL'Editrice Studium si \u00e8 proposta anche in questi anni di ricostruire il profilo biografico e di pubblicare gli scritti di grandi figure di sacerdoti e di laici; da monsignor G.B. Montini a monsignor Emilio Guano, a monsignor Franco Costa, al cardinale Domenico Tardini; da Giuseppe Capograssi a Jemolo, da Gonella a Giorgio La Pira, a Aldo Moro, a Bachelet, a Giuseppe Lazzati, a Benigno Zaccagnini.\nNumerosi sono poi i titoli dedicati alla critica letteraria apparsi nelle collane di Studium, e in particolare nella \"Nuova Universale\". Si va dai fortunati lavori di Silvano Scalabrella sulla mitologia classica, di Mario Puppo sul Romanticismo, di Elio Gioanola sul Decadentismo, alla storia del romanzo italiano dell'Ottocento e del Novecento di Renato Bertacchini, alla poesia del Novecento, a una nuova \"Storia del teatro italiano\", in quattro volumi, dal Medioevo al Novecento, redatti da Federico Doglio, Clelia Falletti Cruciani, Giorgio Pullini e Giovanni Antonucci.\nNel dicembre 2015 l'Editoriale Studium ha acquisito la casa editrice veneziana Marcianum Press."}
{"id": "704583", "revid": "124636198", "url": "https://it.wikipedia.org/wiki?curid=704583", "title": "San Paolo (Brasile)", "text": "San Paolo () o San Paolo del Brasile \u00e8 la capitale dello stato brasiliano di San Paolo, nonch\u00e9 parte delle omonime mesoregione metropolitana e microregione.\nCon i suoi abitanti vanta alcuni primati: oltre a essere la citt\u00e0 pi\u00f9 popolosa del Brasile e dell'intero continente americano, \u00e8 anche la citt\u00e0 pi\u00f9 popolosa dell'emisfero australe e di quello occidentale, nonch\u00e9 la citt\u00e0 lusofona pi\u00f9 popolosa e l'undicesima in generale. Nella Regione Metropolitana di San Paolo, costituita da 39 comuni, vivono 27 milioni di persone (circa il 70% della popolazione dell'intero Stato di San Paolo che ne conta pi\u00f9 di 40 milioni) che ne fanno la quinta area metropolitana pi\u00f9 popolosa del mondo dopo Chongqing, Tokyo, Shanghai e Pechino.\nIl demonimo della citt\u00e0 di San Paolo \u00e8 \"paulistano(a)\" (a differenza di quello dello Stato che \u00e8 \"paulista\").\nIl motto della citt\u00e0 \u00e8 \"Non ducor, duco\", latino per \"Non mi faccio condurre, conduco\".\nGeografia fisica.\nTerritorio.\nSan Paolo \u00e8 situata su un altopiano parte della catena Serra do Mar (che in portoghese significa \"Catena del mare\", essa stessa parte della macroregione conosciuta come \"Planalto Brasileiro\" (altopiano brasiliano). L'altezza media della citt\u00e0 \u00e8 di , anche se dista solo dall'Oceano Atlantico. La metropoli si trova esattamente sul Tropico del Capricorno. Esistono due autostrade che percorrono questo tragitto: la Rodovia Anchieta e la Rodovia dos Imigrantes, che scendono verso il mare, fino alla citt\u00e0 portuale di Santos e alla spiaggia di Guaruj\u00e1.\nNelle aree urbanizzate di San Paolo, il territorio \u00e8 principalmente collinare, ma al nord, la Serra da Cantareira presenta elevazioni maggiori (il picco del Jaragu\u00e1, il rilievo pi\u00f9 elevato della citt\u00e0, raggiunge i metri) e consistenti resti della Foresta pluviale atlantica. L'intera regione \u00e8 molto stabile tettonicamente, e non si \u00e8 mai registrata alcuna attivit\u00e0 sismica significativa.\nIl fiume Tiet\u00ea era, in passato, una fonte di acqua potabile e di svago per San Paolo. Tuttavia, nella seconda met\u00e0 del XX secolo, \u00e8 diventato altamente inquinato da scarichi fognari non depurati e da scarichi industriali; la stessa sorte \u00e8 toccata al suo affluente Pinheiros. Un sostanziale programma di depurazione per entrambi i fiumi ha portato qualche miglioramento. I due fiumi non sono navigabili all'interno dei confini cittadini, ma il Tiet\u00ea \u00e8 un importante via di comunicazione verso il Paran\u00e1, siccome il fiume \u00e8 parte del bacino del R\u00edo de la Plata. Il terzo importante fiume di San Paolo \u00e8 il fiume Tamanduate\u00ed, affluente anch'esso del Tiet\u00ea.\nNon esistono grandi laghi naturali in zona, anche se le riserve artificiali di Guarapiranga e Billings sono usate per creare energia, come riserva d'acqua e per svago.\nLa flora originale era in gran parte formata da un'estesa variet\u00e0 di magnolie sempreverdi. Oggi sono invece comuni specie importate, siccome il clima mite e le abbondanti piogge consentono a una miriade di piante tropicali, subtropicali e temperate di prosperare; l'eucalyptus \u00e8 particolarmente diffuso.\nClima.\nSecondo la classificazione climatica di K\u00f6ppen, il clima a San Paolo va da subtropicale umido a temperato. A causa della precipitazione annuale di pioggia, ha caratteristiche subtropicali, ma ha un clima mite tutto l'anno. Anche se i brasiliani generalmente considerano il clima di San Paolo piovoso e piuttosto freddo, per gli standard mondiali, il clima \u00e8 caldo e mite. Le temperature estive raramente superano i , mentre \u00e8 rarissimo che la temperatura scenda sotto zero d'inverno. La temperatura massima mai registrata \u00e8 di il 15 novembre 1985, mentre la minima fu di nel 1955 (attorno alla citt\u00e0, si registr\u00f2 una minima di il 2 agosto 1955). Secondo i resoconti ufficiali, quella data come una leggera nevicata il 25 giugno 1918, fu in realt\u00e0 nebbia congelantesi. Le piogge sono abbondanti, specialmente cicloni tropicali, mentre presenze di tornado sono infrequenti.\nStoria.\nI missionari gesuiti Manuel da N\u00f3brega e san Jos\u00e9 de Anchieta fondarono il villaggio di \"S\u00e3o Paulo de Piratininga\" il 25 gennaio 1554. Crearono una missione chiamata \"Col\u00e9gio de S\u00e3o Paulo de Piratininga\" il cui scopo era convertire la trib\u00f9 indigena dei Tupi al cattolicesimo. Il nuovo insediamento era situato poco oltre la catena montuosa Serra do Mar, vicino alla citt\u00e0 portuale di Santos e vicino al fiume Tiet\u00ea. La posizione strategica, lo rendeva un ingresso naturale dalla costa del sud est al vasto e fertile altopiano dell'ovest, che diventer\u00e0 lo Stato di San Paolo.\nNel XVII e XVIII secolo, gruppi di esploratori, chiamati i \"Bandeirantes\" setacciarono le foreste e i nuovi territori dell'America Latina in cerca di oro, diamanti, e altre ricchezze. I \"bandeirantes\" furono infine responsabili per gran parte dell'espansione territoriale brasiliana oltre la Linea Tordesilhas e per la scoperta di numerose miniere di metalli e pietre preziose. Ci sono diversi monumenti eretti in onore del loro contributo alla citt\u00e0, tra cui il Monumento \u00e0s Bandeiras, uno dei punti di riferimento di San Paolo.\nSan Paolo divent\u00f2 ufficialmente una citt\u00e0 nel 1711. Nel XIX secolo, le esportazioni di caff\u00e8, che erano mandate all'estero dal porto della vicina citt\u00e0 di Santos, portarono la citt\u00e0 ad un buon livello di prosperit\u00e0 economica. Dal 1881, iniziarono possenti ondate migratorie dall'Italia, dal Giappone e da molti altri paesi; gli immigrati lavoravano principalmente nelle sterminate piantagioni di caff\u00e8 presenti nello Stato. All'inizio del XX secolo, il commercio di caff\u00e8 precipit\u00f2, a causa, tra altri fattori, di un crollo nel prezzo del caff\u00e8. Gli imprenditori locali iniziarono, allora, ad investire nello sviluppo industriale di San Paolo, attraendo nuove ondate migratorie alla citt\u00e0.\nUn altro importante punto di riferimento storico \u00e8 la scuola di Legge dell'Universit\u00e0 di San Paolo, conosciuta anche come Largo S\u00e3o Francisco; probabilmente la pi\u00f9 antica universit\u00e0 del Brasile. Fu dapprima costruita in un monastero, fu fondata il primo di marzo 1828, subito dopo l'inizio dell'Impero Brasiliano, a causa della necessit\u00e0 di avvocati e politici. Siccome i ricchi brasiliani erano soliti andare a studiare in Portogallo, l'imperatore brasiliano Pietro I, decise che era necessario creare una scuola nazionale di giurisprudenza. Questa scuola attrasse studenti da tutto il Paese, il che diede alla citt\u00e0 uno stile di vita boh\u00e9mien.\nNel 1972 un incendio divamp\u00f2 nell'Edificio Andraus e nel 1974 nell'Edificio Joelma.\nSociet\u00e0.\nEtnie.\nSecondo le statistiche della IBGE, la popolazione di San Paolo \u00e8 composta da:\nSan Paolo \u00e8 la citt\u00e0 pi\u00f9 multiculturale del Brasile, e una delle pi\u00f9 varie del mondo. A partire dal 1870, circa 2,3 milioni di immigranti arrivarono nello Stato, giungendo da ogni parte del pianeta. Tuttavia l'immigrazione dall'Italia \u00e8 stata la pi\u00f9 consistente. Tra il 1888 ed il 1919 il 44,7% degli immigrati erano italiani, il 19,2% spagnoli ed il 15,4% portoghesi.\nL'Universit\u00e0 di San Paolo (USP) inoltre condusse nel 2001 un censimento tra i suoi studenti dove veniva richiesta anche la discendenza della loro famiglia; l'81% rispose che discendevano da persone nate all'estero, tra questi il 30,5% provenienti dall'Italia, il 23% dal Portogallo, il 14% dalla Spagna, l'8% dal Giappone, il 5,6% dalla Germania.\nIl 7% ha affermato di avere una doppia nazionalit\u00e0 o la possibilit\u00e0 di un doppio passaporto grazie alle proprie origini: il 56,7% italiano, il 9,3% portoghese, l'8,5% spagnolo, il 6% tedesco.\nItaliani.\nImmigrati da ogni parte d'Europa arrivarono a San Paolo soprattutto tra la fine dell'Ottocento e l'inizio del Novecento; tuttavia la comunit\u00e0 italiana \u00e8 la pi\u00f9 numerosa, diffusa in tutta la citt\u00e0, ed \u00e8 anche considerata la maggiore concentrazione di oriundi italiani fuori dall'Italia. Solo nella citt\u00e0 di San Paolo si stima che circa 6 milioni di persone abbiano almeno 1 ascendente italiano nella loro famiglia. San Paolo ha pi\u00f9 italiani di qualsiasi citt\u00e0 italiana (il comune di Roma ha 2,9 milioni di abitanti e la citt\u00e0 di Milano \"solo\" 1,3 milioni).\nInizialmente si raggrupparono in quartieri etnici, come Br\u00e1s, Bixiga o Mooca, che ancora oggi mantengono un'influenza italiana. All'inizio del XX secolo, la lingua italiana era pi\u00f9 parlata del portoghese in citt\u00e0. I dialetti e le lingue minoritarie d'Italia contribuirono alla creazione del dialetto \"paulistano\" attuale. San Paolo \u00e8 la prima citt\u00e0 al mondo per consumo di pizza.\nNei primi anni del Novecento, San Paolo \u00e8 stata vista come una \"citt\u00e0 italiana\". Si vedeva subito il carattere italiano della citt\u00e0: in cucina, negli annunci (anche avvisi di pagamento delle imposte comunali sono state scritte in italiano e portoghese), nello stile delle case.\nPer le strade si sentiva pi\u00f9 italiano (o dialetti) che portoghese. Il governatore dello Stato afferm\u00f2 che se sul tetto di ogni casa fosse stata esposta la bandiera del Paese di origine del proprietario, San Paolo, vista dall'alto, poteva sembrare una citt\u00e0 italiana. La citt\u00e0 di San Paolo \u00e8 cresciuta rapidamente in seguito ad una massiccia immigrazione, tanto che, nel 1920, quasi due terzi dei suoi abitanti erano stranieri o figli di immigrati e gli italiani rappresentavano oltre la met\u00e0 della popolazione maschile della citt\u00e0.\nAltri europei.\nLa comunit\u00e0 di origine portoghese \u00e8 la pi\u00f9 numerosa dopo quella italiana. Altre discendenze importanti sono quella spagnola e tedesca. Esiste anche un'importante comunit\u00e0 ebraica, proveniente soprattutto dalla Russia e dalla Polonia, composta da circa persone, concentrate principalmente nei quartieri di Higien\u00f3polis e di Bom Retiro.\nArabi.\nUna delle comunit\u00e0 pi\u00f9 importanti dell'intera area metropolitana di San Paolo \u00e8 di origine araba cristiana (circa 1 milione di persone). Cristiani Libanesi e siriani arrivarono in gran numero nei primi tre decenni del secolo scorso. Oggi i loro discendenti sono totalmente integrati con la popolazione locale; tuttavia aspetti culturali di origine araba segnano ancora oggi la cultura della capitale paulista. Abbondano i ristoranti di cucina araba in tutta la citt\u00e0, che preparano piatti entrati definitivamente nella cultura gastronomica brasiliana. La Rua 25 de Mar\u00e7o fu creata dagli arabi, che erano in maggior parte commercianti.\nAsiatici.\nLa citt\u00e0 di San Paolo conta il maggior numero di abitanti che si dichiarano di origine asiatica (non araba) del Brasile. Il 4% dei suoi abitanti, circa persone, sono di origine orientale. La comunit\u00e0 giapponese della citt\u00e0 \u00e8 la maggiore fuori dal Giappone.\nGli immigrati giapponesi cominciarono a giungere a San Paolo dal 1908, e immigrarono in gran numero negli anni cinquanta. La maggiore concentrazione di orientali in citt\u00e0 si trova nel Bairro da Liberdade. In questo quartiere si possono vedere cartelli scritti in giapponese, negozi tipici del Giappone e la lingua parlata nelle strade \u00e8 il giapponese. Anche la componente coreana \u00e8 di notevole importanza nella demografia della citt\u00e0: sono pi\u00f9 di le persone di origine sud coreana, particolarmente concentrate nel quartiere Aclima\u00e7\u00e3o. I cinesi sono abbastanza numerosi nel quartiere di Liberdade.\nAfricani.\nLa citt\u00e0 gi\u00e0 contava una popolazione di origine africana nel XIX secolo, ma fu a partire dalla seconda met\u00e0 del XX secolo che la popolazione nera inizi\u00f2 a crescere rapidamente, con l'arrivo di persone da altri stati brasiliani, principalmente dalla zona costiera di Bahia.\nNordestini.\nCon la diminuzione dell'immigrazione europea e asiatica dopo gli anni trenta, la principale componente migratoria fu dalla regione del Nord-Est. La maggior parte di questo enorme flusso migratorio venne dagli Stati di Pernambuco, Para\u00edba, Alagoas, Cear\u00e1, Bahia e dalla zona a settentrionale dello Stato di Minas Gerais. A causa della crescita esponenziale della popolazione e alla mancanza di opportunit\u00e0 per le enormi masse che arrivarono, cominci\u00f2, in contemporanea, un flusso migratorio inverso, in quanto molti migrati cominciarono a tornare alla loro terra d'origine.\nLingue e dialetti.\nCome in tutto il Brasile, in San Paolo la popolazione parla il portoghese. Tuttavia, la grande comunit\u00e0 italiana ha influenzato l'accento e il dialetto della gente del luogo. All'inizio del XX secolo, molti dialetti italiani erano parlati nella citt\u00e0.\nReligione.\nA San Paolo, cos\u00ec come c'\u00e8 una grande variet\u00e0 culturale, ci sono diversi culti religiosi nella citt\u00e0. Inizialmente, la cultura religiosa era unicamente cattolica, oggi, invece, a causa di nuove ondate migratorie, \u00e8 possibile incontrare decine di denominazioni protestanti differenti, cos\u00ec come esistono templi buddisti, tra gli altri. Negli ultimi decenni il buddismo \u00e8 stata la religione orientale a pi\u00f9 alta crescita nella citt\u00e0. Si stima che ci siano pi\u00f9 di centomila seguaci buddisti, seichonoisti, induisti e shinto. \u00c8 anche di considerevole importanza la comunit\u00e0 ebraica, che conta circa seguaci, la comunit\u00e0 degli spiritisti e le religioni afro-brasiliane. Considerevole \u00e8 il numero dei Testimoni di Geova che contano appartenenti.\nCattolicesimo.\nLa Chiesa cattolica divide il territorio del municipio di San Paolo in quattro circoscrizioni ecclesiastiche: l'arcidiocesi di San Paolo, la diocesi di Santo Amaro, la diocesi di S\u00e3o Miguel Paulista e la diocesi di Campo Limpo, le ultime tre sono suffraganee della prima. L'archivio dell'arcidiocesi, chiamato l\"Arquivo Metropolitano Dom Duarte Leopoldo e Silva\", \u00e8 situato nel quartiere Ipiranga, e contiene uno dei patrimoni documentali pi\u00f9 importanti del Brasile.\nIl patrono della citt\u00e0, \u00e8, ovviamente, San Paolo apostolo e l'edificio di culto principale della citt\u00e0 \u00e8 la Cattedrale Metropolitana di San Paolo.\nProtestantesimo.\nIn citt\u00e0 convivono i pi\u00f9 disparati credi evangelici, tra cui la Chiesa Battista, la Chiesa Universale del Regno di Dio, la Chiesa Luterana e la Chiesa Presbiteriana. Queste denominazioni stanno prendendo piede, specialmente nella periferia della citt\u00e0.\nCultura.\nSan Paolo possiede un'ampia rete di teatri, locali per spettacoli, palcoscenici, istituti di formazione, musei e gallerie d'arte, e non \u00e8 raro che queste istituzioni siano a livelli eccezionali: per esempio in citt\u00e0 ha sede la maggiore universit\u00e0 pubblica del Paese (l'Universidade de S\u00e3o Paulo), la maggiore universit\u00e0 privata (l'Universidade Paulista), e il maggior locale per spettacoli del Paese (il DirecTV Music Hall).\nLa cultura della citt\u00e0 fu ampiamente influenzata dai diversi gruppi di immigrati che vi si stabilirono, principalmente italiani.\nSan Paolo \u00e8 considerata il polo culturale del Brasile, dato che \u00e8 stato un consolidato luogo di origine di tutta una serie di movimenti artistici e estetici nel corso del XX secolo. Nonostante la rivalit\u00e0 con Rio de Janeiro su quale sia la sede delle principali istituzioni culturali del paese, \u00e8 a San Paolo che la cultura brasiliana cosiddetta \"colta\" continua a formarsi.\nQuesto complesso culturale si trova generalmente nelle regioni centrali della citt\u00e0, o in quello che \u00e8 chiamato \"Centro expandido\", il che ha attirato critiche perch\u00e9 trascura gli abitanti delle zone pi\u00f9 periferiche della citt\u00e0. Questa San Paolo di fiorente cultura, pertanto, \u00e8 spesso considerata la San Paolo ideale, visto che non corrisponde alla realt\u00e0 della maggior parte della popolazione.\nIstruzione.\nLa citt\u00e0 di San Paolo conta una rete di pi\u00f9 di scuole elementari e medie, la maggior rete pubblica municipale del Paese, con pi\u00f9 di alunni immatricolati (dati marzo 2006).\nEsistono anche scuole e superiori private che sono tra le migliori del Paese, come il Col\u00e9gio S\u00e3o Bento, Col\u00e9gio Paulic\u00e9ia, l'Objetivo e l'Anglo, solo alcune tra molte buone scuole. Nella citt\u00e0 \u00e8 presente il maggior concorso \"vestibular\" del Brasile, il Fuvest; il vestibular \u00e8 un esame da sostenere per entrare nelle universit\u00e0 pauliste.\nLa citt\u00e0 ospita numerose sedi universitarie, tra le quali:\nMusei.\nI principali musei della citt\u00e0 sono:\nMusica.\nLa citt\u00e0 \u00e8 il principale scenario musicale del Paese, con diverse eccellenze in questo campo.\nLa citt\u00e0 vanta il pi\u00f9 vecchio gruppo musicale brasiliano, i Dem\u00f4nios da Garoa, un gruppo di samba degli anni quaranta ancora oggi in attivit\u00e0.\nNegli anni settanta e ottanta, diverse bande rock nacquero in citt\u00e0, cos\u00ec come \u00e8 importante l'influenza della citt\u00e0 nel movimento Hip-hop (break, grafite e rap), in quanto i principali esponenti di questo movimento, ad esempio i Fac\u00e7\u00e3o Central, vivono a San Paolo. Come non si pu\u00f2 dimenticare l'influenza nella mondo della musica elettronica, con diversi rave e feste, come la Skol Beats, Nokia Trends e la Spirit of London, alcune tra le principali feste del settore.\nSan Paolo \u00e8 anche la citt\u00e0 nativa dei componenti della band Progressive-Power Metal Angra, molto apprezzata dagli estimatori del genere.\nA causa della sua conformazione urbana, la citt\u00e0 si rinnova spesso musicalmente, assorbendo ritmi differenti, da ogni parte del Paese.\nSan Paolo \u00e8 anche un importante centro di musica classica. L'orchestra brasiliana pi\u00f9 famosa nel mondo \u00e8 l'Orchestra Sinfonica dello Stato di San Paolo (OSESP).\nTelevisione.\nSan Paolo \u00e8 stata la prima citt\u00e0 ad avere una stazione televisiva in America Latina. Nel 1950 \u00e8 stato inaugurato il \"TV Tupi\".\nSan Paolo \u00e8 sede di alcune delle principali reti televisive del paese, come la SBT, la Rede Bandeirantes, la Rede TV, la Rede Gazeta e la Rede Record, ma soprattutto Rede Globo molto conosciuta anche a livello internazionale.\nTeatri.\nI principali teatri sono:\nCinema.\nNella citt\u00e0 di San Paolo si svolgono alcuni Festival cinematografici:\nEconomia.\nSan Paolo \u00e8 il centro finanziario e industriale dell'America Latina. Si stima che in citt\u00e0 abbiano sede pi\u00f9 aziende tedesche che in ogni altra singola citt\u00e0 al di fuori della Germania. Allo stesso modo, non c'\u00e8 citt\u00e0, fuori dagli Stati Uniti, sede di un numero maggiore di aziende. Il Pil di San Paolo \u00e8 pari a circa 76 miliardi di dollari (dollaro del 2006), mentre il Pil dell'area metropolitana \u00e8 di 260 miliardi.\nLa borsa di San Paolo \u00e8 la Bovespa, mentre la borsa \"futures\" \u00e8 la BM&amp;F. I suoi distretti finanziari sono nei dintorni dell'Avenida Paulista e nel \"Centro Velho\". Altri importanti distretti finanziari sono nei quartieri di Pinheiros e di Santo Amaro.\nCi sono numerosi distretti industriali, come Bom Retiro e Br\u00e1s (distretti tessili), Consola\u00e7\u00e3o (strumenti di illuminazione), Rua Santa Ifig\u00eania (componenti elettriche e elettroniche), Rua Teodoro Sampaio (strumenti musicali e arredamento), l'elegante Rua Oscar Freire (botique di designer e di marca), Avenida Europa (automobili d'importazione) e l'affollata Rua Vinte e cinco de Mar\u00e7o. A San Paolo hanno anche sede numerose aziende televisive e di pubblicit\u00e0.\nNegli ultimi anni, San Paolo ha acquisito importanza come centro di fiere e congressi di ogni tipo, da quelli scientifici a quelli artistici, da quelli commerciali a quelli imprenditoriali, attirando persone dal Brasile e dall'estero. Tra i pi\u00f9 importanti eventi che hanno luogo nella citt\u00e0:\nA partire dal primo decennio del XXI secolo si \u00e8 riscontrato un graduale mutamento nel profilo economico della citt\u00e0: da polo fortemente industrializzato, a polo orientato all'attivit\u00e0 tecnologica ed ai servizi. Industrie ad alto impiego di manodopera sono state sostituite da numerose industrie ad alta tecnologia, e da servizi di ogni tipo. L'economia \u00e8 migliorata, molte nuove universit\u00e0 sono state create, e c'\u00e8 stato un boom in molti settori, specialmente nei centri commerciali, nei servizi di divertimento, nell'edilizia e nel turismo congressuale.\nInfrastrutture e trasporti.\nLa citt\u00e0 \u00e8 un importante nodo autostradale del Paese; le autostrade Rodovia Presidente Dutra, Rodovia R\u00e9gis Bittencourt, Rodovia Fern\u00e3o Dias, Rodovia Ayrton Senna, Rodovia Anhang\u00fcera, Rodovia dos Bandeirantes, Rodovia Anchieta, Rodovia dos Imigrantes, Rodovia Raposo Tavares e Rodovia Castelo Branco passano o partono da San Paolo. Anche alcune linee ferroviarie attraversano la citt\u00e0; sono per\u00f2 piuttosto vecchie, e furono costruite non per il trasporto di persone, ma per trasportare il caff\u00e8 al porto di Santos. \nAltri collegamenti ad alta velocit\u00e0 sono allo studio tra San Paolo e Campinas e con l'aeroporto Guarulhos. Un altro importante progetto \u00e8 l'\"Expresso Bandeirantes\", che \u00e8 un treno a velocit\u00e0 intermedia () da San Paolo a Campinas, che dovrebbe ridurre il tragitto dall'attuale ora e mezza a circa 50 minuti, collegando San Paolo, Jundia\u00ed, l'aeroporto di Campinas, e il centro di Campinas. Questa linea dovrebbe anche collegarsi con la linea che collegher\u00e0 l'aeroporto di Guarulhos con il centro di San Paolo. I lavori su quest'ultima linea dovrebbero iniziare nel 2007, data indicata come inizio del rinnovamento del trasporto passeggeri su rotaia.\nSan Paolo ha tre aeroporti; nel 2005, circa 33 milioni di persone sono transitate dagli aeroporti della citt\u00e0, principalmente per Congonhas e Guarulhos International, gli unici due aeroporti per voli commerciali. San Paolo ha il pi\u00f9 affollato spazio aereo dell'America Latina e dell'Emisfero Australe. Infraero, la principale autorit\u00e0 aeroportuale brasiliana, prevede che, con la ristrutturazione dell'Aeroporto di Guarulhos, tra cinque anni gli aeroporti di San Paolo gestiranno circa 45 milioni di passeggeri. Ci sono anche piani di espandere l'Aeroporto Campinas Viracopos. Tra circa 15 anni, per lo spazio aereo San Paolo-Campinas tranisteranno circa 100 milioni di passeggeri, contro i 34 attuali. L'Aeroporto di Congonhas gestisce i voli nazionali e regionali, principalmente per Rio de Janeiro, Belo Horizonte e Brasilia. L'Aeroporto Campo de Marte gestisce voli privati e di piccoli aerei. L'Aeroporto Internazionale di Guarulhos, conosciuto dai \"paulistanos\" anche come \"Cumbica\", dista circa a nord est dal centro di San Paolo, nella citt\u00e0 limitrofa di Guarulhos e gestisce voli nazionali e internazionali. \u00c8 il pi\u00f9 grande aeroporto del Sud America.\nSan Paolo ha il pi\u00f9 alto tasso di elicotteri pro capite tra i Paesi in via di sviluppo e rivaleggia attualmente con Tokyo e New York come capitale mondiale. I proprietari sono una minuta classe multimilionaria che usufruisce di circa un centinaio di eliporti per evitare l'intenso traffico e gli aspetti pi\u00f9 pericolosi della vita cittadina.\nLa citt\u00e0 dispone di un sistema di metropolitane lungo di cui totalmente sottosuolo. La Metropolitana di San Paolo \u00e8 formata da 5 linee (l'ultima inaugurata in 2011) e 64 stazioni, di cui 33 sottoterra; inoltre \u00e8 presente un passante ferroviario gestito dalla CPTM \"(Companhia Paulista de Trens Metropolitanos)\" lungo . La metropolitana e il passante trasportano circa 4 milioni di persone ogni giorno feriale. Tutti i principali progetti dei sistemi ferroviari e metropolitani di San Paolo per i prossimi 10 anni sono reperibili, in portoghese, nelle pagine della Metr\u00f4 e della CPTM. I progetti dovrebbero ampliare il sistema dai attuali a nei prossimi 10 anni.\nIl grosso del trasporto pubblico (compagnie private e pubbliche) \u00e8 composto da circa pullman, colorati a seconda della periferia che servono. Fino a poco tempo fa c'era una forte presenza di trasporti pubblici informali, ora pienamente legali e operanti con i colori ufficiali.\nSan Paolo crebbe velocemente dagli anni quaranta agli anni ottanta e molte strade e edifici furono costruiti senza una pianificazione adeguata. Perci\u00f2, il traffico intenso \u00e8 la regola nei principali corsi cittadini, e ingorghi sono abbastanza comuni nelle tangenziali. I principali mezzi di trasporto sono l'automobile e l'autobus: si stima che siano presenti in citt\u00e0 circa 5 milioni di automobili. Un modo efficace per impedire ai mezzi pesanti di entrare in citt\u00e0 fu pensato dall'ex governatore M\u00e1rio Covas e prevedeva un anello di strade che circondava la citt\u00e0, chiamato Rodoanel Mario Covas ; questo anello \u00e8 attualmente in costruzione dalla DERSA.\nSport.\nCalcio.\nIl calcio \u00e8 di gran lunga lo sport pi\u00f9 seguito in citt\u00e0. I club principali sono il Corinthians, il Palmeiras e il S\u00e3o Paulo. Queste tre squadre, il cosiddetto \"Trio de Ferro\", militano attualmente in serie A. Un'altra squadra seguita in citt\u00e0 \u00e8 il Santos, anche se questa squadra \u00e8 di Santos, citt\u00e0 afferente alla mesoregione metropolitana San Paolo. La Portuguesa de Desportos \u00e8 sostenuta da una parte della comunit\u00e0 portoghese. Il Juventus ed il Nacional fanno un piccolo derby.\nQuesta \u00e8 una lista delle maggiori squadre cittadine:\nSquadre di calcio\nCorrida di San Silvestro.\nLa Corrida di San Silvestro ha luogo ogni vigilia di Capodanno (31 dicembre). Si tenne per la prima volta nel 1925, e la lunghezza era di circa metri per le vie della citt\u00e0. Da allora, la distanza \u00e8 cambiata pi\u00f9 volte, ed \u00e8 oggi fissata a . Le registrazioni iniziano il 1\u00ba ottobre, e il massimo di partecipanti \u00e8 di .\nAutomobilismo.\nNel sobborgo di Interlagos sorge l'Autodromo Jos\u00e9 Carlos Pace, sede di competizioni motoristiche, tra cui il Gran Premio del Brasile di Formula 1. A San Paolo sono nati diversi famosi piloti, tra cui i pluricampioni del mondo di F1 Emerson Fittipaldi e Ayrton Senna, oltre a Carlos Pace, a cui il circuito \u00e8 dedicato, il vicecampione 2008 Felipe Massa, e il tre volte vincitore della 500 Miglia di Indianapolis H\u00e9lio Castroneves. La citt\u00e0 ha inoltre ospitato dal 2010 per alcune stagioni una prova della IndyCar Series, su un circuito cittadino realizzato attorno al sambodromo.\nSede di Giochi.\nLa citt\u00e0 fu sede dei Giochi panamericani del '63, fu una delle sedi della Coppa Intercontinentale di calcio nel 2000 e ospit\u00f2 alcune partite dei Mondiali di calcio del 1950, tra cui le partite dell'Italia. Fu anche sede del Campionato Mondiale di pallacanestro femminile della FIBA nel 2006 e sar\u00e0 una delle tappe del Concorso Mondiale di Salto della FEI nel 2007.\nSempre nel 2007 si sono svolti i giochi mondiali per non vedenti IBSA.\nAltri sport.\nLa pallavolo, la pallacanestro e il tennis sono gli sport pi\u00f9 praticati, dopo il calcio. Esistono alcuni antichi circoli sportivi, con squadre in diversi campionati; i pi\u00f9 importanti sono il Pinheiros (pallavolo, pallacanestro e pallamano), il Paulistano (pallacanestro), il Banespa (pallavolo), l'Hebraica (pallacanestro) e il S\u00e3o Paulo Athletic Club (rugby).\nLa citt\u00e0 dispone di un ippodromo, l'Hip\u00f3dromo da Mooca, dove, il 29 ottobre 1876, si tenne la prima corsa. Per la prima corsa, ci furono solo due iscritti, \"Macaco\" e \"Republicano\"; contro i pronostici vinse \"Macaco\"."}
{"id": "704584", "revid": "287204", "url": "https://it.wikipedia.org/wiki?curid=704584", "title": "Hardcore motherfuckers V.3", "text": "Hardcore motherfuckers V.3 \u00e8 un album compilation hardcore pubblicato nel 2004, curato e mixato da Nico &amp; Tetta.\nEsso contiene 24 tracce realizzate da artisti noti a livello internazionale come Paul Elstak, Tommyknocker, Art of Fighters The Stunned Guys e Neophyte.\nNel disco sono presenti brani editi a fianco di nuove incisioni.\nCollegamenti esterni.\nsito casa discografica"}
{"id": "704589", "revid": "7336", "url": "https://it.wikipedia.org/wiki?curid=704589", "title": "Pian di Balestra", "text": ""}
{"id": "704592", "revid": "767487", "url": "https://it.wikipedia.org/wiki?curid=704592", "title": "SRS Labs", "text": "SRS Labs, formatasi nel 1993 dalla divisione audio della Hughes Aircraft Company, \u00e8 stata la prima compagnia dedicata allo sviluppo e alle licenze di tecnologie di miglioramento audio.\nLa sua tecnologia di bandiera \u00e8 il Sound Retrieval System. SRS Labs sviluppa tecnologie audio, vocali, e suono surround che migliorano l'esperienza audio dei prodotti elettronici di consumo.\nLa societ\u00e0 possiede pi\u00f9 di 100 brevetti e pi\u00f9 di 300 produttori di elettronica di consumo usano le loro tecnologie nei loro prodotti.\nLa compagnia vende anche suoi prodotti come l'SRS Audio Ssndbox, un software per Windows che migliora l'audio per qualsiasi applicazione.\nLa societ\u00e0 ha sede a Santa Ana, California (USA) e ha uffici in Asia e Europa."}
{"id": "704595", "revid": "287204", "url": "https://it.wikipedia.org/wiki?curid=704595", "title": "Hardcore motherfuckers V.4", "text": "Hardcore motherfuckers V.4 \u00e8 un album compilation hardcore pubblicato nel 2005, curato e mixato da Nico &amp; Tetta.\nEsso contiene 20 tracce realizzate da artisti noti a livello internazionale come The Masochist, Darrien Kelly, Art of Fighters The Stunned Guys e Neophyte.\nNel disco sono presenti brani editi a fianco di nuove incisioni.\nCollegamenti esterni.\nsito casa discografica"}
{"id": "704596", "revid": "122948674", "url": "https://it.wikipedia.org/wiki?curid=704596", "title": "Pallante (Evandro)", "text": "Pallante o Pallade \u00e8 un personaggio della mitologia romana, figlio di Evandro re degli Arcadi, i profughi che fondarono la citt\u00e0 di Pallante o Pallanteo, sul colle Palatino.\nNell'Eneide, Virgilio pone Pallante fra le figure di rilievo del poema.\nMitologia.\nPallante \u00e8 tra i primi ad avvistare le navi dei profughi troiani, guidati da Enea, mentre risalgono il Tevere con l'intento di fondare una citt\u00e0 nella patria di Dardano (che secondo la leggenda era stato il fondatore di Troia) e, quale figlio del re e depositario del dovere dell'ospitalit\u00e0, accompagna gli esuli alla corte del padre.\nSuccessivamente Enea viene accolto dal re Latino, che gli fa conoscere la figlia Lavinia della quale si innamora. Amata, la moglie del re Latino, ha per\u00f2 gi\u00e0 promesso la figlia a Turno, re dei Rutuli. Amata, venendo a sapere del matrimonio stabilito dal marito fra Enea e la figlia Lavinia, viene impossessata dalla furia Aletto (la furia \u00e8 stata mandata da Giunone, poich\u00e9 voleva evitare il matrimonio fra Enea e Lavinia). La disputa per la mano della fanciulla diventa una guerra quando Turno scopre, grazie alla Fama, che il patto di alleanza stretto attraverso il matrimonio con Lavinia non sar\u00e0 pi\u00f9 valido a causa di Enea. In questa guerra si scontrano dunque Turno ed Enea, con i propri alleati, per il territorio del Lazio e la mano di Lavinia. In questa guerra vengono coinvolte diverse genti italiche, compresi Etruschi e Volsci. Enea si allea con Evandro, re dell'Arcadia, e suo figlio Pallante sotto il consiglio del dio Tiberino (dio del Tevere).\nLa guerra \u00e8 molto sanguinosa e Pallante fa strage tra i giovani guerrieri italici. Per primo uccide Lago trafiggendogli le costole con la lancia scagliata; subito dopo sorprende Isbone, amico del caduto, immergendogli la spada nel polmone, e inoltre Stenio e Anchemolo, poi decapita Timbro e recide la mano destra al gemello Laride (Laride e Timbro erano figli di Dauco) che impugnava la spada contro di lui, lasciandolo agonizzante; quindi uccide Reteo che difendeva Ilo, e Aleso, reduce quest'ultimo dall'aver ucciso alcuni troiani (Ladone, Ferete, Demodoco, Strimonio e Toante), trafiggendolo al petto con la lancia. Infine Pallante viene affrontato e ucciso da Turno che si appropria del suo balteo. Enea cattura allora otto guerrieri italici e li sacrifica sulla pira del suo giovane amico. Per evitare ulteriori vittime si decide che la sfida fra Enea e Turno si risolva in un combattimento tra i due pretendenti. Enea ha il sopravvento e vendica Pallante uccidendo Turno; dopodich\u00e9 sposa Lavinia e fonda la citt\u00e0 di Lavinium (la contemporanea Pratica di Mare).\nInterpretazione e realt\u00e0 storica.\nL'importanza di Pallante risiede nel fatto che il giovane eroe \u00e8 il primo in terra \"italiana\" a morire a favore di Enea e dei suoi, destinati a essere i progenitori di Roma. Una sorta di sacrificio (umano) agli dei per favorire la nascita dell'Urbe e quindi dell'Impero romano. Se ne ricorda Dante che scrive: \u00abVedi quanta virt\u00f9 l'ha fatto degno / Di riverenzia; e cominci\u00f2 dall'ora, / Che Pallante mor\u00ec per dargli il regno\u00bb (\"Paradiso\", VI)\nAl di l\u00e0 dell'aspetto evidentemente mitologico della narrazione, scavi archeologici effettuati dal 1937 nell'area adiacente alla chiesa di S. Omobono, all'incrocio tra le attuali via L. Petroselli e Vico Jugario, hanno portato alla luce reperti di chiara origine greca, risalenti alla met\u00e0 dell'VIII secolo a.C..\nNell', Giovanni Pascoli non solo vide Pallante come il primo morto per la causa nazionale italiana, ma anche vide nel corbezzolo sui cui rami fu adagiato il corpo dell'eroe arcade una prefigurazione del tricolore, con il verde delle foglie, il bianco dei fiori, il rosso delle bacche."}
{"id": "704599", "revid": "438678", "url": "https://it.wikipedia.org/wiki?curid=704599", "title": "I Want to Break Free", "text": "I Want to Break Free \u00e8 una canzone del gruppo musicale britannico Queen, secondo singolo estratto dall'album \"The Works\" nel 1984.\nScritta dal bassista John Deacon, la canzone ha raggiunto il 3\u00ba posto nella hit-parade inglese, confermando il ritorno ad altissimi livelli del gruppo. Il brano \u00e8 diventato particolarmente noto per via del suo controverso video musicale in cui i membri della band appaiono in abiti femminili, che venne censurato negli Stati Uniti, dove quindi il singolo non riusc\u00ec a riscuotere successo.\nIl tema del video venne proposto dal batterista della band Roger Taylor, che volle una parodia della soap opera \"Coronation Street\". La seconda parte del video include una composizione registrata ed eseguita insieme al Royal Ballet di Londra e coreografata da Wayne Eagling.\nDopo la sua pubblicazione nel 1984, la canzone \u00e8 diventata molto popolare in Europa e America Latina (dove \u00e8 considerata un inno contro l'oppressione di ogni genere).\nVideo musicale.\nL'idea del videoclip proviene dall'allora fidanzata di Taylor, che consigli\u00f2 ai componenti del gruppo di fare una parodia della \"soap opera\" inglese \"Coronation Street\", indossando abiti femminili. La band accett\u00f2 l'idea e fu registrato il video che, tuttavia, cre\u00f2 molte polemiche negli Stati Uniti, al punto che MTV lo censur\u00f2 per 7 anni, danneggiando in maniera evidente i rapporti tra il gruppo e i \"media\" statunitensi. Il frontman Freddie Mercury successivamente dichiar\u00f2 che la band non avrebbe pi\u00f9 tenuto un concerto negli USA."}
{"id": "704604", "revid": "1305887", "url": "https://it.wikipedia.org/wiki?curid=704604", "title": "Bart, il genio", "text": ""}
{"id": "704607", "revid": "1205085", "url": "https://it.wikipedia.org/wiki?curid=704607", "title": "Tikrit", "text": "Tikr\u012bt (, in siriaco: \u072c\u0713\u072a\u071d\u072c\u200e ), traslitterata anche come \"Takrit\" o \"Tekrit\", \u00e8 una citt\u00e0 dell'Iraq che si trova 140 km a nord-ovest di Baghdad sul fiume Tigri. La citt\u00e0, la cui popolazione calcolata nel 2010 \u00e8 di 146.001 abitanti, \u00e8 il centro amministrativo del governatorato di Salah al-Din.\nCitt\u00e0 che ha dato i natali all'ex presidente dell'Iraq Saddam Hussein e a Saladino (\"\u1e62al\u0101\u1e25 al-D\u012bn al-Ayy\u016bbi\"), con la presa del potere di Saddam Hussein la citt\u00e0, che era poco pi\u00f9 di un grande villaggio, subisce uno sviluppo repentino con la costruzione di fabbriche e palazzi, grazie ai cospicui investimenti dei numerosi cittadini investiti improvvisamente di cariche istituzionali. Nel settembre 2014 i fondamentalisti islamici dello Stato Islamico dell'Iraq e del Levante hanno distrutto la \"Chiesa Verde\", una delle pi\u00f9 antiche chiese cristiane del Vicino Oriente.\nStoria.\nEt\u00e0 antica.\nLa citt\u00e0, all'epoca un semplice forte lungo le rive del Tigri, \u00e8 menzionata per la prima volta con il nome in accadico \"Idiqlat,\" nella \"Cronaca della caduta dell'Impero Assiro\"; il forte serv\u00ec come rifugio del re babilonese Nabopolassar durante un attacco fallito alla citt\u00e0 assira di Assur nel 615 a.C. Dato che il forte consentiva l'accesso alla citt\u00e0 di Assur, i due eserciti si combatterono per dieci giorni, fino alla vittoria del sovrano babilonese, che riusc\u00ec a difendere la postazione. Negli anni successivi Tikrit \u00e8 stata identificata come l'antica citt\u00e0 di \"Birtha\", al centro di lunghe contese tra Romani e Sasanidi nel III e IV secolo.\nTikrit cristiana.\nFino al VI secolo, il cristianesimo all'interno dell'Impero Sasanide era prevalentemente diofisita, sotto l'influenza della Chiesa d'Oriente. Tuttavia, a seguito dell'azione dei missionari miafisiti, la citt\u00e0 divenne un importante centro maifisita (appartenente alla corrente ortodossa) sotto l'influenza del suo primo vescovo, Ahudemmeh, nel 559. Sotto Marutha di Tikrit, il vescovato fu elevato al rango di mafrianato, e la giurisdizione ecclesiastica della citt\u00e0 si estese fino all'Asia centrale. \nLa citt\u00e0 rimase prevalentemente cristiana ortodossa siriaca nei primi secoli del dominio islamico e guadagn\u00f2 la fama di essere un importante centro della letteratura araba siriaca e cristiana. Alcuni cristiani famosi della citt\u00e0 includono il suo vescovo Quriaqos di Tagrit, che ascese sino a diventare il patriarca della Chiesa ortodossa siriaca, i teologi Abu Zakariya Denha e Abu Raita e il traduttore Yahya ibn Adi. Alcuni scavi rivelarono come all'epoca vi fossero sette chiese e pi\u00f9 di dieci monasteri attorno alla citt\u00e0.\nDal IX secolo i cristiani di Tikrit iniziarono a migrare verso nord a causa delle misure restrittive adottate da alcuni governatori musulmani, che decisero di applicare rigidamente le regole dei dhimmi, arrivando a umiliare monaci, sacerdoti e cittadini comuni. Molti cristiani quindi si stabilirono a Mosul e nei villaggi della piana di Ninive, in particolare Bakhdida, cos\u00ec come Tur Abdin. La comunit\u00e0 cristiana per\u00f2 ricevette un duro colpo quando, nel 1089, il governatore ordin\u00f2 la distruzione della principale cattedrale, della citt\u00e0, conosciuta popolarmente come la \"Chiesa verde\". Il maphrian Yuhanna II Saliba scapp\u00f2 a Mosul, e alcuni cristiani dovettero trasferirsi nel monastero di Mar Mattai, dove si trovava anche un villaggio di nome Merki, collocato nella valle sottostante il monastero. In seguito, un altro governatore permise la ricostruzione della cattedrale. Tuttavia, negli anni a seguire a causa di alcune guerre, la comunit\u00e0 cristiana fu ulteriormente danneggiata, e il mafrianato si trasfer\u00ec indefinitamente a Mosul nel 1156. \nIndipendentemente da ci\u00f2, la citt\u00e0 rimase un importante centro della Chiesa ortodossa siriaca fino alla sua distruzione da parte di Tamerlano alla fine del XIV secolo. Non si registr\u00f2 alcuna presenza cristiana in citt\u00e0 fino al XVII secolo.\nMedioevo.\nLa citt\u00e0 ospitava anche la trib\u00f9 araba cristiana di Iyad. Gli arabi della citt\u00e0 aiutarono segretamente i musulmani quando assediarono la citt\u00e0. I musulmani entrarono a Tikrit nel 640, da allora fu considerata parte della regione della Giazira, e in seguito fu considerata appartenente all'Iraq da parte dei geografi arabi. La dinastia\u02bfuqaylide prese possesso della citt\u00e0 nel 1036. Intorno al 1138, vi nacque Saladino. La nascita del condottiero ha influenzato profondamente la geografia irachena, tanto che il nome dell moderna provincia di cui Tikrit \u00e8 la capitale trae origine da lui.\nLa citt\u00e0 fu devastata nel XIV secolo da Tamerlano. Durante il periodo ottomano Tikrit esisteva come un piccolo insediamento appartenente all'eyalet di Rakka e la cui popolazione non superava mai le 4000, 5000 persone.\nEt\u00e0 contemporanea.\nNel settembre 1917 le forze britanniche conquistarono la citt\u00e0 a seguito di un importante progresso contro l'Impero ottomano durante la prima guerra mondiale. \nLa comunit\u00e0 ebraica di Tikriti era in gran parte scomparsa nel 1948. Quando Saddam Hussein sal\u00ec al potere c'erano solo due famiglie ebree in citt\u00e0. Nel 1937, Tikrit diede i natali a Saddam Hussein. Molti membri importanti del governo iracheno durante il suo governo furono attratti dalla trib\u00f9 di Saddam, l'Al-Bu Nasir, cos\u00ec come i membri della sua guardia repubblicana irachena, principalmente perch\u00e9 Saddam apparentemente sentiva di essere in grado di fare affidamento su parenti e gli alleati della sua famiglia. \nGuerra in Iraq.\nNelle settimane iniziali dell'invasione guidata dagli Stati Uniti nel 2003, molti osservatori ipotizzarono che Saddam sarebbe tornato a Tikrit come \"ultima roccaforte\". La citt\u00e0 fu sottoposta a un intenso bombardamento aereo destinato a cacciare dalle citt\u00e0 le truppe della guardia repubblicana d'\u00e9lite di Saddam. Il 13 aprile 2003 diverse migliaia di marines statunitensi e altri soldati della coalizione a bordo di 300 veicoli corazzati convergettero sulla citt\u00e0, incontrando scarsa o nessuna resistenza. Con la caduta di Tikrit, il maggiore generale dell'esercito americano Stanley A. McChrystal affermo: \"Sento di dire che le principali operazioni di combattimento siano finite.\"\nTuttavia, durante la successiva occupazione militare, Tikrit divenne teatro di numerosi attacchi insorti contro le forze di occupazione. La citt\u00e0 era comunemente considerata l'angolo settentrionale del \"Triangolo sunnita\" all'interno del quale l'insurrezione era al suo massimo. Nel giugno 2003, Abid Hamid Mahmud, il segretario presidenziale di Saddam Hussein e l'Asso di quadri sul \"poker dei ricercati\", fu catturato in un raid congiunto da forze di operazioni speciali e il 1st Battalion, 22nd Infantry Regiment della 1st Brigade, 4\u00aa Divisione di fanteria.\nGuerra civile.\nLa citt\u00e0, come molte altre nel Paese, fu teatro di scontri fra i terroristi dello Stato Islamico e le forze irachene regolari. L'organizzazione terroristica ISIS lanci\u00f2 un primo attacco alla citt\u00e0 il 29 marzo 2011, assaltando la sede del Consiglio provinciale, uccidendo 65 persone e ferendone oltre 100.\nL'11 giugno 2014, durante l'offensiva portata avanti dallo Stato Islamico nel nord del paese, la citt\u00e0 cadde nelle mani del gruppo armato. Alcune ore dopo, l'esercito iracheno tent\u00f2 di riconquistare la citt\u00e0, scontrandosi in pesanti combattimenti. Il 12 giugno, i terroristi giustiziarono circa 1.566 cadetti dell'aereonautica irachena catturati nella base americana e accademia aerea di Camp Speicher. Al momento dell'attacco c'erano fra i 4.000 e gli 11.000 cadetti disarmati nel campo. Il governo iracheno accus\u00f2 sia l'ISIS che il partito Baath di aver commesso la strage. Nel luglio dello stesso anno, le forze governative si ritirarono dalla citt\u00e0. "}
{"id": "704609", "revid": "770685", "url": "https://it.wikipedia.org/wiki?curid=704609", "title": "L\u00e1szl\u00f3 T\u0151k\u00e9s", "text": "Biografia.\n\u00c8 stato sposato con Edit T\u0151k\u00e9s, dalla quale ha avuto due figli e dalla quale ha divorziato nel febbraio 2001. Il 28 dicembre 2013 si \u00e8 risposato con L\u00e9vay T\u0171nde, professoressa di musica. Fu a met\u00e0 dicembre del 1989, a causa di una protesta scoppiata nella citt\u00e0 di Timi\u0219oara nel tentativo di fermare il suo trasferimento forzato, che L\u00e1szl\u00f3 T\u0151k\u00e9s \u00e8 passato, suo malgrado, alla ribalta come iniziatore di quella rivolta nazionale che port\u00f2 la Romania a liberarsi della dittatura di Ceau\u0219escu.\nNominato presidente onorario dell'Unione Democratica Magiara di Romania (UDMR/RMDSZ), partito nato durante i fatti rivoluzionari del dicembre 1989 con l'ambizione di riprendere il controllo totale della Transilvania, per poi unirsi alla madre patria Ungheria con lo scopo ultimo di formare la grande nazione ungherese (comprendente anche parte dei territori circostanti della Serbia, Croazia, Slovenia, Austria, Slovacchia, Ucraina).\nNegli anni novanta ha lottato molto per la crescita della libert\u00e0 degli ungheresi in Romania (minacciata dal patriottismo romeno), schierandosi spesso contro il proprio stesso partito (dal quale fu espulso nel 2003). \u00c8 il promotore e il presidente del consiglio di amministrazione dell'Universit\u00e0 Cristiana del Partium."}
{"id": "704615", "revid": "124387884", "url": "https://it.wikipedia.org/wiki?curid=704615", "title": "Phineas Gage", "text": "L'asta gli distrusse gran parte del lobo frontale sinistro del cervello e questo ebbe effetti sulla sua personalit\u00e0 e sul suo comportamento nei suoi restanti dodici anni di vita, al punto che i suoi stessi amici avevano difficolt\u00e0 a riconoscerlo.\nBiografia.\n\u00c8 conosciuto per essere diventato uno dei casi di studio pi\u00f9 famosi in neurologia (citato come \"American Crowbar Case\") in seguito a un incidente sul lavoro avvenuto nel pomeriggio del 13 settembre 1848 vicino alla citt\u00e0 di Cavendish, nella Contea di Windsor, mentre inseriva una carica esplosiva in una roccia che doveva essere fatta saltare in aria perch\u00e9 bloccava il passaggio della linea ferroviaria in costruzione.\nA causa dell'esplosione accidentale della polvere da sparo, il ferro di pigiatura che Gage stava usando per compattarla schizz\u00f2 in aria attraversando la parte anteriore del suo cranio, provocando un grave trauma cranico che interess\u00f2 i lobi frontali del cervello.\nMiracolosamente sopravvissuto all'incidente, gi\u00e0 dopo pochi minuti Gage era di nuovo cosciente e in grado di parlare; i presenti ai fatti raccontano di aver ritrovato l'asta metallica \u00abimbrattata di sangue e cervello\u00bb. Dopo tre settimane poteva gi\u00e0 rialzarsi dal letto e uscire di casa in maniera del tutto autonoma. La sua personalit\u00e0 per\u00f2 aveva subito radicali trasformazioni, al punto che gli amici non lo riconoscevano, in quanto divenuto intrattabile, in preda ad alti e bassi, e incline alla blasfemia. Soprattutto per questi motivi, i vecchi datori di lavoro si rifiutarono di riprenderlo con s\u00e9. Ciononostante, egli trov\u00f2 un nuovo lavoro come conducente di diligenze e visse altri 12 anni dopo l'incidente.\nSul suo conto si dice per\u00f2 che egli, a causa dell'incidente e del mutamento nella personalit\u00e0, divenne per un periodo un'attrazione nel museo di Phineas Taylor Barnum, a New York, dove le persone pagavano per vedere il suo cervello pulsante.\nI suoi resti furono riesumati sette anni dopo la sua morte e riposano attualmente nel museo anatomico della Harvard Medical School.\nRicerche scientifiche.\nSi crede che l'incidente di cui fu vittima abbia causato l'enorme cambiamento nella sua personalit\u00e0 emotiva e relazionale, trasformandolo in una persona talmente priva di freni inibitori sul piano verbale, da risultare irosa e asociale, ed un cambiamento della sua capacit\u00e0 di fare previsioni sulla base dei dati acquisiti, rendendolo incapace di valutare i rischi delle sue azioni.\nGli studi sulle condizioni di Gage hanno apportato grandi cambiamenti nella comprensione clinica e scientifica delle funzioni cerebrali e della loro localizzazione nel cervello, soprattutto per quanto riguarda le emozioni e la personalit\u00e0. \u00c8 anche in seguito alle riflessioni teoriche avviate in conseguenza di questo caso che, per alcuni decenni della met\u00e0 del XX secolo, sono stati usati metodi, oggi in totale disuso, come la lobotomia prefrontale per curare certi tipi di disturbi del comportamento.\nIl cranio di Gage e il bastone di ferro che ha causato il trauma cranico sono esposti al pubblico nel museo della Harvard Medical School.\nNel 1994 il team della neuroscienziata Hanna Damasio e del marito, Antonio Damasio, \u00e8 riuscito a ricostruire virtualmente, dal cranio conservato, le aree del cervello compromesse.\nNel 2012 un team di ricercatori dell'Universit\u00e0 della California di Los Angeles ha simulato l'incidente per analizzare le lesioni della materia bianca che collega tra loro diverse parti del cervello. Non \u00e8 stato possibile utilizzare il cranio originale dato che, a circa due secoli dall'incidente, la struttura risulta estremamente fragile. Per questo motivo, il team di ricercatori ha utilizzato l'ultima tomografia del cranio, risalente al 2001, presso il Brigham and Women's Hospital di Boston. Dopo averne migliorato la risoluzione, ne hanno ricavato un modello in 3D. Sul modello hanno potuto ricostruire l'incidente e concludere proponendo l'ipotesi che il cambio di personalit\u00e0 manifestato da Gage sia stato dovuto al danneggiamento di una quantit\u00e0 maggiore al 10% della materia grigia cerebrale che permette all'essere umano di ragionare e ricordare.\nTuttavia, oggi ci sono prove certe dei danni fisici subiti da Gage, ma non di quelli relativi alle sue facolt\u00e0 mentali; infatti, nel 2008 \u00e8 emersa una fotografia di Gage (visibile sopra) scattata dopo l'incidente, in cui l'uomo, elegantemente vestito, tiene fermo l'oggetto dell'incidente e appare calmo e privo di danni in seguito allo stesso, facendo eccezione per l'occhio sinistro completamente chiuso.\nQuesta foto \u00e8 importante poich\u00e9 insieme a una dichiarazione, scoperta nel 2010, di un medico cileno, il quale dichiar\u00f2 che Gage era un uomo perfettamente in salute e senza nessun problema mentale, contribuisce a smentire la leggenda secondo cui l'uomo impazz\u00ec dopo l'incidente.\nIn ogni caso, ancora oggi non si hanno conferme n\u00e9 dell'una n\u00e9 dell'altra teoria."}
{"id": "704616", "revid": "125647465", "url": "https://it.wikipedia.org/wiki?curid=704616", "title": "It's a Hard Life", "text": "It's a Hard Life \u00e8 una canzone dei Queen, scritta da Freddie Mercury ed estratta come terzo singolo dall'album \"The Works\" del 1984. Il brano \u00e8 anche stato incluso nella raccolta di successi Greatest Hits II, del 1991.\nIl brano.\nLa lirica di apertura della canzone si basa sulla linea \"Ridi, Pagliaccio, sul tuo amore infranto\" tratto da \"Vesti La Giubba\", un'aria dell'opera Pagliacci di Ruggero Leoncavallo.\nMusicalmente, la canzone ricrea l'atmosfera di \"Play the Game\", utilizzando il pianoforte di Mercury e la tecnica caratteristica della band basata su armonie stratificate. Venne registrata seguendo le caratteristiche degli album degli anni settanta, essendo assente ogni tipo di sintetizzatore, e l'assolo di chitarra \u00e8 stato definito da Brian May \"molto Bo-Rhap\". La band stava usando i sintetizzatori dal 1980 con \"The Game\", e il gesto di tornare al tradizionale suono dei Queen fu inaspettato.\nVideoclip.\nIl video della canzone \u00e8 uno dei pi\u00f9 particolari del gruppo, e vede i componenti in abiti dell'epoca elisabettiana, con Freddie Mercury vestito da quello che i Queen definirono scherzosamente \"l'abito del gambero mediterraneo gigante\". Nonostante rimanga uno dei preferiti da Freddie e uno dei pi\u00f9 divertenti del loro repertorio video, gli altri tre membri della band reputarono il video troppo bizzarro per il tema della canzone, e Roger Taylor, nel \"Greatest Video Hits 2\" commenta il video dicendo: \"In questo video sembriamo pi\u00f9 stupidi di chiunque altro mai apparso in un videoclip\" e \"Amo questa canzone, ma odio davvero questo video\". Il video venne girato a poche settimane dalla rottura ai legamenti della gamba di Freddie, che infatti rimane fermo o cammina molto lentamente per tutta la durata dello stesso."}
{"id": "704619", "revid": "122574556", "url": "https://it.wikipedia.org/wiki?curid=704619", "title": "Cooptazione", "text": "La cooptazione \u00e8 un metodo per la scelta dei nuovi membri di un organo collegiale, consistente nella loro elezione da parte dell'organo stesso (o di un collegio ristretto costituito al suo interno).\nDescrizione.\nLa cooptazione rientra tra i metodi non democratici, in quanto i cooptati non sono espressione di un gruppo sociale esterno al collegio e quindi rappresentativi dello stesso. Per questo motivo la cooptazione si ritrova spesso in regimi aristocratici o oligarchici, dove rappresenta uno strumento di perpetuazione del ristretto gruppo dominante.\nNei moderni sistemi democratici la cooptazione \u00e8 stata generalmente abbandonata. Tuttavia trova ancora qualche applicazione in due casi:\nLa cooptazione \u00e8 invece ancor oggi utilizzata con una certa frequenza in istituzioni religiose o accademiche e in alcune organizzazioni internazionali, quali il Comitato Internazionale della Croce Rossa e il Comitato Olimpico Internazionale.\nVa infine rilevato che in certi casi, pur non essendo prevista dalle norme che disciplinano il collegio, la cooptazione avviene \"di fatto\", grazie al controllo che l'organo ha sul gruppo sociale che lo dovrebbe eleggere. Questo \u00e8 ci\u00f2 che avviene talvolta nei partiti e altre associazioni, che, pur apparentemente ordinate secondo il metodo democratico, finiscono per assumere connotati oligarchici. Una cooptazione di fatto si riscontra spesso anche nei consigli di amministrazione delle societ\u00e0 per azioni, quando la propriet\u00e0 delle azioni \u00e8 cos\u00ec dispersa che nessun azionista o gruppo di azionisti \u00e8 in grado di condizionare l'elezione degli amministratori."}
{"id": "704620", "revid": "21583", "url": "https://it.wikipedia.org/wiki?curid=704620", "title": "Abanti", "text": "Gli Abanti o Abantidi furono un popolo di origine tracia che si stabil\u00ec nella zona dell'Eubea.\nMitologia.\nL'origine del nome \"Abanti\" \u00e8 attribuita a diversi personaggi nome Abante e con un diverso albero genealogico. Abante figlio di Poseidone, Abante figlio di Melampo oppure figlio dell'eroe attico Alcone.\nIliade.\nNell\"'Iliade\" di Omero (libro II e IV) si trova descrizione delle conquiste degli Abanti, che occuparono varie citt\u00e0 della Grecia antica tra le quali Calcide, Eretria, Eubea ed altre, spingendosi anche nel Peloponneso, a Chio e in Asia Minore.\nSempre dall'Iliade risulta che parteciparono anche alla guerra di Troia, con 40 navi al comando di Elefenore ma al loro ritorno furono sbattuti da una tempesta su un promontorio dell'Illiria."}
{"id": "704641", "revid": "599013", "url": "https://it.wikipedia.org/wiki?curid=704641", "title": "Nds", "text": ""}
{"id": "704643", "revid": "76963", "url": "https://it.wikipedia.org/wiki?curid=704643", "title": "Lucio Del Vecchio", "text": "Carriera scacchistica.\nDi professione avvocato, nel 1938 vinse il torneo minore \"Crespi\" di Milano\nConsegu\u00ec il titoli di Maestro della FSI nel 1941 al Campionato Italiano di Firenze, dove si classific\u00f2 al 5\u00ba posto ex aequo.\nAl Torneo di San Benedetto del Tronto del 1952 ottenne il 1\u00ba/4\u00ba posto.\nFu un ottimo giocatore per corrispondenza. Maestro dell'ASIGC, vinse per due volte consecutive (1952 e 1953) il titolo di Campione Italiano per corrispondenza e sfior\u00f2 il terzo successo nel 1954, quando fu primo ex aequo, ma il titolo venne assegnato a Ferruccio Castiglioni per spareggio tecnico. \nOttenne anche due secondi posti: nel 1941 dietro a Mario Napolitano e nel 1955 dietro ad Angelo Giusti."}
{"id": "704645", "revid": "80047", "url": "https://it.wikipedia.org/wiki?curid=704645", "title": "F\u00e9licien Joseph Victor Rops", "text": ""}
{"id": "704647", "revid": "57342", "url": "https://it.wikipedia.org/wiki?curid=704647", "title": "Lente oftalmica", "text": ""}
{"id": "704649", "revid": "768068", "url": "https://it.wikipedia.org/wiki?curid=704649", "title": "Centauro", "text": "Il centauro \u00e8 una creatura della mitologia greca, met\u00e0 uomo e met\u00e0 cavallo.\nLeggende minori in cui vengono probabilmente confusi con i satiri, ne fanno creature met\u00e0 uomini e met\u00e0 caproni. Loro particolarit\u00e0 era l'esasperare pregi e difetti del genere umano: dalla brama incontrollabile di re Euritione alle virt\u00f9 di Chirone.\nDalla Grecia, la figura del centauro pass\u00f2 alla mitologia romana ed ai bestiari del Medioevo, divenendo soggetto frequente nell'araldica europea.\nUna loro peculiarit\u00e0 era quella di essere dei campioni di tiro con l'arco.\nIl mito greco.\nLa figura del centauro ha origine dall'amore sacrilego fra il re dei Lapiti, Issione, e una sosia della dea Era, Nefele, dalla cui unione nacque, appunto, Centauro, un essere deforme che si accoppi\u00f2 con le giumente del Monte Pelio e origin\u00f2 una razza di creature ibride, met\u00e0 uomini e met\u00e0 cavalli.\nDiodoro Siculo attribuisce la nascita dei centauri ad Apollo e Stilbe, gi\u00e0 genitori di Lapite.\nNella mitologia, i centauri sono quasi sempre descritti con carattere irascibile, violento, selvaggio, rozzo e brutale, incapaci di reggere il vino. Solitamente raffigurati armati di clava o di arco, caricavano i loro nemici emettendo urla spaventose.\nLa loro particolarit\u00e0 era dunque di possedere tutti i pregi e tutti i difetti del genere umano, portati per\u00f2 a livelli elevatissimi, tanto che nella mitologia sono stati riservati loro ruoli completamente contrastanti: dall'estrema saggezza all'incredibile crudelt\u00e0.\nLa pi\u00f9 famosa leggenda che coinvolge i centauri \u00e8 quella della loro battaglia contro i Lapiti in occasione della festa nuziale di Piritoo, la cosiddetta \"Centauromachia\". I centauri erano stati invitati ai festeggiamenti ma, non essendo abituati al vino, ben presto si ubriacarono, dando sfogo al lato pi\u00f9 selvaggio della loro natura. Quando la sposa Ippodamia (\"colei che doma i cavalli\") arriv\u00f2 per accogliere gli ospiti il centauro Euritione balz\u00f2 su di lei e tent\u00f2 di stuprarla. In un attimo anche tutti gli altri centauri si lanciarono addosso alle donne e ai fanciulli. Naturalmente scoppi\u00f2 una battaglia nella quale anche l'eroe Teseo, amico di Piritoo, intervenne in aiuto dei Lapiti. I centauri furono alla fine sconfitti e scacciati dalla Tessaglia e a Euritione furono mozzati naso e orecchie.\nCerti centauri acquisiranno anche leggende proprie, come Chirone, amico di Apollo e dei Dioscuri, Euritione, Nesso che tent\u00f2 di stuprare la seconda moglie di Ercole, Deianira, Astilio e Folo, amici di Ercole, diventando in seguito - in epoca moderna e contemporanea - personaggi tipici della letteratura fantasy.\nNon tutti i centauri erano figli/discendenti di Centauro:\nSulle loro straordinarie fattezze ironizz\u00f2, nel II secolo d.C., Luciano di Samosata con i \"Nefelocentauri\" o i (), creature immaginarie (met\u00e0 uomini e met\u00e0 nuvole) da lui descritte nelle \"Storie vere\".\nLe origini del mito.\nLa tentata identificazione di due centauri su una terracotta micenea ritrovata a Ugarit suggerisce un'origine del mito dell'ibrido uomo-cavallo databile all'et\u00e0 del bronzo. L'identificazione \u00e8 stata per\u00f2 smentita. Dato certo \u00e8 il ritrovamento di un centauro su una terracotta della \"Tomba dell'Eroe\" di Lefkandi e della ricchezza di raffigurazioni di centauri nelle terrecotte del periodo geometrico\nPer quanto riguarda l'origine vera e propria del mito, la chiave interpretativa pi\u00f9 semplice lo vorrebbe legato alla diffusione in Grecia dell'addomesticamento del cavallo, avvenuto in epoca tarda (post II millennio a.C.). \u00c8 lecito supporre che questo animale, la cui importanza era davvero notevole per un popolo di nomadi migratori, fosse oggetto di culto.&lt;br&gt;\n\u00c8 anche probabile che in alcune regioni lontane, quali la Tracia o la Tessaglia, vivessero delle trib\u00f9 semi-primitive dedite all'allevamento e all'addestramento degli equini selvatici e questi popoli siano stati trasformati in genie mitiche di esseri ibridi che univano in s\u00e9 il cavaliere e la cavalcatura.\nSecondo altre fonti, la loro origine \u00e8 interpretata come ricordo delle prime apparizioni dei popoli a cavallo dalle steppe asiatiche, che gettarono nel terrore i popoli mediterranei; allo stesso modo i \"Conquistadores\" spagnoli vennero considerati met\u00e0 bestie e met\u00e0 umani dalle popolazioni indigene dell'America centrale; in seguito i centauri vennero considerati simboli del dominio sugli istinti in un contesto di animalit\u00e0 e forze naturali incontrollabili, dato che i tratti tipici dell'uomo limitavano la natura ferina.\nIl mito medievale.\nDalla mitologia romana, il centauro pass\u00f2 ai bestiari medievali.\nL'immagine del centauro si addiceva agli eretici e alla loro interna dissociazione che li faceva considerare met\u00e0 cristiani e met\u00e0 pagani.\n\u00c8 rappresentato spesso con i capelli in fiamme, per lo pi\u00f9 armato, soprattutto di freccia e arco. Talvolta l'obiettivo \u00e8 una colomba, tal altra un cervo, entrambe figurazioni simboliche dell'anima, facili prede spesso raffigurate mentre vengono trascinate via dopo la cattura.\nMa il vero specchio del pensiero medievale in merito \u00e8 rappresentato da Dante che nella Divina Commedia colloca i centauri nell'inferno (Inf. XII) come custodi-giustizieri dei violenti contro il prossimo, in rapporto diretto con il loro carattere violento avuto in vita. In seguito (in Inf. XXV), Dante trasforma in centauro la figura di Caco, collocato nella bolgia dei ladri.\nLa figura del centauro viene rivisitata anche da Machiavelli, il quale la usa per descrivere il suo modello di governante perfetto, umano, s\u00ec, ma anche ferino (in particolare simile a un incrocio tra un leone e una volpe), in quanto l'esercizio del governo implica l'uso di forza e astuzia.\n\u00c8 illustrato anche nello zooforo del Battistero di Parma.\nAraldica.\nIn araldica, il \"centauro\" \u00e8 una figura immaginaria che corrisponde alla sua raffigurazione mitologica: essere met\u00e0 uomo e met\u00e0 cavallo. Normalmente \u00e8 armato di una clava. La sua variante principale \u00e8 il \"centauro sagittario\", che tira con l'arco. Talora \u00e8 rappresentato con due sole zampe da cavallo.\nL'immaginario araldico gli ha regalato, se non una compagna, almeno una corrispondente figura femminile, la \"centauressa\" (o \"centaurella\").\nNell'araldica italiana \u00e8 rappresentato col capo rivolto all'indietro, l'arco in mano e nell'atto di scagliare frecce. Nell'araldica dell'Europa orientale compare di frequente con la coda che termina a testa di serpente, verso cui pare diretta la freccia."}
{"id": "704650", "revid": "31886", "url": "https://it.wikipedia.org/wiki?curid=704650", "title": "Vittorio Tracuzzi", "text": "\u00c8 stato commissario tecnico sia della nazionale italiana maschile che di quella femminile e ha inoltre vinto quattro titoli italiani e una Coppa delle Coppe.\nA lui \u00e8 stato intitolato il PalaTracuzzi, impianto di pallacanestro di Messina.\nCaratteristiche tecniche.\nEra un giocatore spigoloso, imprevedibile, sfrontato. Sportivo a tutto tondo, ebbe anche occasione di giocare a pallanuoto nei suoi rientri estivi in Sicilia: nel 1951, da esempio, gioc\u00f2 con la Thalatta Messina, in un campionato in cui arbitrava peraltro Concetto Lo Bello, che sarebbe diventato famoso nel calcio.\nLa sua opera di formatore e di allenatore \u00e8 stata raccolta da Gaetano Gebbia nel volume \"La pallacanestro di Vittorio Tracuzzi\".\nCarriera.\nNei club.\nNel 1937-1938 partecipa ad alcuni tornei locali con la Giovent\u00f9 Italiana del Littorio del rione Berta, per poi unirsi alla G.I.L. Messina per partecipare alla Prima Divisione, con cui \u00e8 promosso in Serie B. Nell'agosto 1938 veste la maglia della G.I.L. Gattuso, vincitrice della Coppa V Fiera di Messina, ed \u00e8 considerato la \u00abrivelazione del torneo\u00bb. Nel 1938-1939 e nel 1939-1940 rimane a giocare nella G.I.L. Messina, che partecipa al campionato di Divisione Nazionale B della sua categoria (non federale, quindi). In ambito federale, gioca nella Messinese in Prima Divisione 1939-1940. Esordisce nella Serie B federale nel 1940-1941, con il G.U.F. Messina, con cui gioca anche nel 1941-1942.\nIn squadra a Messina aveva anche Cesare Lo Forte, a cui sarebbe stato dedicato un torneo, e Vittorio Curr\u00f2, poi allenatore al Giglio Bianco. Nel 1945 \u00e8 alla Peloro e poi a Palermo. Nel 1946 raggiunge Roma: prima con il P.T.T. quindi con la Ginnastica Roma gioca in Serie A. Dal 1948 \u00e8 alla Pallacanestro Varese, di cui diviene allenatore, pur continuando a giocare. Anche nella Virtus Bologna ricopre il doppio ruolo giocatore-tecnico.\nOgni tanto ritorna in Sicilia, dove disputa un'amichevole con la Cestistica Messina.\nIn Nazionale.\nNel 1941 ha giocato con una Rappresentativa G.I.L. Nazionale in una tourn\u00e9e in Cecoslovacchia.\nHa esordito nella nazionale di pallacanestro italiana il 28 aprile 1947, in occasione di Italia-Albania 60-15, prima partita degli Europei di Cecoslovacchia 1947 a Praga. L'Italia si classific\u00f2 nona e Tracuzzi gioc\u00f2 da titolare. Il commissario tecnico era Elliott Van Zandt, che sgrezz\u00f2 Tracuzzi e i suoi compagni lavorando sui fondamentali.\nIl cestista disput\u00f2 anche l'Olimpiade Londra 1948, il Trofeo Mairano 1949, il Torneo Internazionale di Nizza 1950 e l'Europeo Francia 1951. Lasci\u00f2 la nazionale l'8 marzo 1952, al termine di Italia-Belgio 31-43, dopo quasi cinquanta partite.\nDa allenatore.\nLa partita successiva sulla panchina azzurra si sedette proprio lui. Subentr\u00f2 a Giancarlo Marinelli come commissario tecnico dopo il secondo Trofeo Mairano. Diresse l'Italia per il torneo preolimpico e l'Olimpiade di Helsinki (Marinelli part\u00ec con lui come suo vice, ma gli azzurri chiusero con un deludente 17\u00ba posto), per il terzo trofeo internazionale di Istanbul, l'Europeo URSS 1953 e il quarto trofeo di Istanbul. Nel 1954 gli subentr\u00f2 Francesco Ferrero.\nContemporaneamente, aveva gi\u00e0 intrapreso la carriera di allenatore in A1 con il Varese. Dal 1948 al 1954 \u00e8 coach dei lombardi, con cui ottiene un secondo posto nel 1948-49. Nel 1953-54 vince anche uno scudetto con le ragazze della Bernocchi Legnano. Nel 1954-55 \u00e8 alla Virtus Minganti Bologna, con cui vince subito lo scudetto e fa il bis la stagione dopo. Nei quattro campionati successivi, la Virtus Bologna \u00e8 sempre vicecampione, cambiando sponsor nel 1958 (da Minganti a Oransoda). Nel biennio 1960-1962 \u00e8 ingaggiato dalla Levissima Cant\u00f9, con cui conclude due campionati al quarto posto.\nNel 1962 torna a Varese e conquista lo scudetto 1963-64, cinque secondi posti e la Coppa delle Coppe 1966-67, con un intermezzo nel 1965-66, dove allena la U.S. Olimpia Cagliari, sfiorando la promozione in serie A. Nel 1968 \u00e8 al , per un biennio d'alta classifica anche se fu esonerato nel 1970 per il crollo improvviso della squadra. Concluse con un altro biennio alla Norda Virtus Bologna, lasciando definitivamente l'A1 nel 1972. Per quattro anni, dal 1972 al 1976, allen\u00f2 la Junior Casale Monferrato. Poi allen\u00f2 la Viola Reggio Calabria e la Cestistica Messina. Il ritorno nella citt\u00e0 che lo ha lanciato nella pallacanestro avviene in seguito a un accordo tra le due societ\u00e0 locali principali per affrontare una Serie B competitiva; la squadra si salva nella seconda fase e Tracuzzi allena anche la formazione del locale C.U.S., che porta alle finali nazionali.\nDopo un periodo con la Nazionale juniores, tra il 1981 e il 1985 ritorn\u00f2 alla Nazionale, ma quella femminile.\nEredit\u00e0.\nDal 5 gennaio 2010 \u00e8 entrato a far parte dell'\"Italia Basket Hall of Fame\". Le finali nazionali Under-19 femminili sono dedicate alla sua memoria.\nNel 2017 il Comune di Reggio Calabria gli ha intitolato la strada di fronte alla biglietteria del PalaCalafiore nel quartiere Pentimele."}
{"id": "704652", "revid": "124159467", "url": "https://it.wikipedia.org/wiki?curid=704652", "title": "Nesso (mitologia)", "text": "Il Centauro Nesso (), figlio di Issione e di Nefele \u00e8 una delle figure mitologiche del ciclo di Ercole o Eracle ().\nNesso viveva sulle rive del fiume Eveno e usava traghettare i viaggiatori sull'altra sponda.\nUn giorno Eracle si trov\u00f2 a passare il fiume assieme alla sua seconda moglie Deianira. Nesso si rifiut\u00f2 di traghettare i due nello stesso momento, cosicch\u00e9 Eracle guad\u00f2 il fiume da solo.\nQuando Nesso si trov\u00f2 ad avere in groppa la sola Deianira, tent\u00f2 di rapirla dandosi alla fuga, ma fu ucciso da una freccia di Eracle. Nell'agonia, Nesso rivel\u00f2 a Deianira che se ella avesse raccolto il suo sangue e ne avesse intriso una veste avrebbe potuto contare sull'amore eterno di Eracle: infatti ogni volta che Eracle avesse mostrato interesse verso un'altra donna sarebbe bastato che l'uomo indossasse quella veste per ritornare devoto a Deianira; l'imprudente donna segu\u00ec il consiglio.\nA distanza di anni, dopo la vittoriosa spedizione contro Ecalia, il vincitore Eracle che portava con s\u00e9 la bella Iole, figlia del defunto re di Ecalia, si ferm\u00f2 a qualche distanza da Trachis e invi\u00f2 Lica, un suo compagno, alla moglie Deianira per prendere una veste bianca per sacrificare. Lica raccont\u00f2 tutto a Deianira, e questa, temendo la bellezza di Iole, consegn\u00f2 a Lica la tunica di Nesso. Appena Eracle la indoss\u00f2 fu colto da terribili dolori, in quanto il sangue del centauro era contaminato dal veleno della freccia che lo aveva ucciso, intinta anni prima nel sangue dell'Idra di Lerna. Eracle, impazzito dal dolore, uccise Lica e ordin\u00f2 di costruire una pira funebre su cui si fece bruciare. Deianira, lacerata dal rimorso, si impicc\u00f2.\nAltri personaggi.\nEsistono altri personaggi che portano lo stesso nome:"}
{"id": "704654", "revid": "1745361", "url": "https://it.wikipedia.org/wiki?curid=704654", "title": "Terre ceche", "text": "Terre ceche (in ceco: \"\u010desk\u00e9 zem\u011b\") \u00e8 un termine utilizzato principalmente per descrivere l'insieme dei territori della Boemia, della Moravia e della Slesia ceca. Oggi, queste tre province storiche compongono la Repubblica Ceca.\nL'attuale Repubblica Ceca ha fatto parte della Monarchia asburgica fino al 1918, quando fu incorporata, a seguito della Grande Guerra, nella Cecoslovacchia. Nel 1969 la Cecoslovacchia divenne uno stato federale, e si divise in repubblica socialista ceca e repubblica socialista slovacca, repubbliche federate. La creazione delle repubbliche separate stabil\u00ec i primi confini definiti delle terre dei popoli cechi. Gli storici utilizzano il termine \"Terre ceche\" per riferirsi alle terre dei cechi precedentemente al 1969.\nIl termine \"Terre ceche\" \u00e8 stato usato da persone differenti per descrivere luoghi diversi; alcune fonti utilizzano il termine per riferirsi a ogni territorio sottoposto all'autorit\u00e0 della corona boema: questo includerebbe territori come la Lusazia e il Brandeburgo (oggi in Germania), oltre che la Slesia. La maggior parte dei testi storici cechi usano il termine in questo modo quando trattano il Medioevo. Secondo altre fonti, invece, \"Terre ceche\" sarebbe riferito solo al cuore delle terre ceche (Boemia, Moravia e l'ex-Slesia austriaca). Molte volte non \u00e8 necessaria una distinzione tra le due definizioni, poich\u00e9 le Terre ceche hanno coinciso pi\u00f9 o meno con la moderna Repubblica Ceca dal XVIII secolo.\nNomi alternativi.\nUn altro termine utilizzato per riferirsi alla parte ceca delle terre ceche \u00e8 Cechia (in ceco \"\u010cesko\"), che oggi viene anche utilizzato come abbreviazione per \"Repubblica Ceca\". Il termine Cechia, che fu codificato nel 1777 nella lingua ceca, \u00e8 anche il termine preferito dal Ministero degli Affari Esterni ceco dal 1993: il governo ceco utilizza infatti sempre pi\u00f9 spesso il termine \"Czechia\" nei documenti scritti in lingua inglese."}
{"id": "704655", "revid": "110157", "url": "https://it.wikipedia.org/wiki?curid=704655", "title": "Instituto Brasileiro de Geografia e Estat\u00edstica", "text": "L'Instituto Brasileiro de Geografia e Estat\u00edstica (in italiano: \"Istituto brasiliano di geografia e statistica\"), noto anche con la sigla IBGE, \u00e8 l'agenzia responsabile per le informazioni statistiche, geografiche, cartografiche, geodetiche e ambientali nel Brasile."}
{"id": "704656", "revid": "74173", "url": "https://it.wikipedia.org/wiki?curid=704656", "title": "Terre della Corona Boema", "text": ""}
{"id": "704657", "revid": "1855146", "url": "https://it.wikipedia.org/wiki?curid=704657", "title": "Terre della Corona boema", "text": ""}
{"id": "704659", "revid": "879165", "url": "https://it.wikipedia.org/wiki?curid=704659", "title": "Sinistra liberale", "text": ""}
{"id": "704664", "revid": "62988", "url": "https://it.wikipedia.org/wiki?curid=704664", "title": "IBGE", "text": ""}
{"id": "704667", "revid": "228587", "url": "https://it.wikipedia.org/wiki?curid=704667", "title": "Folo", "text": "Folo () \u00e8 un personaggio della mitologia greca ed era un Centauro che viveva nei pressi del monte Pelio.\nAspetto.\nAveva la barba sul viso e dalla testa al ventre aveva le sembianze di uomo mentre al posto delle gambe il suo corpo era quello di un cavallo. \nA differenza di molti centauri Folo era saggio, ospitale e dai comportamenti civili nonch\u00e9 dedito allo studio delle stelle e della medicina. \nNon essendo nato da delle divinit\u00e0 era un mortale.\nGenealogia.\nEra figlio di Sileno e della ninfa dei frassini Melia.\nSecondo alcuni autori per\u00f2, il nome Melia indica una qualsiasi delle ninfe Meliadi e non quello di una singola ninfa.\nMitologia.\nViveva in una caverna nei pressi della citt\u00e0 di Elis in Arcadia ed un giorno ebbe ospite Eracle a cui offri della carne arrostita. \nQuando l'ospite chiese del vino, sulle prime rispose che la giara apparteneva alla comunit\u00e0 dei centauri, poi fin\u00ec con il farsi convincere ed una volta aperta ne fuoriusc\u00ec l'odore che si sparse attorno. Era vino molto forte ed il suo aroma fin\u00ec per essere annusato anche dagli altri centauri che vivevano vicino e che, arrabbiandosi, si avvicinarono alla sua caverna armati di sassi ed abeti sradicati. \nIngaggiando battaglia, Eracle riusc\u00ec a respingerli e molti di loro caddero uccisi e Folo (che comunque era un centauro ed era stato la causa della battaglia), soccorse e seppell\u00ec i caduti fino a quando si fer\u00ec con una freccia avvelenata e mor\u00ec a sua volta. \nSecondo Apollodoro il centauro che mor\u00ec durante la battaglia non fu Folo ma Chirone.\nPer la sua dimostrazione di ospitalit\u00e0 gli dei lo posero tra le stelle nella costellazione del Centauro.\nDante lo ricorda nell'Inferno.\nL'asteroide 5145 Pholus porta il suo nome."}
{"id": "704668", "revid": "297059", "url": "https://it.wikipedia.org/wiki?curid=704668", "title": "Guerra delle due rose", "text": "La guerra delle due rose (in inglese: \"War of the Roses\"; trad.: \"Le guerre delle rose\") fu una sanguinosa lotta dinastica combattuta in Inghilterra tra il 1455 e il 1485 (1487 per una parte della storiografia inglese) tra due diversi rami della casa regnante dei Plantageneti: i Lancaster e gli York. La guerra fu cos\u00ec denominata, nel XIX secolo, dopo che Walter Scott, nel 1829, aveva pubblicato il romanzo \"Anna di Geierstein\", facendo riferimento agli stemmi dei due casati che recavano rispettivamente una rosa di colore rosso e una bianca.\nLe cause.\nCause dinastiche.\nEdoardo III d'Inghilterra (1312-1377) ebbe sei figli maschi; quattro di questi (anche a causa della politica matrimoniale del padre, che li fece sposare con figlie di ricche famiglie nobili, dando cos\u00ec vita a potenti casati tutti in grado di rivendicare la corona) concorsero con la loro discendenza a dare vita al conflitto. Essi furono:\n1 - Edoardo di Woodstock, principe del Galles (1330-1376).Primogenito di Edoardo III, pass\u00f2 alla storia col soprannome di \"Principe Nero\". Mor\u00ec un anno prima del padre.\n2 - Lionello di Anversa, primo duca di Clarence (1338-1368)Terzogenito maschio di Edoardo III (il secondo nato era morto in culla).\n3 - Giovanni di Gand (Gaunt), primo duca di Lancaster (1340-1399)Quartogenito maschio di Edoardo III e capostipite del ramo Lancaster\n4 - Edmondo di Langley, primo duca di York (1341-1402)Quintogenito maschio di Edoardo III e capostipite del ramo York.\n5 - Thomas di Woodstock, primo duca di Gloucester (1355-1397), sestogenito maschio e ultimo figlio di Edoardo III, assassinato o giustiziato per tradimento su ordine di Riccardo II.\nNel 1399, appena ereditato il titolo dal padre Giovanni di Gaunt, il duca di Lancaster, Enrico Bolingbroke rovesci\u00f2 il cugino Riccardo II (approfittando del governo impopolare e tirannico di quest'ultimo che lo aveva reso inviso alla grande aristocrazia feudale) e sal\u00ec al trono col nome di Enrico IV, scavalcando il cugino, Edmondo Mortimer, V conte di March ed erede al trono d'Inghilterra, designato da re Riccardo II che, in mancanza di eredi propri, lo aveva nominato erede, in quanto discendente del suo defunto zio Lionello d'Anversa (secondogenito di Edoardo III), dopo la morte di suo padre, Ruggero Mortimer che prima di lui era stato l'erede designato. Il piccolo Mortimer (circa 7 anni) per\u00f2 si trov\u00f2 impossibilitato a cogliere l'eredit\u00e0: Enrico IV infatti si install\u00f2 sul trono e, dopo averlo privato dei titoli, tenne Edmondo segregato.\nAlla morte di Enrico IV, sali al trono il figlio di quest'ultimo, Enrico V: la sua popolarit\u00e0, la sua personalit\u00e0 e le sue capacit\u00e0 di governo erano tali da non consentire ad alcuno di potersi impadronire della corona, ma, conscio del torto subito da Edmondo, Enrico V lo liber\u00f2 e gli rese i suoi titoli, cosicch\u00e9 il conte di March divenne uno dei suoi pi\u00f9 fedeli collaboratori.\nLa situazione cambi\u00f2 con Enrico VI: Riccardo di York, che era discendente di Edoardo III sia per via materna (la madre Anna Mortimer, discendente di Lionello d'Anversa, figlio di Edoardo, era la sorella di Edmondo Mortimer) sia per via paterna (il nonno paterno Edmondo di Langley era anch'egli figlio di quel re), di fronte a un re debole e malato e a un'aristocrazia malcontenta cap\u00ec l'importanza dell'occasione che gli poteva permettere l'accesso al trono e decise di rivendicare la corona (sino al 1453 Enrico VI e la regina Margherita non avevano ancora avuto figli).\nI Lancaster, in particolare la regina Margherita d'Angi\u00f2, si opposero risolutamente alle rivendicazioni di Riccardo di York adducendo che:\nA questo gli York risposero con altrettanta veemenza sostenendo che:\nComunque Enrico VI nel 1454, per l'aggravarsi della malattia, inizi\u00f2 a dare segni di squilibrio e si rese quindi necessario qualcuno che affiancasse il re, allora Riccardo di York fu nominato (per la prima volta) protettore del regno.\nCause politiche e militari.\nPer quanto il contrasto dinastico avrebbe anche potuto essere ricomposto, la particolare situazione dell'Inghilterra di quel periodo non si prestava certo alla concordia e alla pace.\nSotto lo scettro debole di Enrico VI, la grande nobilt\u00e0 andava sempre pi\u00f9 affermando la propria indipendenza dal potere regio, e addirittura i grandi feudatari presero a guerreggiare pi\u00f9 o meno apertamente tra di loro per il possesso dei feudi, possesso spesso contestato e dubbio dovuto all'usanza di stringere ripetuti legami di sangue tra le grandi famiglie dell'isola.\nLa guerra dei cent'anni era giunta alla sua conclusione (seppur non ufficiale) nel 1453, con la perdita di tutti i possessi inglesi in Francia meno Calais. Questo comport\u00f2 il rientro nell'isola di una moltitudine di soldati, che si offrivano al miglior offerente anche a poco prezzo.\nIl potere regale era latitante, e attorno al re si affollavano gli esponenti del ramo Lancaster per strappare benefici al monarca.\nRiccardo di York, che si sentiva erede al trono, non pot\u00e9 accettare oltre la dissoluzione del patrimonio regio, che oltretutto andava ad arricchire i suoi rivali. Minacciando la guerra civile, riusc\u00ec a farsi nominare \"Lord Protettore d'Inghilterra\" per controllare da vicino i Lancaster. Pur celando il suo potere sotto una maschera di equanimit\u00e0, Riccardo provvide a far assegnare cospicui feudi anche ai propri sostenitori.\nFu una vera caccia alle alleanze quella che le due casate intrapresero. Pian piano, le contese tra feudatari divennero militanza per un contendente o per l'altro. La scintilla scocc\u00f2 nel 1455, quando i Lancaster e in particolare i duchi di Somerset e Northumberland (approfittando di una temporanea ripresa della salute mentale del re, verificatasi nel periodo di Natale 1454, e spalleggiati dall'aggressiva regina Margherita) riuscirono a far decadere dalla carica Riccardo di York con l'accusa di tradimento e malversazione.\nRiccardo chiam\u00f2 a s\u00e9 gli alleati e, ufficialmente, dichiar\u00f2 di non voler rovesciare Enrico VI bens\u00ec rimuovere dal suo fianco i \"cattivi consiglieri\".\nLe forze in campo.\nPrincipali esponenti della fazione Lancaster:\nPrincipali esponenti della fazione York:\nDiscorso a parte merita il conte di Warwick (anch'esso Neville), che cambier\u00e0 pi\u00f9 volte schieramento.\nPrima fase (1455-1460): l'affermazione degli York.\nLa \"vexata quaestio\" della successione per\u00f2 si era complicata:\nYork e Warwick, nella primavera del 1455, raccolsero delle truppe, marciarono su Londra e alla fine di maggio, entrati in citt\u00e0 sconfissero le truppe reali (il 22 maggio 1455 nella battaglia di \"Saint Albans\"), comandate da Somerset che perse la vita assieme a Northumberland; il re, di fatto prigioniero, fu confermato re dal parlamento che eman\u00f2 un'amnistia per tutti i ribelli (i sostenitori di York).\nIn novembre il re ebbe una ricaduta e Riccardo di York fu nominato protettore per la seconda volta, ma prima della fine dell'anno, Enrico si riprese e York fu tenuto come consigliere. Tuttavia, sempre nel 1456, Enrico e la regina, durante una visita nelle Midlands, si ritirarono nei possedimenti dei Lancaster e a Coventry organizzarono un incontro in cui York e i suoi amici dovettero giurare fedelt\u00e0 al re, ma subito dopo si allontanarono dalla corte.\nDopo che, nel 1458, fu inscenata una pacificazione fittizia, si arriv\u00f2 a uno scontro armato: nel 1459 Riccardo di York, senza autorizzazione regia, torn\u00f2 con un esercito in Inghilterra e, questa volta, dichiar\u00f2 decaduto Enrico VI dal trono, si rec\u00f2 in Galles, al Castello di Ludlow: di l\u00ec cerc\u00f2 di ricongiungersi con l'esercito di Warwick che cercava di raggiungerlo partendo dallo Yorkshire. I Lancaster cercarono di evitare tale ricongiungimento e battere i due eserciti separatamente, ma fallirono nel loro intento con la sconfitta nella battaglia di \"Blore Heath\" (23 settembre 1459). L'esercito yorkista si era cos\u00ec riunito a Ludlow, alla fine di settembre 1459, e si prepar\u00f2 quindi a dare battaglia ai lancasteriani a \"Ludford Bridge\". Ma quando il 12 ottobre 1459 l'esercito realista sopraggiunse, dopo che un luogotenente di Warwick era passato al nemico, i Lancaster ebbero il sopravvento e gli yorkisti vennero dispersi nella \"rotta di Ludford\". Tale vittoria consent\u00ec di rimettere Enrico VI sul trono senza oppositori, poich\u00e9 gli York si erano sparsi tra l'Irlanda e la Francia. Il duca Riccardo e il suo secondogenito, Edmondo, conte di Rutland, si ritirarono prima in Galles e poi in Irlanda, dove furono accolti con entusiasmo, mentre l'erede di Riccardo, Edoardo, conte di March si ritir\u00f2 a Calais con Warwick.\nRiorganizzate le truppe all'estero, Warwick guid\u00f2 il rientro degli yorkisti in Inghilterra e nella battaglia di \"Northampton\" (10 luglio 1460) trionf\u00f2 assieme a Edoardo sui Lancaster. Enrico VI, in attesa dell'arrivo di Riccardo di York, venne nuovamente imprigionato, ma stavolta nel carcere di massima sicurezza dell'epoca, la torre di Londra. Riccardo e i suoi entrarono nella capitale con gli onori riservati ai monarchi; Riccardo, in ottobre, convoc\u00f2 il parlamento, a cui chiese di essere eletto re, ma quando egli si diresse verso il trono attendendosi le acclamazioni dei suoi, i suoi sostenitori (Warwick compreso) rimasero in un silenzio imbarazzante. Riccardo comprese che era necessario convincere loro e il Parlamento delle sue legittime pretese al trono: non era ancora il momento di forzare la mano, tanto pi\u00f9 che i lancasteriani erano stati dispersi ed Enrico VI era sotto sicura custodia. In quello stesso ottobre 1460 venne redatto un \"Atto di accordo\" tra Riccardo e il Parlamento: Enrico rimaneva re, per\u00f2 Riccardo diveniva l'erede di Enrico VI, mentre il figlio di costui, Edoardo di Lancaster, veniva diseredato. Nel frattempo Riccardo era di nuovo protettore del regno, per la malattia di Enrico.\nSeconda fase (1460-1461): la rivincita dei Lancaster.\nMentre a Londra si consumavano questi intrighi, l'energica regina Margherita mise in luce le proprie doti di infaticabile organizzatrice, e, con l'appoggio degli scozzesi, dopo avere raccolto nel nord un imponente esercito, riun\u00ec nuovamente i sostenitori della propria causa presso la citt\u00e0 di York e dallo Yorkshire si avvi\u00f2 verso sud. Riccardo di York le and\u00f2 incontro sicuro della vittoria, e proprio questa sicurezza lo indusse a valutare erroneamente il morale e le forze avversarie. Nella battaglia di Wakefield (30 dicembre 1460) le sue forze vennero distrutte dal nemico: lui stesso perse la vita, mentre suo figlio, Edmondo, conte di Rutland (appena diciassettenne), fu pugnalato a morte dopo la battaglia. Le loro teste tagliate furono portate in giro per la citt\u00e0 su delle picche e infine esposte quale monito; su quella di Riccardo venne messa una corona di carta e paglia, quale dileggio per le sue pretese al trono.\nErede dei diritti di Riccardo e capo degli York divenne il suo primogenito, Edoardo, conte di March, che non si perse d'animo e, con l'aiuto dei fratelli, Giorgio di Clarence e Riccardo di Gloucester, reclut\u00f2 un esercito da contrapporre ai Lancaster che si trovavano in quel mentre in difficolt\u00e0: l'esercito da loro approntato era s\u00ec poderoso, ma anche estremamente costoso e i soldati, privi della paga, iniziarono a disertare in massa.\nTerza fase (1461-1469): il trionfo degli York.\nEdoardo, conoscendo le difficolt\u00e0 economiche dei rivali, concep\u00ec una duplice strategia. Venuto a conoscenza che l'esercito avversario si era momentaneamente diviso, decise di spedire Warwick a Londra per radunare un secondo esercito yorkista e contrapporlo a quello di Margherita, mentre egli avrebbe provveduto a battere quello comandato da due nobili della fazione avversaria: Owen Tudor, un nobile gallese che aveva sposato la madre di Enrico VI, Caterina di Valois (alle sue seconde nozze), e da suo figlio Jasper Tudor, conte di Pembroke e fratellastro del re.\nEdoardo riusc\u00ec a galvanizzare il suo esercito e nella battaglia di \"Mortimer's Cross\" (2 febbraio 1461) annient\u00f2 l'esercito avversario: lord Owen venne catturato e decapitato, mentre il conte di Pembroke riusc\u00ec a fuggire.\nWarwick, intanto, trovava non poche difficolt\u00e0 a radunare il suo esercito. Saputo che Margherita si appressava alla capitale per liberare Enrico VI, decise di ingaggiare battaglia contando sulla sua buona stella: lo scontro avvenne il 17 febbraio dello stesso 1461 a \"Saint Albans\" e vide la disfatta di Warwick e dei suoi nonch\u00e9 la liberazione del re che Warwick si era portato dietro da Londra e che, nella concitata ritirata dopo la sconfitta, aveva abbandonato a s\u00e9 stesso.\nMargherita e il re si diressero a Londra, ma la citt\u00e0 - timorosa del saccheggio cui l'affamato esercito lancasteriano avrebbe potuto dar vita - sbarr\u00f2 le porte in faccia alla coppia reale che, con la propria armata, si diresse verso nord per intercettare Edoardo. Costui invece, raggiunto da Warwick, si diresse immediatamente a Londra dove fece il suo ingresso in citt\u00e0, il 26 febbraio 1461, denunci\u00f2 Enrico VI di aver violato l'Atto di accordo, lo dichiar\u00f2 decaduto. Enrico fu deposto il 4 marzo 1461 ed Edoardo si fece incoronare re col nome di Edoardo IV.\nEdoardo IV decise di farla finita con Enrico VI: supportato dal titolo regale, radun\u00f2 un poderoso esercito e si pose al suo comando assieme ai fratelli e a Warwick. Marciarono verso nord e intercettarono le forze avversarie a \"Towton\" (battaglia di Towton - North Yorkshire), il 29 marzo 1461. La battaglia che segu\u00ec fu senz'altro la pi\u00f9 sanguinosa dell'intero conflitto: circa uomini (equamente distribuiti tra le due parti) si batterono disperatamente, e di questi, a sera, giacevano cadaveri sul campo di battaglia. Comunque, la vittoria era di Edoardo IV e degli York. Enrico VI e Margherita cercarono rifugio in Scozia e quindi in Francia, mentre gran parte dei loro sostenitori abbracciarono la causa degli yorkisti.\nDurante il primo periodo del regno di Edoardo IV, la resistenza dei Lancaster prosegu\u00ec soprattutto sotto la guida della Regina Margherita e di pochi nobili fedeli delle contee settentrionali dell'Inghilterra e del Galles. Enrico fu catturato da Edoardo nel 1465 e successivamente imprigionato nella Torre di Londra. La Regina Margherita, che visse in esilio in Scozia e quindi in Francia, era decisa a riprendersi il trono a favore del marito e del figlio. A Parigi, Margherita cercava il sostegno del cugino Luigi XI, re di Francia, e di altri potentati europei, mentre in Inghilterra il regno di Edoardo IV iniziava sotto non buoni auspici. Egli, oltre a ottenere le antipatie del ceto medio inasprendo le tasse per far fronte ai debiti contratti durante la guerra, commise l'errore di porre in disparte il conte di Warwick inviandolo in Francia per negoziare il matrimonio con una principessa reale di quel paese. Quando questi torn\u00f2 per descrivergli le ben avviate trattative, trov\u00f2 Edoardo gi\u00e0 sposato con una nobildonna, Elisabetta Woodville e prese la cosa come un'offesa personale. Inoltre Edoardo, che probabilmente riteneva saldo il suo potere, decise di porre un freno a colui che tanto aveva fatto in suo favore durante la guerra: gli neg\u00f2 premi e titoli, che invece distribuiva a piene mani tra i suoi sostenitori.\nWarwick prov\u00f2 irritazione per l'influenza che i suddetti esercitavano sul re, cos\u00ec, con l'aiuto del giovane fratello del sovrano, Giorgio Plantageneto, I duca di Clarence, che l'11 luglio del 1469, aveva sposato sua figlia, Isabella, e quindi era divenuto suo genero, prese le armi contro Edoardo. Il grosso dell'esercito reale, privo di Edoardo, fu sconfitto nella \"battaglia di Edgecote Moor\", presso Banbury, nell'Oxfordshire ed Edoardo fu successivamente catturato a Olney. Le forze di Warwick imprigionarono il suocero e il cognato di Edoardo, Richard Woodville e Giovanni Woodville, dopo la \"battaglia di Edgecote Moor\".\nWarwick cerc\u00f2 allora di governare nel nome di Edoardo, ma la nobilt\u00e0, molta della quale doveva le proprie nomine al re, si mostr\u00f2 restia e temendo una ribellione, Warwick fu costretto a rilasciare Edoardo, che non sentendosi sicuro, non solo non si vendic\u00f2, ma lo perdon\u00f2 (assieme a Clarence) e favor\u00ec una riconciliazione con il progetto di matrimonio tra sua figlia, Elisabetta di York, e Giorgio Neville, figlio del fratello di Warwick John Neville, I marchese di Montagu. Malgrado ci\u00f2, Warwick e Clarence si rivoltarono ancora: a seguito di un tumulto scoppiato, per motivi privati, nel 1469 nel Lincolnshire e trasformatosi nel 1470 in una ribellione, poi fallita, divenne palese che gli ispiratori ne erano stati proprio Warwick e Clarence. I due furono obbligati a fuggire a Calais e a rifugiarsi in Francia.\nQuarta fase (1470-1483): caduta e ritorno degli York.\nQui Luigi XI persuase Warwick ad allearsi con l'antica nemica Margherita, e accett\u00f2 di guidare il ricostituito esercito dei Lancaster. Quale pegno dell'alleanza, sua figlia Anna avrebbe sposato l'erede di Enrico VI, Edoardo di Lancaster. Dopo aver fatto sposare sua figlia con il principe di Galles, Warwick torn\u00f2 in Inghilterra, per affrontare Edoardo IV. Edoardo IV non era pronto a fronteggiare una simile alleanza e quando cap\u00ec che era follia anche solo ingaggiare battaglia, fugg\u00ec in Borgogna per riordinare le sue forze. Qui trov\u00f2 il duca Carlo il Temerario che, in eterna guerra con Luigi XI, vedeva di cattivo occhio sul trono di Inghilterra Enrico VI, che tutto avrebbe dovuto al re di Francia e che gli sarebbe stato certamente alleato. Decise quindi di fornire a Edoardo IV tutto l'aiuto che le sue vaste terre e i suoi ricchi forzieri potevano.\nWarwick, liberato un Enrico VI privo della forza di volont\u00e0 e mentalmente instabile, govern\u00f2 per lui. Da tutti i resoconti dell'epoca, il sovrano risulta letargico e indifferente, specie mentre Warwick e i suoi uomini lo facevano sfilare per le strade di Londra come il legittimo re d'Inghilterra. Nell'arco di pochi mesi Warwick si trov\u00f2 in guerra con la Borgogna, il cui duca, Carlo I reag\u00ec fornendo a Edoardo IV l'aiuto necessario per riprendersi il trono con la forza.\nEdoardo sbarc\u00f2 in Inghilterra nel 1471, accompagnato da un temibile esercito: per scompaginare il campo avversario promise pubblicamente di perdonare il fratello qualora lo avesse raggiunto prima della battaglia. Giorgio, che ormai non poteva pi\u00f9 sperare nella corona, disert\u00f2 dal suocero che si apprestava a dar battaglia. I due eserciti si scontrarono a \"Barnet\" il 14 aprile 1471: Edoardo vinse e Warwick mor\u00ec in combattimento. Margherita per\u00f2 non si diede per vinta e, arruolato un esercito raccogliticcio, diede battaglia a Edoardo nei pressi di \"Tewkesbury\" (4 maggio 1471).\nLa disfatta dei Lancaster fu completa: Enrico VI venne fatto prigioniero e suo figlio Edoardo di Lancaster trucidato. Solo Margherita d'Angi\u00f2 riusc\u00ec a sopravvivere, imprigionata finch\u00e9 la Francia non la fece liberare nel 1475 pagando un riscatto. Mor\u00ec in Francia, sola e dimenticata, nel 1482. Peraltro la prigionia di Enrico VI fu davvero breve: 17 giorni dopo (21 maggio 1471), venne trovato morto, pugnalato davanti all'altare della cappella privata all'interno dei suoi appartamenti nella torre di Londra.\nUno degli effetti della battaglia di Tewkesbury fu la fuga in Bretagna del conte di Pembroke, Jasper Tudor, fratellastro di Enrico VI per parte di madre. Egli fugg\u00ec con il nipote Enrico Tudor (1457-1509), conte di Richmond, per proteggerlo da Edoardo IV. Jasper era infatti tutore del ragazzo dopo la morte del padre Edmondo (che era fratello di Jasper). Il quattordicenne Enrico Tudor poteva aspirare al trono per via della madre, Margaret Beaufort: costei discendeva direttamente da Giovanni di Beaufort, figlio di Giovanni di Gaunt, a sua volta quartogenito maschio di Edoardo III. Visto che gli York si erano tanto affannati a far valere il diritto alla corona per via femminile, era evidente che anche Enrico di Richmond ne aveva, ed era quindi un pericolo per la ancor giovane corona di re Edoardo; per evitargli problemi, quindi, Jasper Tudor lo port\u00f2 al sicuro allevandolo affinch\u00e9 fosse conscio dei suoi diritti al trono di Inghilterra.\nQuinta fase (1483-1485): la pace dei Tudor.\nIl regno di Edoardo IV fu un regno apparentemente tranquillo. Non vi furono rivolte o sedizioni, e questo bast\u00f2 per fargli credere che il suo trono fosse al sicuro. L'unica mossa fu di far imprigionare nel 1478 suo fratello Giorgio di Clarence, che a suo tempo si era rivoltato con Warwick contro di lui. Giorgio venne trovato cadavere qualche giorno dopo nella Torre di Londra (anche se probabilmente non venne annegato in una botte di malvasia, come raccontato da Shakespeare nel suo \"Riccardo III\"). Oltre a questo, Edoardo IV non intraprese altre iniziative per puntellare il suo trono dopo la sua morte, sebbene:\nEdoardo IV, sul letto di morte (1483), cerc\u00f2 di sanare i contrasti tra le opposte fazioni nominando un consiglio di Reggenza per il figlio Edoardo, che saliva al trono col nome di Edoardo V. In tale consiglio sedevano sia la regina e i suoi parenti sia il fratello Riccardo, nominato \"Lord Protettore d'Inghilterra\".\nTimoroso che il nuovo re avrebbe dato ascolto alla madre, segnando cos\u00ec la sua rovina, Riccardo di Gloucester decise di agire. Mentre i parenti della regina tornavano a Londra col nuovo re, egli mand\u00f2 loro incontro un manipolo di soldati che li imprigion\u00f2 e li condusse nella prigione-castello di Pontefract (pi\u00f9 noto come Pomfret). Dopo un immediato processo-farsa, essi vennero tutti decapitati. La regina e un suo figlio di primo letto riuscirono a salvarsi rifugiandosi nell'Abbazia di Westminster che, come tutti i luoghi sacri all'epoca, godeva dell'inviolabilit\u00e0.\nRiccardo non perse tempo: prese sotto la sua tutela i nipoti e li convinse che, per la loro sicurezza, sino all'incoronazione sarebbe stato meglio per loro alloggiare nella Torre di Londra. Privi d'altri consigli, circondati dall'ostilit\u00e0 della nobilt\u00e0 che in loro vedeva rivivere il sangue degli odiati Woodville, re Edoardo V e il fratello Riccardo accettarono il consiglio dello zio. Essi entrarono nella Torre di Londra nell'estate del 1483 e non vennero mai pi\u00f9 visti; si ritiene che siano stati uccisi dallo zio, anche se mancano prove certe.\nSubito dopo Riccardo port\u00f2 in Parlamento alcuni testimoni che giurarono di aver assistito a un fidanzamento del re con un'altra donna poco prima di sposare Elisabetta Woodville: visto che ai tempi il fidanzamento era considerato un piccolo matrimonio, ne conseguiva che il legame tra il re e la Woodville era illegittimo, e illegittimi i loro figli. Riccardo ne richiese la diseredazione e, con un atto del Parlamento passato alla storia col nome di Titulus Regius, assunse la corona col nome di Riccardo III.\nSimili azioni richiamarono l'interesse di quell'Enrico Tudor, conte di Richmond, che \u2013 ormai adulto \u2013 non aspettava che l'occasione per far valere i suoi titoli a sedere sul trono. Sped\u00ec emissari per convincere i nobili della crudelt\u00e0 del monarca e sobillarli contro di lui; ricord\u00f2 loro il giuramento fatto alla casa Lancaster, di cui egli era l'ultimo rappresentante; instill\u00f2 in loro il dubbio che, se avessero dato fastidio a Riccardo, questi non avrebbe esitato a far fare loro la fine dei Woodville.\nEnrico Tudor convinse Henry Stafford, II duca di Buckingham, uno dei sostenitori pi\u00f9 leali e fedeli di Riccardo III, a ribellarsi e a tentare di rovesciare il sovrano con la forza; il tentativo fall\u00ec e Stafford fu giustiziato nello stesso anno, 1483. Enrico sbarc\u00f2 in Inghilterra con un piccolo esercito nel 1485, e raccolse attorno a s\u00e9 un buon numero di seguaci, bench\u00e9 ancora insufficienti per contrastare Riccardo III. Questi gli mosse contro, e i due avversari si scontrarono a \"Bosworth\" (22 agosto 1485). Enrico aveva ben poche speranze, ma due dei maggiori baroni di Inghilterra, Thomas Stanley, I conte di Derby e Henry Percy conte di Northumberland, si unirono a lui disertando l'esercito di Riccardo; per costui fu la fine. Il suo esercito fu messo in rotta e lui stesso trov\u00f2 la morte nella battaglia.\nGiunto a Londra, Enrico dichiar\u00f2 chiuse le ostilit\u00e0 e si fece incoronare col nome di Enrico VII. Lui, erede della casa di Lancaster, per suggellare definitivamente la pace spos\u00f2 la figlia primogenita di Edoardo IV, Elisabetta di York. Due anni dopo, tuttavia, si registr\u00f2 una nuova ribellione capitanata dal conte di Lincoln, che era stato nominato suo erede da Riccardo III. La sconfitta dei ribelli e la morte del conte nella battaglia di Stoke Field del 1487, viene considerata, da buona parte della storiografia britannica, la vera fine della guerra delle due rose, anche se scaramucce continuarono per molti anni.\nI figli di Enrico VII ed Elisabetta, Arturo, e alla sua morte prematura, il secondogenito Enrico erano, stavolta senza ombra di dubbio, i legittimi eredi al trono inglese per nascita e sangue. Dalla lotta fratricida dei gloriosi Plantageneti nacque la dinastia Tudor che \u2013 particolarmente attraverso Elisabetta I - dar\u00e0 pace e prosperit\u00e0 al regno di Inghilterra e porr\u00e0 le basi per la creazione dell'Impero britannico.\nGli effetti.\nGli effetti della guerra delle due rose furono molteplici."}
{"id": "704671", "revid": "6923", "url": "https://it.wikipedia.org/wiki?curid=704671", "title": "Enjoy the Silence", "text": "Enjoy the Silence \u00e8 un singolo del gruppo musicale britannico Depeche Mode, pubblicato il 5 febbraio 1990 come secondo estratto dal settimo album in studio \"Violator\".\nCon questo brano il gruppo vinse nel 1991 i BRIT Award nella categoria miglior singolo britannico.\nDescrizione.\nIl brano, composto da Martin Lee Gore, viene registrato nel 1989 per diventare il secondo singolo estratto dall'album \"Violator\", pubblicato sul mercato mondiale l'anno successivo, che sorpassa ampiamente il milione di copie vendute solo nella prima settimana, confermando per i Depeche Mode il successo internazionale.\nIl 5 febbraio 1990 \u00e8 pubblicato nel Regno Unito come ventiquattresimo singolo e secondo prima dell'uscita di \"Violator\". Il 27 febbraio 1990 viene messo in commercio anche negli Stati Uniti d'America.\nQuando Gore scrisse \"Enjoy the Silence\", la canzone doveva essere una lenta e piacevole ballata in Do minore; la versione demo, tutt'oggi reperibile in edizioni limitate del singolo (tra cui spicca quella in vinile 12\"), \u00e8 suonata semplicemente con l'harmonium e cantata dallo stesso Gore.\nAlan Wilder individu\u00f2 nella canzone un potenziale successo, cos\u00ec, compose una diversa struttura della stessa che piacque molto al gruppo. Alla versione finale del pezzo si \"aggiunse\" la voce di David Gahan.\nVideo musicale.\nIl video, diretto da Anton Corbijn, \u00e8 uno dei pi\u00f9 celebri del gruppo inglese: Dave, travestito da re e con in mano una sdraio (chiara ispirazione a \"Il Piccolo Principe\" di Antoine de Saint-Exup\u00e9ry), attraversa differenti locazioni (sulle Alpi innevate in Svizzera, in Gran Bretagna a Balmoral, in Portogallo). L'idea di Corbijn era quella di un re che possedeva tutto ci\u00f2 che si possa desiderare, ma che cercava solo un posto dove sedersi. L'idea fu rifiutata dal gruppo, e fu girato un video, nel 1990, sul tetto di una delle \"torri gemelle\" del World Trade Center di New York. In seguito il video come voleva il regista, con Dave vestito da re, fu girato. Durante i cambi scenografici, appaiono rapidamente sullo schermo la rosa (simbolo di \"Violator\") e i 4 componenti del complesso in diverse pose.\nNel 2008 il gruppo musicale pop britannico Coldplay si \u00e8 ispirato al cortometraggio di Corbjin per la realizzazione di uno dei due video relativi al singolo \"Viva la vida\": anche qui il frontman Chris Martin, vestito da re, si muove in vari luoghi, tra cui una citt\u00e0 in miniatura.\nTracce.\nTesti e musiche di Martin Lee Gore.\nAccoglienza.\n\"Enjoy the Silence\" divenne uno dei singoli di maggior successo dei Depeche Mode, che non riusciva a raggiungere un buon piazzamento come questo sin dai primi anni ottanta. Il brano scal\u00f2 la Official Singles Chart raggiungendo il sesto posto dove rimase per tre settimane. Questo fu il miglior risultato dai tempi di \"People Are People\" che raggiunse la quarta posizione nel 1984, solo altri due singoli dei Depeche Mode ottennero una posizione alta come la sesta: \"See You\" (1982) ed \"Everything Counts\" (1983).\nInoltre la canzone si piazz\u00f2 nella top 10 della Billboard Hot 100 statunitense, l'unica del gruppo ad aver raggiunto tale traguardo. Allora l'unico singolo che fu tra le prime venti di quella classifica fu sempre \"People Are People\", il quale riusc\u00ec a classificarsi 13\u00ba.\nVersioni.\nPi\u00f9 versioni della canzone, per\u00f2, sono maggiormente note al pubblico (escludendo il remix del 2004): si annoverano una versione radiofonica senza arrangiamento introduttivo (ripreso poi esclusivamente nel video del singolo) e la frase \"Enjoy the silence\" pronunciata da Gahan; e due \"album version\", una presente in \"Violator\" di 6:10, che si conclude con oltre 2 minuti di arrangiamento e l'espressione \"Crucified!\" esclamata da Andrew Fletcher, l'altra presente nelle raccolte \"The Singles 86-98\" e \"The Best of Depeche Mode, Volume 1\" dove il titolo della canzone, emesso da Dave Gahan nella versione del '90, \u00e8 rimosso dal registrato.\n\"Enjoy the Silence 04\".\nIl 18 ottobre 2004 il gruppo ripubblic\u00f2 una versione del brano nella raccolta \"Remixes 81-04\", dalla quale \u00e8 stato l'unico singolo estratto.\nTale versione \u00e8 stata realizzata e prodotta da Mike Shinoda, rapper e polistrumentista dei Linkin Park, e si caratterizza per le sonorit\u00e0 marcatamente alternative metal. Del triplo album di tracce remixate, \"Enjoy the Silence\" rappresenta l'ultima traccia del terzo CD.\nVideo musicale.\nIl video, diretto da Uwe Flade, mostra una palazzina commerciale nel quale comincia a crescere una pianta a velocit\u00e0 elevata, che si estender\u00e0 sul tetto dell'edificio e che prender\u00e0 la forma della tipica rosa (simbolo del singolo originale e di \"Violator\"). Intanto si vedono gli occupanti dello stabile che scappano. Nei monitor che scorrono nella \"storyline\" sono visibili frammenti dei DVD live \"Devotional\" e di \"One Night in Paris: The Exciter Tour 2001\" e della diretta TV del live di Colonia del \"Singles Tour\" del 1998.\nTracce.\nTesti e musiche di Martin Lee Gore.\nCover.\nIl singolo \u00e8 anche trattato da altri artisti quali Tori Amos (in una versione al pianoforte), gli HIM e i Lacuna Coil in chiave gothic metal, i Breaking Benjamin in chiave alternative metal, i Nada Surf in chiave indie rock, le Tulia in chiave folk, i Keane e i Cluster."}
{"id": "704672", "revid": "117577327", "url": "https://it.wikipedia.org/wiki?curid=704672", "title": "Franz Xaver Wolfgang Mozart", "text": "Biografia.\nEra l'ultimo dei sei figli di Wolfgang Amadeus Mozart e Constanze Weber; solo lui e il fratello Carl Thomas, per\u00f2, giunsero all'et\u00e0 adulta. Fu chiamato Wolfgang in omaggio a suo padre e Franz Xaver in omaggio a Franz Xaver S\u00fcssmayr, compositore ed intimo amico di Mozart. Inoltre il padre gli diede il soprannome di \"Wowi.\"\nFranz Mozart nacque solo cinque mesi prima della morte di suo padre, quindi non lo conobbe, eppure visse sempre nella sua ombra: nella paura e nella consapevolezza di non poter raggiungere gli stessi vertici artistici.\nFu allievo di Antonio Salieri e Johann Nepomuk Hummel e, proprio come Mozart, inizi\u00f2 a comporre da bambino; diede il primo concerto a 14 anni. Il suo carattere era molto diverso da quello del padre: introverso, timoroso, tendente all'autosvalutazione. Non si spos\u00f2 mai e non ebbe figli, ma am\u00f2 profondamente una donna sposata. Costei aveva una figlia, che prese lezioni di musica da lui.\nIl suo stile compositivo richiama il primo romanticismo. Scrisse molti brani per pianoforte (concerti, sonate) all'interno dei quali \u00e8 possibile ravvisare elementi stilistici che anticipano lo stile di Fryderyk Chopin e Liszt. Scrisse anche diversi Lieder e altra musica vocale. Viaggi\u00f2 molto, inizialmente nelle citt\u00e0 dell'attuale Ucraina (Leopoli, Rohatyn, Burshtyn), poi a Vienna, Salisburgo (dove ebbe l'incarico di \"Kapellmeister\" del Mozarteum) ed infine a Karlsbad, dove mor\u00ec; fu sepolto nel cimitero della chiesa di Sant'Andrea a Karlovy Vary, in Repubblica Ceca.\nL'ombra di suo padre grava su di lui anche nella morte. Sulla sua lapide campeggia la seguente iscrizione:"}
{"id": "704675", "revid": "834", "url": "https://it.wikipedia.org/wiki?curid=704675", "title": "Ram", "text": ""}
{"id": "704676", "revid": "588670", "url": "https://it.wikipedia.org/wiki?curid=704676", "title": "Sistema ottico acromatico", "text": "Un sistema ottico si dice acromatico se presenta aberrazione cromatica in modo ridotto. Un sistema totalmente acromatico \u00e8 inteso come un ideale teorico; l'aberrazione, infatti, non pu\u00f2 essere eliminata completamente, ma solo ridotta a valori molto bassi.\nIn termini pi\u00f9 tecnici, per sistema acromatico s'intende un sistema ottico in grado di mettere a fuoco, nello stesso punto, luce di due diverse lunghezze d'onda (cio\u00e8 di due diversi colori). Un sistema acromatico classico \u00e8 realizzato accoppiando due vetri diversi, aventi differenti coefficienti di dispersione (tipicamente un vetro Flint e un vetro Crown): si parla in questo caso di doppietto acromatico. Un sistema ottico in grado di mettere a fuoco contemporaneamente nello stesso punto luce di tre colori diversi \u00e8 chiamato apocromatico."}
{"id": "704678", "revid": "183694", "url": "https://it.wikipedia.org/wiki?curid=704678", "title": "Giovanni Robbiano", "text": "Biografia.\nLaureatosi nel 1983 in storia del cinema al D.A.M.S. di Bologna con Antonio Costa e nel 1992 - dopo aver vinto una borsa di studio in sceneggiatura alla \"Film Division\" della Columbia University di New York, al rientro in Italia ha lavorato come sceneggiatore per poi esordire alla regia nel 1997 con il lungometraggio \"Figurine\", seguito nel 2000 da \"A Deadly Compromise\", realizzato per il mercato estero, e nel 2001 da \"500!\", autoprodotto dal gruppo \"Zerobudget\" e firmato in co-regia con Lorenzo Vignolo e Matteo Zingirian. La sua ultima pellicola \u00e8 \"Hermano\", interpretato da Rade \u0160erbed\u017eija, Paolo Villaggio e dal regista Emir Kusturica, che compare in un cameo. Il film, girato nel 2000, aveva vinto gi\u00e0 quattro anni prima il premio Solinas come miglior soggetto cinematografico, ed \u00e8 stato distribuito in un'unica copia al cinema Filmstudio di Roma soltanto il 16 febbraio 2007. A partire dal decennio successivo ha invece ripreso a collaborare alla sceneggiatura di alcuni film, fiction, documentari e cortometraggi.\nAlla fine degli anni Novanta, chiamato sempre da Antonio Costa, aveva cominciato l'attivit\u00e0 di insegnamento presso la Facolt\u00e0 di Lettere e Filosofia dell'Universit\u00e0 degli Studi di Bologna all'interno dello stesso corso di laurea - appunto il D.A.M.S. - nel quale si era laureato anni prima. In seguito ha insegnato all'Universit\u00e0 IULM di Milano ed alla sede di Imperia dell'Universit\u00e0 degli Studi di Genova, sempre presso il D.A.M.S., nonch\u00e9 in Francia e presso la FAMU di Praga, della quale dal 2015 dirige il dipartimento internazionale: inoltre dal 2000 \u00e8 trainer per il Progetto Media dell'Unione europea, collaborando in questa veste a numerose produzioni anche fuori Italia, e dal 2013 \u00e8 membro dell'European Film Academy.\nSempre nel 2000 ha pubblicato un volume di tecnica della sceneggiatura edito da Carocci e intitolato appunto \"La sceneggiatura cinematografica\"."}
{"id": "704679", "revid": "104458", "url": "https://it.wikipedia.org/wiki?curid=704679", "title": "Black bombay", "text": ""}
{"id": "704683", "revid": "1745361", "url": "https://it.wikipedia.org/wiki?curid=704683", "title": "Ippolito (mitologia)", "text": "Ippolito () \u00e8 un personaggio della mitologia greca. Fu un principe di Atene.\nNella mitologia romana viene identificato con Virbio.\nGenealogia.\nFiglio di Teseo e di Antiope o Ippolita o Melanippe o Glauce.\nSecondo gli autori romani spos\u00f2 una donna di nome Aricia e divenne il padre di Virbio.\nMitologia.\nL'insieme della leggenda di Ippolito \u00e8 formato da un'iniziale opera di Euripide che ne racconta la prima vita e dalle aggiunte di altri autori (greci e romani) che lo riportano in vita e lo spostano dalla Grecia all'Italia.\nL'Ippolito Coronato.\nLa versione pi\u00f9 nota della sua leggenda \u00e8 quella tramandata dall\"'Ippolito Coronato\" che racconta di un giovane che fu orgoglioso della propria verginit\u00e0 e che scelse di vivere casto e di dedicarsi esclusivamente al culto di Artemide ed alla caccia.\nQuesta sua scelta offese Afrodite che decise di punirlo facendo s\u00ec che la sua matrigna (Fedra) s'innamorasse di lui e che, dopo il suo rifiuto, si suicidasse lasciando al marito (Teseo, padre di Ippolito) un biglietto dove lo accusava di averla violentata.\nPer questa accusa e per il dolore del padre per la perdita di Fedra, Ippolito fu esiliato dalla citt\u00e0 e mentre conduceva il suo carro per andarsene, l'arrivo di un grosso toro fece spaventare i suoi cavalli che, imbizzarriti, lo fecero cadere a terra e lo trascinarono facendolo sbattere contro le rocce.\nAgonizzante, Ippolito fu allora condotto a Trezene. Allora Artemide, la dea cui Ippolito era devoto, rivel\u00f2 a Teseo la verit\u00e0 circa l'inganno di Fedra, Teseo raggiunse il figlio e lo perdon\u00f2 prima che questi spirasse.\nDall'Attica al Latium.\nPer desiderio di Artemide, Ippolito fu resuscitato da Esculapio e una volta ritornato in vita rifiut\u00f2 di perdonare il padre e si trasfer\u00ec nel Latium nei pressi di Aricia, dove port\u00f2 il culto di Artemide e ne divenne il re.\nArtemide cambi\u00f2 poi il suo nome in Virbio."}
{"id": "704691", "revid": "184755", "url": "https://it.wikipedia.org/wiki?curid=704691", "title": "Abbondanza isotopica", "text": "L'abbondanza isotopica \u00e8 il rapporto tra il numero di atomi di un determinato isotopo di un elemento e il numero di atomi totali dell'elemento.\nL'abbondanza isotopica \u00e8 variabile da campione a campione, ma abbastanza uniforme da potersi considerare costante per calcoli del peso atomico di un elemento (quello riportato solitamente nella tavola periodica).\nL'abbondanza naturale \u00e8 la percentuale che esprime il rapporto fra il numero di atomi dell'isotopo naturale (quindi stabile, come ad esempio il 1H) e quello di tutti gli altri atomi\nRapporto di abbondanza.\nL'abbondanza isotopica si pu\u00f2 esprimere con il rapporto di abbondanza:\ndove formula_2 \u00e8 la concentrazione dell'isotopo di massa formula_3 dell'elemento formula_4.\nDato che, normalmente, il rapporto di abbondanza ha valori molto bassi, si preferisce usare la grandezza:\ndove formula_6 \u00e8 il rapporto di abbondanza del campione in esame, e formula_7 \u00e8 il rapporto di abbondanza di un materiale di riferimento. Questa grandezza viene normalmente espressa in unit\u00e0 \u2030.\nFrazionamento isotopico.\nGli isotopi di uno stesso elemento, avendo massa diversa, hanno propriet\u00e0 chimiche e fisiche leggermente diverse. Per questo, durante le trasformazioni chimiche e fisiche avviene un frazionamento isotopico, cio\u00e8 i due isotopi si distribuiscono con un'abbondanza differente nei reagenti e nei prodotti. Ad esempio, nell'evaporazione dell'acqua, la molecola H218O, che ha una tensione di vapore leggermente inferiore a quella della molecola H216O, tender\u00e0 a rimanere in fase liquida, aumentando la sua abbondanza isotopica in questa. Il vapore acqueo formato dall'evaporazione avr\u00e0 quindi una minore abbondanza dell'isotopo 18O rispetto all'originale abbondanza nell'acqua."}
{"id": "704698", "revid": "15756", "url": "https://it.wikipedia.org/wiki?curid=704698", "title": "Val di Landro", "text": "La val di Landro (\"H\u00f6hlensteintal\" in tedesco) \u00e8 una valle alpina, che collega Dobbiaco a Cortina d'Ampezzo o Misurina, o pi\u00f9 precisamente la val Pusteria con il Cadore o l'Ampezzano, caratterizzata da una relativamente scarsa presenza di opere umane.\nToponimo.\nIl toponimo tedesco (\"H\u00f6hlensteintal\") deriva con tutta probabilit\u00e0 da \"H\u00f6llental\" o \"H\u00f6lltal\", una piccola valle laterale sulla sinistra orografica della valle di Landro: la \"Valchiara\".\nDescrizione.\nLa valle \u00e8 immersa nel verde dei boschi e dei prati e comprende i paesi di Dobbiaco, Landro, Carbonin e Misurina; \u00e8 percorsa dal tratto iniziale del torrente Rienza che successivamente percorre tutta la val Pusteria. La valle fa da confine tra due parchi regionali naturali della provincia autonoma di Bolzano: il parco naturale Fanes - Sennes e Braies ed il parco naturale Dolomiti di Sesto.\nUno dei punti panoramici migliori per poter ammirare le Tre Cime di Lavaredo \u00e8 sicuramente presso il rifugio Locatelli, che si pu\u00f2 raggiungere, dalla val Fiscalina o dalla valle della Rienza, attraverso appositi sentieri, o per i pi\u00f9 comodi, attraverso una mulattiera che dal rifugio Auronzo (raggiungibile in macchina) in un'ora porta al Locatelli. La valle per\u00f2 permette uno squarcio sulle Tre Cime anche dal fondovalle, presso l\"'hotel Tre Cime\", nei pressi del lago di Landro.\nLa valle \u00e8 famosa anche per l'omonimo lago, il lago di Landro (in tedesco: \"D\u00fcrrensee\"), nel quale si riflettono alcune delle cime delle Dolomiti: il Cristallo e il monte Piana. Un altro lago che rientra geograficamente nella valle \u00e8 il lago di Dobbiaco, che si trova nella parte settentrionale della valle. Non rientra a far parte della valle, ma \u00e8 situato appena al di fuori, il lago di Misurina, che si cita per la sua bellezza.\nCime principali.\nLa valle di Landro \u00e8 una valle molto stretta, circondata da entrambi i lati da alte cime dolomitiche:\nStoria.\nLa strada che passa per la vallata esisteva gi\u00e0 ai tempi delle Crociate, nonostante fosse soltante una piccola strada a malapena percorribile. Nella met\u00e0 del Seicento la strada fu allargata a 2,5 metri di carreggiata, fino a che nel 1829 l'Austria decise di inaugurare la \"strada Alemagna\", costruita grazie all'iniziativa dell'Arciduca Ranieri, il fratello dell'Imperatore Francesco I.\nNel XVIII secolo a pochi chilometri di distanza dalla valle si trovava il confine tra l'Impero d'Austria e la Repubblica di Venezia; su alcune cime si possono ancora trovare il Leone di san Marco e lo Scudo d'Austria, come testimonianza dell'antico confine.\nNel 1830 venne eretta la \"alta croce\" all'inizio della val di Landro con l'iscrizione: \"Weg nach Welschland\", la \"strada verso la terra straniera\". La via venne dichiarata \"Strada dell'Impero\" il 3 maggio 1832, rendendola una \"Strada Postale\", dove le diligenze potevano cambiare i cavalli.\nLa vicinanza col confine ebbe ripercussioni fatali per il paese di Landro (ted. \"H\u00f6hlenstein\") che nel passato aveva persino ospitato personalit\u00e0 come il re dei Belgi, che ne fece la propria sede estiva di vacanza. Prima dell'inizio del conflitto il paese di Landro venne completamente raso al suolo. Attualmente rimangono tracce del vecchio paese e solamente un albergo oltre che un punto panoramico sulle Tre cime di Lavaredo.\nLa valle di Landro, fino agli inizi del Novecento non era conosciuta ai pi\u00f9, e non era una met\u00e0 turistica prestigiosa, era soprattutto abitata da pastori, boscaioli e cacciatori locali.\nIl turismo presso la valle \u00e8 nato in concomitanza allo sviluppo turistico attorno al lago di Misurina durante i primi anni del XIX secolo, pare che all'epoca vi abbia soggiornato anche la Principessa Sissi.\nDurante le guerre mondiali la valle fu fortificata, nel primo conflitto Landro era territorio austriaco, e quindi vi furono costruiti alcuni forti per poter difendere il territorio austroungarico da invasioni italiane. Sono stati costruiti il forte di Landro nel fondo valle, e il forte Prato Piazza, in cima alla montagna. Il primo in realt\u00e0 non venne utilizzato come struttura difensiva durante la prima guerra mondiale.\nNella seconda guerra mondiale il territorio faceva invece parte dell'Italia, e quindi fu fortificato, per difendere i confini italiani. Landro quindi fece parte della costruzione del Vallo Alpino in Alto Adige, con lo sbarramento della Val di Landro.\nNelle cime che circondano la valle fu girato anche un film d'azione, nel 1993, \"Cliffhanger - L'ultima sfida\", con Sylvester Stallone.\nLuoghi di interesse.\nForni di fusione.\nLungo la valle, in localit\u00e0 \"Klauskofel\", furono costruiti alcuni forni di fusione, dove attorno al XII secolo venivano fusi gallio e piombo, poi utilizzati come lega per altri metalli, rame, argento e addirittura alcune piccole quantit\u00e0 di oro.\nCon l'aiuto delle camere d'aria ad azionamento idraulico era possibile nel passato soffiare l'ossigeno sulla fiamma in modo tale da raggiungere in fretta la temperatura di fusione per fondere piombo e zinco. L'impianto idraulico risale al XVI secolo; si fondevano minerali provenienti dalla vicina Valle dei Canopi. Il piombo ottenuto veniva venduto a fonderie per l'argento.\nOriginariamente c'erano due forni, con relativi camini; oggi ne rimane uno solo. Il pozzo quadrato murato del forno era rivestito d'argilla e riempito con minerale metallico e carbone vegetale. Ai tempi il focolare e la camera di fusione non erano separati, e quando il carbone raggiungeva un'elevata temperatura, il metallo si fondeva. La massa fusa veniva raccolta nella sezione inferiore dei forni, e poi scorrendo andava a cadere in appositi stampi, attraverso un foro di colata. Dopo una fase di raffreddamento, i metalli venivano impilati e asportati. La gente che lavorava a questi forni aveva una salute precaria, dato che i vapori che il piombo produce quando viene fuso sono altamente tossici. Anche per questo motivo i forni si trovano in una zona isolata e lontano dal paese. Nella parete dietro ai forni vi erano le aperture da dove veniva soffiata l'aria all'interno delle camere mediante una camera d'aria idraulica, che faceva raggiungere anche temperature di 1000\u00a0\u00b0C, necessarie per la fusione. Naturalmente i forni necessitavano di grandi quantit\u00e0 di legname per il loro funzionamento. Il legnava era preso dai boschi circostanti e prima di essere utilizzato, veniva carbonizzato.\nSolo tra il 1992 e il 1993 la fonderia \u00e8 stata oggetto di una messa in sicurezza, sotto il patrocinio dell'associazione dobbiacense \"Heimatpflegeverein\". Il 19 giugno 1994 dopo l'inaugurazione alla presenza di molte autorit\u00e0 locali, il forno si presentava con uno dei suoi due camini e le camere d'aria idrauliche ancora intatte.\nQuesti forni sono un testimone del passato industriale del Tirolo, e hanno rappresentato un importante uso dell'acqua, tanto che sono stati inseriti nel circuito informativo de \"I Tesori dell'Acqua\" dell'associazione turistica di Dobbiaco.\nIl cimitero militare di Croda Bagnata.\nVerso Cortina d'Ampezzo, lungo la val di Landro e precisamente al chilometro 128 della strada statale 51 di Alemagna, a 8 chilometri da Dobbiaco, sorge ai piedi della Croda Bagnata (in tedesco: \"Nasswand\") un piccolo e ben curato cimitero di guerra, il cimitero austro-ungarico di Dobbiaco. Raccoglie perlopi\u00f9 le spoglie dei soldati dell'Impero austro-ungarico caduti durante la prima guerra mondiale nei cruenti combattimenti con le forze italiane sul vicino monte Piana, il cui pianoro sommitale fu conteso dal giugno 1915 all'ottobre 1917. In totale il cimitero ospita le spoglie di 1.259 caduti appartenenti alle varie nazioni che componevano l'Impero austro-ungarico.\nNel cimitero riposano soprattutto soldati di madrelingua non germanica. \u00c8 interessante scorrere sulle croci i cognomi tipici dell'est Europa, ma anche italiani, spagnoli, a conferma del cosmopolitismo dello stato asburgico, fondato su una forma di decentramento amministrativo che costitu\u00ec a lungo in Europa un modello di riconosciuta efficienza.\nPalestre di roccia.\nLungo la Val di Landro sono presenti due falesie, le meglio attrezzate delle Dolomiti di Sesto.\nAltre pi\u00f9 piccole e meno interessanti falesie sorgono alle spalle dell'Hotel Drei Zinnen."}
{"id": "704704", "revid": "729019", "url": "https://it.wikipedia.org/wiki?curid=704704", "title": "Nona battaglia dell'Isonzo", "text": "La nona battaglia dell'Isonzo fu combattuta nell'autunno 1916 dal 31 ottobre al 4 novembre tra il Regio Esercito e quello austro-ungarico. Nonostante i tanti caduti, l'esercito italiano riusc\u00ec ad avanzare solo di pochi chilometri (circa 5 oltre il \"Vallone\").\nSequenza degli eventi.\nGi\u00e0 verso la fine dell'ottava battaglia dell'Isonzo, il 12 ottobre 1916, le truppe italiane stavano effettuando i preparativi per un terzo urto contro la barriera dell'altopiano carsico prima che giungesse l'inverno, gi\u00e0 preannunciato da un rigidissimo e burrascoso autunno. Persistenti intemperie, infatti, vennero a rallentare la preparazione e l'inizio della ripresa offensiva italiana, che pot\u00e9 essere iniziata soltanto il 31 ottobre. Il 1\u00ba novembre, dopo 24 ore di fuoco d'artiglieria, le fanterie italiane balzarono ancora una volta all'attacco, al fine di premere e disgregare l'avversario sul Carso e per strappargli la linea Colle Grande-Pecinca-Bosco Malo, e possibilmente l'attigua Dosso F\u00e0iti-Castagnevizza-Sella delle Trincee.\nNella zona collinosa a est di Gorizia, nonostante l'accanita resistenza austro-ungarica e le difficolt\u00e0 del terreno (aggravate dall'impaludamento per le recenti piogge), i fanti italiani avanzarono sotto il fuoco nemico presso la Vertoibizza, affondando nel fango fino alla cintola; le truppe del XXVI Corpo d'armata (guidate dal gen. Cavaciocchi) e dell'VIII riuscirono a occupare rispettivamente l'altura di quota 171, a nord-ovest della cima del M.te San Marco e quella di quota 123 nord (Sober) a est di San Pietro. Nei giorni seguenti tali truppe tentarono di compiere altri progressi, ma la viva reazione nemica e soprattutto le penose condizioni operative li resero impossibili, costringendole a sgomberare la quota 123 nord.\nA sud del Vipacco sul Carso, invece, le fanterie dell'XI Corpo d'armata, coronarono vittoriosamente i loro precedenti sforzi. Fin dal primo giorno dell'offensiva, la 49\u00aa (gen. Diaz) e la 45\u00aa (gen. Venturi) Divisione avanzarono decisamente verso il Colle Grande e il Pecinca; il primo venne espugnato dalla Brigata \"Toscana\" mentre il secondo dalla Brigata \"Lombardia\", affiancato dalla Ia Brigata Bersaglieri; queste procedettero quindi sulle quote 308, il Pecina, e 278 a sud-est del Pecina, impadronendosene.\nLa 4\u00aa Divisione, avanzando anch'essa verso est, raggiungeva con la Brigata \"Spezia\" la fronte Pecinca-Seghetti e con la \"Barletta\" il quadrivio di quota 202, 1.67\u00a0km a est di Opacchiasella sulla strada che porta a Castagnevizza del Carso. Le truppe del XIII Corpo, bench\u00e9 vivamente contrastate, si spinsero fino alle pendici di quota 238 e alle prime case di Bosco Malo, ma, contrattaccate con violenza e sterminate dal fuoco avversario, furono costrette a tornare nelle trincee di partenza.\nNella notte gli austro-ungarici contrattaccarono sul Colle Grande, ma invano; al mattino, per\u00f2, con truppe fresche essi tornavano in modo risoluto al contrattacco con il Pecinca-quota 278; soverchiata la Brigata \"Spezia\" sulla quota 278, essi piombarono sul Pecinca (quota 308), ma qui vennero fermati dalla I\u00aa Brigata Bersaglieri. Nel pomeriggio non soltanto tutto il terreno perduto dagli italiani venne da loro riconquistato, ma la 49\u00aa Divisione si spinse fino alle pendici del Monte Lupo, 285\u00a0m a sud-est di Vertozza, e la 45\u00aa fino a quelle del Dosso F\u00e0iti.\nIl 3 novembre la Brigata \"Pinerolo\" espugn\u00f2 il Monte Lupo e la \"Toscana\", al cui seguito vi era il poeta Gabriele D'Annunzio, il Dosso F\u00e0iti. A nord della 45\u00aa Divisione, la 49\u00aa si impadroniva nello stesso giorno della quota 123 e del costone di roccia di quota 124, entrambi nei pressi di Vertozza. Il XIII Corpo d'armata, rimasto in posizione arretrata, tent\u00f2 il giorno 4 novembre una manovra di aggiramento, puntando dalla strada Opacchiassella-Castagnevizza verso Sella delle Trincee, al fine di avvolgere le forze che si opponevano all'avanzata italiana e spazzare il territorio antistante a Castagnevizza; il movimento, tentato da una colonna della 47\u00aa Divisione non ebbe esito fortunato."}
{"id": "704705", "revid": "287204", "url": "https://it.wikipedia.org/wiki?curid=704705", "title": "Efialte (mitologia)", "text": ""}
{"id": "704709", "revid": "339392", "url": "https://it.wikipedia.org/wiki?curid=704709", "title": "Oto (mitologia)", "text": ""}
{"id": "704711", "revid": "1632387", "url": "https://it.wikipedia.org/wiki?curid=704711", "title": "Exit Planet Dust", "text": "Exit Planet Dust \u00e8 l'album di debutto del duo elettronico inglese The Chemical Brothers, pubblicato nel Regno Unito il 26 giugno 1995 e negli Stati Uniti d'America il 15 agosto."}
{"id": "704715", "revid": "1745361", "url": "https://it.wikipedia.org/wiki?curid=704715", "title": "Clio", "text": "Clio () \u00e8 un personaggio della mitologia greca.\nMusa della storia, custodiva il passato di stirpi, uomini e citt\u00e0, ispirando poeti e aedi che ne diffondevano e glorificavano caratteri ed imprese.\nNell'et\u00e0 classica, veniva rappresentata con in mano una tavoletta da scrittura, o una pergamena aperta; pi\u00f9 tardi, anche seduta accanto a una cassa di libri. A lei \u00e8 dedicato il nome dell'asteroide 84 Klio.\nEtimologia.\nIl nome Clio proviene dalla medesima radice del verbo \"kl\u00e8i\u014d\" che in greco significa \"rendere famoso\" o \"celebrare\". Il suo nome sottolinea quindi come coloro che sono oggetto di encomio nelle opere dei poeti e dei cantori ne ottengano rinomanza e gloria duratura.\nGenealogia.\nCome le altre Muse, era figlia di Zeus e della titanide Mnemosine. A sua volta, fu madre di Imene e di Giacinto, che ebbe da Piero, figlio di Magnete."}
{"id": "704716", "revid": "486946", "url": "https://it.wikipedia.org/wiki?curid=704716", "title": "Revisori contabili", "text": ""}
{"id": "704719", "revid": "1652635", "url": "https://it.wikipedia.org/wiki?curid=704719", "title": "Eretteo (mitologia)", "text": "Eretteo () \u00e8 un personaggio della mitologia greca, fu il sesto mitologico re di Atene.\nGenealogia.\nFiglio di Erittonio e marito di Prassitea. \nTra le sue figlie si contano Creusa, Ctonia, Orizia, Procri e le due Giacintidi (Protogenia e Pandora).\nNella progenie maschile si contano Cecrope, Pandoro, Orneo e Metione e Tespio.\nMitologia.\nFiglio di Erittonio, era il sesto re mitico di Atene. Secondo gli storici attici invece sarebbe suo nipote, figlio di Pandione e di Zeuxippe.\nDurante la guerra contro gli Eleusini capeggiati da Eumolpo figlio di Poseidone apprese dall'oracolo di Delfi che per conseguire la vittoria avrebbe dovuto sacrificare una delle sue figlie. Decise allora di sacrificare Ctonia, ma nel momento del sacrificio anche le sue sorelle si uccisero, poich\u00e9, segretamente, avevano fatto voto di morire tutte insieme. Solo Orizia, rapita nel frattempo da Borea, rimase all'oscuro della morte di Ctonia, e dunque non si suicid\u00f2.\nUn'altra versione parla di due sole sorelle (Protogenia e Pandora) che si erano offerte come vittime nel momento in cui l'esercito eleusino, capitanato da Eumolpo avanzava verso Atene, deciso a muovere guerra e si fecero immolare su una collina chiamata Giacinto e da cui presero il nome di Giacintidi.\nRiportata la vittoria, Eretteo uccise Eumolpo in fuga, ma Poseidone adirato per la perdita del figlio, chiese aiuto al fratello Zeus che pun\u00ec Eretteo scagliando contro di lui un fulmine che lo uccise. La traccia del fulmine \u00e8 visibile ancora oggi nel portico nord dell'Eretteo, omonimo edificio sito sull'Acropoli di Atene.\nEretteo \u00e8 spesso confuso con suo nonno Erittonio. Suoi meriti nel governo della citt\u00e0 furono l'introduzione del culto di Atena e la vittoria sugli Eleusini.\nIconografia.\nIl mitologico re fu raffigurato da Fidia in alcune metope del Partenone e nel tesoro di Delfi per la vittoria di Maratona. Appariva anche con Eumolpo in un gruppo in bronzo sull'Acropoli di Atene, probabilmente opera di Mirone. Nella ceramica \u00e8 raffigurato in una \"kylix\" da Tarquinia (Musei di Berlino) e in scene del ratto di Ctonia su due vasi a figure rosse del V secolo a.C. (Musei di Monaco e Berlino)."}
{"id": "704721", "revid": "125232237", "url": "https://it.wikipedia.org/wiki?curid=704721", "title": "Dig Your Own Hole", "text": "Dig Your Own Hole \u00e8 il secondo album del gruppo britannico The Chemical Brothers, pubblicato il 7 aprile 1997 dalla Virgin Records.\nIl disco.\nL'album ha riscosso un ottimo successo nel Regno Unito, raggiungendo la prima posizione in classifica. \u00c8 stato promosso da singoli di gran seguito come \"Elektrobank\" e \"Setting Sun\". Per quest'ultima il duo ha collaborato sia nella scrittura del pezzo sia nella registrazione con Noel Gallagher degli Oasis."}
{"id": "704722", "revid": "1745361", "url": "https://it.wikipedia.org/wiki?curid=704722", "title": "Abante (figlio di Celeo)", "text": "Abante (in greco , in latino \"\u0102b\u0101s, -antis\") \u00e8 un personaggio della mitologia greca, figlio di Celeo e di Metanira.\nSecondo il mito mentre Demetra era alla ricerca della figlia Persefone, si ferm\u00f2 presso la sua casa per bere: Abante, vedendola abbeverarsi con tanta avidit\u00e0, la dileggi\u00f2 e la dea, infuriata, lo trasform\u00f2 in lucertola. Nelle \"Metamorfosi\" di Ovidio la leggenda \u00e8 attribuita a Steleo o Stellione."}
{"id": "704723", "revid": "125130685", "url": "https://it.wikipedia.org/wiki?curid=704723", "title": "Tony e Maureen Wheeler", "text": "Inglese di nascita, Tony ha viaggiato molto fin dalla sua infanzia al seguito della famiglia; all'et\u00e0 di un anno la sua famiglia si era trasferita a Karachi (Pakistan) e successivamente alle Bahamas e negli Stati Uniti.\nDopo la laurea in ingegneria alla Warwick University e un poco promettente inizio di carriera come progettista di automobili ha conseguito un MBA alla London Business School.\nNel 1970, a Regent Park a Londra, conobbe Maureen, laureata in scienze sociali, che diventer\u00e0 sua moglie il 7 ottobre 1971.\nInsieme a Maureen, Tony intraprende nel 1972 un avventuroso viaggio da Londra all'Australia via terra seguendo quella che veniva definita la \"rotta degli hippyes\" attraverso Turchia, Iran, Afghanistan, India e Sud-Est asiatico. Il resoconto del quel memorabile viaggio \u00e8 raccolto nel suo primo libro \"Across Asia on the cheap\" (\"Attraverso l'Asia con pochi soldi\") che divenne immediatamente un best seller. Sempre pi\u00f9 decisi a fare del viaggio una professione, gli Wheeler intraprendono un secondo viaggio nel sud-est asiatico che culmina con la pubblicazione del loro secondo libro \"South-East Asia on a shoestring\" (\"Sud est asiatico con quattro soldi\"). Il libro assemblato in economia a Singapore e pubblicato nel 1975 d\u00e0 origine alla serie dei \"shoestring\" ovvero le guide per backpackers (saccopelisti) ricche di informazioni su sistemazioni economiche, passaggi in autostop, agenzie che offrono biglietti aerei scontati, mezzi di trasporto insoliti.\nTra il 1975 e il 1981 gli Wheeler ampliano il catalogo delle pubblicazioni Lonely Planet: oltre alla revisione dei primi due memorabili volumi, appaiono libri sulla Thailandia, sulla Nuova Zelanda, su Israele e territori occupati, sul Nepal, sulla Papua-Nuova Guinea.\nAl fine di consolidare l'attivit\u00e0 editoriale gli Wheeler nella seconda met\u00e0 degli anni settanta traducono e distribuiscono in Australia pubblicazioni straniere di editori indipendenti, oltre a collaborare sporadicamente con altre case editrici (APA insight guide).\nNel 1982 arriva la consacrazione a livello mondiale: il poderoso \"India - a travel survival kit\" di oltre 700 pagine viene insignito del premio Thomas Cook come migliore guida turistica dell'anno.\nTony e Maureen, ormai divenuti editori a tempo pieno riescono ancora a ritagliarsi importanti spazi per lo svago, riuscendo a viaggiare per circa 6 mesi all'anno.\nMaureen \u00e8 anche autrice dell'acclamato libro \"Viaggiare con i bambini\" (EDT) e coautrice con il marito del recente \"Un giorno viaggiando. La storia della Lonely Planet\".\nTony e Maureen hanno due figli: una femmina di nome Tashi (1980) e un maschio chiamato Kieran (23 febbraio 1983)."}
{"id": "704736", "revid": "2148245", "url": "https://it.wikipedia.org/wiki?curid=704736", "title": "Pterelao", "text": "Pterelao () \u00e8 un personaggio della mitologia greca, figlio di Tafio e re di Tafo e quindi, il nipote del primo Pterelao. Un'altra fonte fa di Tafio il figlio di Poseidone e Ippotho\u00eb, figlia di Mestore, a sua volta figlio di Perseo.\nFu il padre di diversi figli (Cromio, Tiranno, Antioco, Chersidamas, Mestore ed Evere) e di una figlia di nome Cometo.\nMitologia.\nIl dio Poseidone aveva fatto crescere sulla sua testa un unico magico capello dorato che, fintanto che continuava a essere celato nella sua folta capigliatura, lo rendeva immortale e invincibile. Pterelao e la sua famiglia fecero irruzione nel bestiame del re di Micene, il che caus\u00f2 una spedizione di rappresaglia guidata da Anfitrione (che in seguito sarebbe divenuto il padre adottivo di Eracle). La figlia Cometo, innamorata follemente di Anfitrione, strapp\u00f2 il capello d'oro del padre, uccidendolo. Anfitrione pot\u00e9 quindi conquistare la citt\u00e0 e condann\u00f2 a morte la figlia snaturata."}
{"id": "704741", "revid": "1605525", "url": "https://it.wikipedia.org/wiki?curid=704741", "title": "La dama del sudario", "text": "La dama del sudario (\"The Lady of the Shroud\") \u00e8 un romanzo di Bram Stoker scritto in forma epistolare. Il tutto \u00e8 ambientato nei territori est europei (Romania, Ungheria, ecc) con una rilevante vena vampirica. Tuttavia il testo non narra di vampiri, per quanto nella maggior parte del romanzo questa sia l'impressione.\nIl romanzo \u00e8 conosciuto anche con i titoli \"la vergine del sudario\" e \"La signora del sudario\"."}
{"id": "704744", "revid": "4252", "url": "https://it.wikipedia.org/wiki?curid=704744", "title": "Astragalo (gioco)", "text": ""}
{"id": "704746", "revid": "125232257", "url": "https://it.wikipedia.org/wiki?curid=704746", "title": "Surrender (The Chemical Brothers)", "text": "Surrender \u00e8 il terzo album del gruppo musicale di musica elettronica britannico The Chemical Brothers, pubblicato il 21 giugno 1999 dall'etichetta discografica Virgin.\nIl disco ha ottenuto un ottimo successo commerciale e, come il precedente, ha visto la collaborazione di Noel Gallagher degli Oasis, per il brano musicale \"Let Forever Be\"."}
{"id": "704750", "revid": "2018598", "url": "https://it.wikipedia.org/wiki?curid=704750", "title": "Maia (divinit\u00e0)", "text": "Maia \u00e8 una figura della mitologia romana e, in particolare, un'antica dea della fecondit\u00e0 e del risveglio della natura in primavera. Maia \u00e8 madre del dio Ermes e figlia di Atlante e Pleione, quindi fa parte delle Pleiadi. Secondo un'altra tradizione sua madre \u00e8 Sterope.\nOgni 1\u00ba maggio, Vulcano le offriva in sacrificio una scrofa gravida, in modo che anche la terra fosse gravida di frutti. Non si conosce il motivo per il quale vi sia un'affinit\u00e0 col dio del fuoco.\nIl nome del mese di \"maggio\" deriva da quello della dea e dal fatto che la sua festivit\u00e0 fosse collocata il primo giorno del mese. Anche il nome \"maiale\" pare sia giunto alla lingua latina (\"sus maialis\") e quindi a quella italiana dal suo.\nOriginariamente era la dea dei campi (Bona Dea)."}
{"id": "704756", "revid": "6923", "url": "https://it.wikipedia.org/wiki?curid=704756", "title": "Abbassamento", "text": ""}
{"id": "704759", "revid": "287204", "url": "https://it.wikipedia.org/wiki?curid=704759", "title": "Gliese 453", "text": " \nGliese 453 \u00e8 una stella nana arancione di classe spettrale K4-V situata nella costellazione dell'Idra e distante 33,1 anni luce dal Sistema solare.\nHa una massa del 78% di quella solare, un raggio del 72% e una luminosit\u00e0 del 23% di quella della nostra stella."}
{"id": "704760", "revid": "439724", "url": "https://it.wikipedia.org/wiki?curid=704760", "title": "Up (Peter Gabriel)", "text": "Up \u00e8 complessivamente il tredicesimo album della carriera solista del musicista britannico Peter Gabriel.\nDopo la pubblicazione di \"Us\" (1992) e di \"Secret World Live\" (1994), Peter Gabriel cominci\u00f2 a lavorare ad \"Up\". L'artista gi\u00e0 dal 1998 cominci\u00f2 a dichiarare che l'album era quasi completo, ma in definitiva non venne pubblicato se non nel settembre del 2002. Nei mesi precedenti la pubblicazioni, alcuni video di Peter Gabriel che parlava delle canzoni presenti nel disco, potevano essere visti attraverso il suo sito web ufficiale.\nLe canzoni.\nI testi delle canzoni hanno a che fare principalmente con la nascita, ma soprattutto con la morte. La traccia d'apertura, \"Darkness\", affronta il tema del superamento delle proprie paure e fobie. \"Growing Up\" \u00e8 il resoconto di una vita fatta di crescita ed esperienza. \"Sky Blue\", a detta di Gabriel, \u00e8 una traccia che ha richiesto quasi 20 anni di lavoro prima di essere completata. \"No Way Out\" \u00e8 la prima canzone a trattare solamente il tema della morte, nonostante la perdita e la morte siano temi ricorrenti in ogni canzone del disco. \"I Grieve\" \u00e8 stata concepita dopo che Gabriel sfogli\u00f2 il suo catalogo musicale e lo vide come un catalogo di emozioni. Si rese per\u00f2 conto che al catalogo delle emozioni mancava quella del superare e affrontare la morte, dunque compose \"I Grieve\". Il primo singolo tratto dall'album, \"The Barry Williams Show\" \u00e8 un pezzo ritmato con contaminazioni jazz che parla della moderna realt\u00e0 televisiva fatta di reality show e talk show. Il secondo singolo, \"More than This\", \u00e8 una delle canzoni pi\u00f9 ritmate dell'album. Nel testo Gabriel fantastica su cosa possa esserci oltre la vita (il titolo significa \"pi\u00f9 di questo\"). La canzone \"Signal to Noise\" \u00e8 sicuramente una delle canzoni musicalmente pi\u00f9 tragiche e drammatiche dell'intero album. Il pezzo fu di difficile stesura poich\u00e9 il cantante che doveva prestare la sua voce per alcuni passaggi, Nusrat Fateh Ali Khan, mor\u00ec prima del completamento del pezzo. Gabriel dunque prese alcune registrazioni di questa canzone fatte dal vivo e le assembl\u00f2 alle registrazioni in studio. Infine \"The Drop\" \u00e8 la canzone pi\u00f9 breve di \"Up\", con solo Gabriel alla voce e al pianoforte B\u00f6sendorfer.\nNote.\nMolti artisti, come Trent Reznor e Elbow, hanno remixato alcune tracce di \"Up\". Questi remix sono stati pubblicati come b-side dei singoli.\nLa canzone \"I Grieve\" \u00e8 inclusa nella colonna sonora di \"La citt\u00e0 degli angeli\" (1998), in versione diversa rispetto a quella del 2002. \"I Grieve\" \u00e8 stata utilizzata nel 100\u00ba episodio di \"Smallville\", durante il funerale di Jonathan Kent. \"Signal to Noise\" appare nella colonna sonora di \"Gangs of New York\" (2002).\nTracce.\nTutte le canzoni sono state scritte e composte da Peter Gabriel."}
{"id": "704761", "revid": "15756", "url": "https://it.wikipedia.org/wiki?curid=704761", "title": "Battaglia di Camposanto", "text": "La battaglia di Camposanto oppure (secondo le fonti storiche) Campo Santo fu combattuta l'8 febbraio 1743 nel corso della campagna italiana della guerra di successione austriaca presso l'omonimo paese che all'epoca faceva parte del Ducato di Modena sul fiume Panaro (che costituiva il confine naturale con lo Stato Pontificio, cos\u00ec come oggi divide il bolognese dal modenese).\nLo scontro vide coinvolti l'esercito spagnolo-napoletano, agli ordini del generale Jean Thierry du Mont, conte di Gages e forte di 11.400 fanti, 2.600 cavalieri e 12 cannoni, contro l'esercito austro-piemontese, comandato dal feldmaresciallo austriaco Otto Ferdinando von Traun, che poteva contare su 9.000 fanti, 3.000 cavalieri e 25 cannoni. Alla battaglia, nelle truppe dell'esercito del Regno di Sardegna, partecip\u00f2 con valore anche il barone Wilhelm von Leutrum.\nGli austriaci riuscirono a fermare gli spagnoli, i quali subirono gravissime perdite (4.000 uomini contro i 2.000 delle forze austro-sabaude). Tuttavia, quando cadde la notte, Traun ordin\u00f2 il ritiro generale del proprio esercito e Gages, invece di continuare lo scontro, decise anch'egli di rimanere al di l\u00e0 del fiume. Pur rimanendo indecisa, entrambi i governi specularono su questa sanguinosa battaglia, attribuendosene ognuno la vittoria, bench\u00e9 n\u00e9 il conte di Gages n\u00e9 il federmaresciallo von Traun avessero intrapreso alcuna azione decisiva.\nContesto.\nNel gennaio 1743, l'esercito spagnolo del generale Gages, composto da 13.000 uomini, si trovava a Bologna, a sud del fiume Panaro. Allo stesso tempo, gli 11.000 uomini dell'esercito austriaco e sardo-piemontese di Otto Ferdinando von Traun si trovavano invece a nord del fiume, cercando di bloccare i tentativi di Gages di attraversare gli argini del fiume. Traun avrebbe preferito una manovra di difesa piuttosto che rischiare di combattere con il suo esercito un'aperta battaglia contro l'avversario, ma a Madrid vi erano pi\u00f9 preoccupazioni politiche che strategiche. Avendo assolutamente bisogno di una vittoria nell'ambito della guerra di successione austriaca, Filippo V di Spagna e la sua regina Elisabetta Farnese ordinarono il 31 gennaio a Gages di cercare il nemico e di lanciare un'offensiva o rassegnare le sue dimissioni. Di conseguenza, Gages dovette partire da Bologna per cercare deliberatamente uno scontro decisivo con l'austriaco Traun.\nFortunatamente per Gages, il maresciallo Traun era pronto a fargli fronte, quasi per lo stesso motivo politico: consapevole della critica che gli era stata mossa da Vienna (dove i suoi nemici connazionali cercavano di allontanarlo dal comando) e tenuto conto della recente conquista della Savoia da parte della Spagna (che avrebbe potuto indurre il Re di Sardegna a negoziarne la restituzione con la corona spagnola), il maresciallo Traun pens\u00f2 che una vittoria avrebbe soffocato ogni malumore a Vienna e avrebbe indotto gli alleati dell'Austria a riflettere due volte sulla possibilit\u00e0 di negoziazione. Raccogliendo il suo esercito, Traun si mosse per bloccare il percorso di Gages e impedirgli di avanzare ulteriormente verso Modena.\nI due eserciti si incontrarono cos\u00ec a met\u00e0 strada, nel villaggio di Camposanto.\nPreparativi.\nDopo aver ricevuto il 31 gennaio l'ordine reale perentorio, Gages, con un pretesto, fece chiudere le porte della citt\u00e0 di Bologna il 1\u00ba febbraio e fece organizzare un ballo, per sviare l'attenzione dei partigiani filoaustriaci presenti in citt\u00e0\nDopo aver lasciato Bologna la notte del 2 febbraio, Gages si mosse verso Crevalcore, dove si accamp\u00f2 con i suoi 12.000 uomini. Il giorno 3 febbraio attravers\u00f2 il fiume Panaro nei pressi di Camposanto ed entr\u00f2 cos\u00ec nel Ducato di Modena. Nel frattempo fece costruire due ponti (uno di barche e uno di carri) per consentire l'attraversamento della fanteria e dell'artiglieria, che si accamp\u00f2 a Camposanto. Poco dopo, venne spedito un distaccamento di 3.000 uomini verso i nemici che si trovavano a San Felice sul Panaro, i quali per\u00f2 vennero avvisati e si rifugiarono nel castello dei Pico a Mirandola. Altri uomini furono mandati lungo il corso del fiume Panaro, fino allo sbocco sul fiume Po: giunti a Bondeno trovarono e incendiarono venti barche cariche di viveri, foraggi, vestiti e 2.000 sacchi di farina\nIl 4 febbraio l'esercito si spost\u00f2 a Solara, da cui il giorno seguente fu mandato verso la vicina Bomporto un contingente di 3.000 uomini guidato dal generale conte di Beaufort e da Fernando Della Torre, al fine di provocare a battaglia i nemici, ma senza esito: dopo tre ore di vana attesa dovettero rientrare all'accampamento. Il giorno dopo l'esercito torn\u00f2 a Camposanto, per far credere al nemico di dirigersi verso il mantovano (e in tal modo espugnare Bomporto). Nel frattempo, seicento uomini comandati dal brigadiere marchese di Barcena (capo delle guardie spagnole) e dal colonnello Camp\u00f2 (comandante delle Guardie Vallone) erano rimasti a Camposanto a presidiare i ponti sul Panaro.\nIl giorno 6 febbraio, dopo aver raggruppato tutte le truppe disponibili, si presentarono finalmente i nemici austro-sabaudi, che rimasero in attesa a tre miglia di distanza da Camposanto fino alle 14:00 del giorno seguente, ritirandosi successivamente e ripresentandosi alle 10:00 del mattino del giorno 8 febbraio.\nForze in campo.\nSchieramento spagnolo.\nL'esercito spagnolo era guidato dal generale belga Jean-Bonaventure-Th\u00e9ry du Mont, conte di Gages, ed era composto da 14.000 italiani e spagnoli, suddivisi in 14 reggimenti di fanteria (per un totale di 40 battaglioni) e 2 reggimenti di cavalleria e 2 di dragoni (per un totale di 12 squadroni). L'artiglieria poteva contare su 12 pezzi. Le truppe erano schierate avendo alle spalle il fiume Panaro e il villaggio di Camposanto.\nSchieramento austriaco.\nL'esercito austriaco era guidato da Otto Ferdinand conte di Traun ed era composto 12.000 uomini e 25 cannoni, suddivisi in 6 reggimenti austriaci (16 battaglioni), 6 reggimenti sabaudi (8 battaglioni), 2 reggimenti di corazzieri austriaci (12 battaglioni), un reggimento di cavalleria sabauda (2 squadroni), un reggimento di dragoni sabaudo e un reggimento di dragoni misto austro-piemontese (6 squadroni), e 10 squadroni austriaci di ussari.\nBattaglia.\nLa mattina della battaglia, Gages schier\u00f2 alla periferia del villaggio di Camposanto il suo esercito in modo tradizionale, con la sua fanteria al centro divisa in due linee ravvicinate e la cavalleria sulle ali. L'artiglieria era suddivisa in tre batterie.\nAnche Traun posizion\u00f2 il suo esercito allo stesso modo, ma essendo in leggera inferiorit\u00e0 numerica, scelse di giocare la partita con una strategia non ortodossa: invece di allinearsi direttamente agli spagnoli, spost\u00f2 le sue truppe verso nord-ovest, in modo che il centro della fanteria di Traun fosse direttamente di fronte al divario esistente tra la fanteria e l'ala destra della cavalleria degli avversari. Anche se questo significava che Traun avrebbe avuto una maggiore superiorit\u00e0 nei numeri in questa ala, potendo anche portare un attacco al fianco destro spagnolo, al contempo il proprio fianco destro sarebbe stato comunque vulnerabile ad un attacco laterale spagnolo. Pare che il feldmaresciallo si affid\u00f2 alle truppe di quella ala per ritardare gli spagnoli abbastanza a lungo affinch\u00e9 l'azione sull'altra sua ala fosse decisiva.\nLa fortuna aiut\u00f2 gli austriaci, poich\u00e9 dopo due ore di scambi di artiglieria Gages decise di lanciare l'attacco solo alle ore 16:00 di quel pomeriggio invernale, lasciando cos\u00ec solo poche ore di luce diurna per la battaglia.\nInizialmente, gli spagnoli avanzarono con successo con entrambe le ali, laddove la propria cavalleria spinse indietro la cavalleria austro-piemontese, ferendo fatalmente il conte d'Aspremont nell'azione e catturando otto stendardi nemici, un paio di tamburi e diversi prigionieri, e lasciando cos\u00ec vulnerabile la fanteria austriaca.\nTuttavia, invece di serrare i ranghi per attaccare anche la fanteria, gli spagnoli riuscirono a cacciarli fuori dal campo di battaglia. Traun stabilizz\u00f2 il fianco sinistro e condusse la sua fanteria all'attacco contro gli spagnoli. Nel frattempo, il conte Schulenberg raggrupp\u00f2 la cavalleria austriaca sul fronte destro austriaco e lanci\u00f2 una controffensiva contro la cavalleria spagnola. Sull'altro fianco, il generale Wilhelm von Leutrum (in sostituzione di Aspremont) port\u00f2 la sua ala anche in avanti, schiacciando l'ala destra spagnola. A questo punto, per\u00f2, l'oscurit\u00e0 costrinse l'esercito austriaco a ritirarsi verso le ore 21:00. Da parte loro, gli spagnoli, invece di attaccare, decisero di desistere poich\u00e9 non si vedeva pi\u00f9 nulla a causa del buio e del denso fumo. A causa del fumo e dell'oscurit\u00e0, molte unit\u00e0 persero l'orientamento: un battaglione del reggimento Guadalajara marci\u00f2 in direzione delle colonne avanzate della fanteria austro-sarda e dovette arrendersi dopo una breve difesa all'interno delle mura di una fattoria.\nAlla mezzanotte gli spagnoli convocarono il proprio consiglio di guerra e, sebbene alcuni generali intendessero attaccare il giorno seguente, Gages pens\u00f2 che fosse troppo rischioso, dal momento che gli avversari erano tornati verso le proprie fortezze di Bomporto e Mirandola. L'esercito spagnolo decise cos\u00ec di tornare indietro attraversando il fiume Panaro verso Bologna, sgombrando tutto il campo di battaglia alle 5:00 del mattino del giorno 9 febbraio ed infine bruciando dietro di se i due ponti fluviali.\nLa mattina stessa del 9 febbraio il villaggio di Camposanto venne saccheggiato dagli austropiemontesi.\nPerdite.\nLe perdite nella battaglia furono 1.755 morti, 1.307 feriti e 824 prigionieri per gli spagnoli, mentre il fronte austro-piemontese soffr\u00ec 397 morti e 1.153 feriti o prigionieri. Traun stesso ebbe due cavalli colpiti e morti durante la battaglia.\nSecondo le fonti spagnole, la stima delle perdite ammontarono a circa 1.600 spagnoli e 4.500 austriaci.\nConseguenze.\nGages si ritir\u00f2 a Bologna, ma gi\u00e0 il 26 marzo fu costretto a ritirarsi a Rimini. Nonostante questo, la battaglia fu ampiamente considerata come una vittoria a Madrid, tanto che De Gages venne insignito con il titolo di \"conte di Camposanto\" per celebrare la sua \"vittoria\". Dopo la battaglia, la Francia promise il sostegno e la cooperazione con gli spagnoli, ma per il momento Traun aveva salvato l'Italia settentrionale di Maria Teresa d'Austria."}
{"id": "704762", "revid": "648716", "url": "https://it.wikipedia.org/wiki?curid=704762", "title": "Gliese 688", "text": "Gliese 688 \u00e8 una stella di classe spettrale K3-V, situata nella costellazione di Ofiuco e distante circa 36 anni luce dal Sistema solare.\nSi tratta in realt\u00e0 di una binaria spettroscopica; una compagna pi\u00f9 debole, una nana rossa con una massa di 0,09 masse solari, le ruota attorno in un periodo di 83,7 giorni. La principale ha l'86% della massa del Sole, il 77% del raggio e il 35% della sua luminosit\u00e0, mentre la temperatura superficiale \u00e8 di circa 4860 K."}
{"id": "704763", "revid": "640277", "url": "https://it.wikipedia.org/wiki?curid=704763", "title": "Gliese 86", "text": "Gliese 86 \u00e8 un sistema stellare che dista 35,9 anni luce dalla Terra nella costellazione dell'Eridano.\nIl sistema ha 2 componenti stellari: Gliese 86 A \u00e8 una nana arancione, attorno alla quale orbita un pianeta, e Gliese 86 B, una nana bianca. \nSistema stellare.\nGliese 86 A.\nLa componente primaria \u00e8 una nana arancione di tipo spettrale K1V. Paragonata al nostro Sole la stella ha l'87% della sua massa, l'86% del raggio e il 44% della luminosit\u00e0. In un'orbita molto vicina alla stella esiste un gigante gassoso denominato Gliese 86 Ab; si tratta di un gioviano caldo (Gliese 86 Ab) di massa 4,3 volte quella di Giove. La zona abitabile della stella \u00e8 situata ad una distanza compresa tra 0,6 e 1,2 UA, ben oltre a quella in cui si trova il pianeta scoperto.\nGliese 86 B.\nLa componente B \u00e8 una nana bianca che si trova a circa 24 UA dalla primaria, questa piccola distanza ne fa una delle pi\u00f9 strette binarie conosciute che ospita un pianeta extrasolare. \nLa stella \u00e8 stata scoperta nel 2001 e inizialmente si \u00e8 ipotizzato fosse una nana bruna, tuttavia osservazioni successive nel 2005 suggeriscono che sia invece una nana bianca, dato che il suo spettro non mostra linee di assorbimento molecolare, caratteristica tipica delle nane brune. \nLa massa della nana bianca \u00e8 poco pi\u00f9 della met\u00e0 di quella del Sole e l'andamento osservato nelle misurazioni della velocit\u00e0 radiale della componente primaria mostra un semiasse maggiore di 23,7 UA e un'eccentricit\u00e0 di 0,429."}
{"id": "704764", "revid": "834", "url": "https://it.wikipedia.org/wiki?curid=704764", "title": "Maureen Wheeler", "text": ""}
{"id": "704765", "revid": "125676703", "url": "https://it.wikipedia.org/wiki?curid=704765", "title": "Segretario comunale e provinciale", "text": "Il segretario comunale e il segretario provinciale, nell'ordinamento giuridico italiano, sono organi monocratici rispettivamente del comune e della provincia.\nStoria.\nNell'Italia preunitaria.\nIl segretario comunale rappresenta l'evoluzione storica della figura del cancelliere del comune, sorta in et\u00e0 comunale e mantenutasi fino all'epoca moderna. Una figura analoga era gi\u00e0 presente in tutti gli stati italiani preunitari, anche se variamente denominata (\"segretario\" nel Regno di Sardegna e nello Stato Pontificio, \"cancelliere\" nel Regno Lombardo-Veneto e nel Ducato di Parma, \"cancelliere-archiviario\" nel Regno delle Due Sicilie, \"segretario comunale\" nel Granducato di Toscana).\nDall'unit\u00e0 d'Italia al secondo dopoguerra.\nCon l'unit\u00e0 d'Italia la legge 20 marzo 1865, n. 2248 all'allegato A) stabiliva all'articolo 10 che \"ogni comune ha un Consiglio comunale e una Giunta municipale. Deve inoltre avere un segretario e un ufficio comunale. Pi\u00f9 Comuni possono prevalersi dell'opera di uno stesso segretario\". Il segretario comunale era nominato dal consiglio comunale, che lo doveva scegliere tra gli abilitati alla professione in virt\u00f9 di una patente conseguita a seguito di esami sostenuti in prefettura. Il nuovo regolamento di esecuzione del Regio decreto 10 febbraio 1889, n. 5921 - emanato con Regio Decreto 12 febbraio 1911, n. 297 - introdusse la disciplina pubblicistica dell'impiego comunale, rendendo obbligatorio il concorso pubblico anche per il reclutamento dei segretari. Lo stesso regolamento prevedeva la partecipazione del segretario alle sedute della giunta con voto consultivo di legittimit\u00e0, sebbene non obbligatorio.\nDurante il ventennio fascista con la legge 13 dicembre 1928, n. 2944 - di conversione del regio decreto legge 17 agosto 1928, n. 1953 - i segretari divennero dipendenti statali: ne venne stabilito l'accesso tramite concorso pubblico e i vincitori sarebbero stati nominati dal prefetto della provincia interessata. Dopo la caduta del fascismo e con la nascita della Repubblica Italiana venne ripristinata l'elettivit\u00e0 degli organi di governo degli enti locali, ma non fu innovata la disciplina dei segretari comunali e provinciali, che continuavano a essere funzionari statali, nominati dal prefetto e retribuiti dall'ente presso il quale prestavano servizio; tale soluzione fu invano avversata, tra gli altri, dai sindaci delle maggiori citt\u00e0, che rivendicavano il ritorno alla possibilit\u00e0 di scelta tra gli appartenenti alla categoria. La disciplina dello status e del ruolo fu successivamente riordinata col D.P.R. 4 dicembre 1997, n. 465.\nLa riforma Bassanini e il TUEL.\nFu con la legge 15 maggio 1997, n. 127 che venne riconosciuta ai sindaci e ai presidenti delle province la possibilit\u00e0 di scegliere il segretario nell'ambito dell'albo all'uopo istituito. Il segretario cessava, cos\u00ec, di essere un dipendente dello Stato e diveniva dipendente dell'Agenzia per la gestione dell'albo; nel contempo, le modalit\u00e0 di nomina accentuavano il suo rapporto fiduciario con il capo dell'amministrazione. Quest'ultimo aspetto, se da taluni veniva ritenuto funzionale al nuovo assetto organizzativo degli enti territoriali, nel quale assume un ruolo centrale la figura del sindaco e del presidente della provincia eletto direttamente dal popolo, veniva da altri aspramente criticato, accostandolo alle logiche dello spoil system e facendo notare la contraddittoriet\u00e0 del legame fiduciario con il vertice politico dell'ente di un organo il cui ruolo precipuo \u00e8 garantire la legalit\u00e0 dell'operato di quello stesso ente. Le due figure del segretario provinciale e del segretario comunale vennero poi disciplinate in modo unitario dalla Parte I, Titolo IV, Capo II del d.lgs. 18 agosto 2000, n. 267 (Testo unico delle leggi sull'ordinamento degli enti locali).\nIl governo Renzi e la tentata abolizione.\nDurante il governo Renzi, nel corso del 2015 si \u00e8 discusso della possibilit\u00e0 dell'abolizione della figura del segretario comunale da parte del governo italiano e reintroducendo la figura del \"direttore generale\", ma l'ipotesi ha incontrato diverse resistenze. Tale volont\u00e0, pur non essendo suffragata da adeguate ed esplicite motivazioni, \u00e8 stata pi\u00f9 volte espressa in numerosi documenti ufficiali e ufficiosi promananti dal governo stesso, nonostante i pareri esplicitamente contrari delle autonomie locali, di nove regioni italiane (Liguria, Marche, Lombardia, Campania, Abruzzo, Piemonte, Basilicata, Puglia e Toscana), di vari costituzionalisti e alti magistrati, della Corte dei Conti e del presidente dell'Autorit\u00e0 nazionale anticorruzione (ANAC), Raffaele Cantone; la disposizione, tuttavia, \u00e8 stata inserita nel d.d.l. 1577 di riforma della P.A., elaborato dal governo Renzi, divenuto poi legge 7 agosto 2015, n. 124. La norma conteneva una delega per consentire al governo la rielaborazione della disciplina della dirigenza, che per\u00f2 non \u00e8 stata mai attuata in quanto il decreto venne dichiarato viziato in alcune sue parti dalla Corte Costituzionale con sentenza del 25 novembre 2016, n. 251.\nDisciplina normativa.\nIl TUEL dispone che il Comune e la Provincia hanno un segretario titolare che svolge compiti di collaborazione e funzioni di assistenza giuridico-amministrativa nei confronti degli organi dell'ente in ordine alla conformit\u00e0 dell'azione amministrativa alle leggi, allo statuto e ai regolamenti. Dal punto di vista organizzativo dipende funzionalmente dal sindaco o dal presidente della provincia.\nAccesso alla qualifica.\nIl segretario \u00e8 scelto tra coloro che siano in possesso di diploma di laurea in giurisprudenza, scienze politiche, o economia e che abbiano frequentato apposito corso-concorso pubblico per esami presso la Scuola superiore della pubblica amministrazione locale e iscritti all'albo nazionale dei segretari comunali e provinciali, che \u00e8 articolato in sezioni regionali. Il corso ha la durata di 12 mesi (nove di formazione e tre di tirocinio pratico presso uno o pi\u00f9 comuni) e si conclude con un esame finale e l'iscrizione all'albo nella fascia professionale C, che consente la nomina in comuni di classe IV (con popolazione fino a 3.000 abitanti). L'iscrizione all'albo \u00e8 subordinata al possesso dell'abilitazione conseguita presso la scuola locale.\nIl rapporto di lavoro.\nIl segretario comunale e provinciale ha con il comune e la provincia un rapporto di servizio ma non un rapporto di lavoro dipendente, che intercorre invece con lo Stato attraverso il Ministero dell'Interno.\nIn precedenza tale rapporto di lavoro intercorreva con l'Agenzia autonoma per la gestione dell'albo dei segretari comunali e provinciali, ente pubblico istituito dall'art. 17, comma 76, della legge 15 maggio 1997, n. 127. La legge 30 luglio 2010 n. 122 ha disposto la soppressione dell'agenzia e il trasferimento dell'Albo nazionale dei segretari comunali e provinciali e delle relative funzioni e personale al Ministero dell'Interno.\nIl trattamento economico.\nIl trattamento economico dei segretari comunali e provinciali \u00e8 articolato, come quello di tutti i dirigenti della pubblica amministrazione italiana, in tre componenti retributive:\nDal 2009 i valori lordi annui corrispondenti alle diverse componenti sono i seguenti:\nA queste cifre possono essere aggiunte le seguenti voci:\n1) \"Diritti di segreteria\": si tratta dei diritti derivanti dal rogito che il segretario percepisce in percentuale sul valore di taluni atti rogati; si tratta di valori molto pi\u00f9 bassi di quelli percepiti dai notai e che, in ogni caso, per legge non possono superare 1/3 dello stipendio, valore peraltro raggiunto molto raramente e soltanto degli enti pi\u00f9 grandi (solitamente il valore va dal 2% al 10% della retribuzione); tale voce retributiva, pur prevista nei vigenti contratti collettivi nazionali di lavoro, \u00e8 stata poi parzialmente abrogata dal decreto legge 24 giugno 2014, n. 90 - convertito in legge 11 agosto 2014, n. 114. Negli enti dove \u00e8 prevista la presenza di dirigenti, i diritti ora sono versati integralmente al comune o alla provincia interessata, mentre nei rimanenti i diritti sono percepiti dai segretari roganti.\n2) \"Scavalco\": i segretari che coprono pi\u00f9 di una sede di segreteria percepiscono una apposita maggiorazione, di importo variabile a seconda delle previsioni dei contratti decentrati integrativi regionali ma, in ogni caso, non superiore al 25% della retribuzione per ogni sede aggiuntiva ricoperta; l'ipotesi ricorrente nei casi in cui risulti difficile il reperimento di un titolare; si ritiene che le sedi di Fascia A e le Province non possano essere attribuite a scavalco se non per brevissimi periodi di \"reggenza\" (che \u00e8 un istituto diverso: mentre lo scavalco \u00e8 richiesto dal Sindaco al Prefetto del capoluogo di Regione in assenza di un titolare, la reggenza \u00e8 disposta dal Ministero dell'Interno per esigenze temporanee e temporalmente prestabilite);\n3) \"Galleggiamento\": qualora nel comune o nella provincia vi sia un dirigente che ha una retribuzione superiore a quella del segretario (pu\u00f2 accadere nei comuni medio-grandi con riferimento alla retribuzione di posizione, essendo ormai quella tabellare stipendiale sostanzialmente equiparata), al secondo viene riconosciuta una retribuzione individuale aggiuntiva che compensi la differenza, in quanto \u00e8 la figura pi\u00f9 elevata nell'organigramma comunale o provinciale;\n4) \"Indennit\u00e0 di direzione generale\": nei soli comuni con popolazione superiore ai 100.000 abitanti al segretario possono essere conferite le funzioni aggiuntive di direttore generale, con retribuzione a parte che si aggiunge a quella contrattuale; tale retribuzione \u00e8 contrattata individualmente caso per caso.\nIl \"vicesegretario\".\nIl regolamento sull'ordinamento degli uffici e dei servizi dell'ente pu\u00f2 prevedere un vicesegretario per coadiuvare il segretario e sostituirlo nei casi di vacanza, assenza o impedimento (art. 97 del d.lgs. 267/2000). Il vicesegretario, a differenza del segretario, \u00e8 in genere un dipendente del comune o della provincia che, nei comuni meno grandi (solitamente con popolazione minore ai 30.000 abitanti), ha il profilo professionale di funzionario amministrativo (categoria D del CCNL di comparto), mentre nei comuni maggiori \u00e8 un dirigente.\nPer lo svolgimento delle funzioni \u00e8 comunque necessario il possesso del titolo di studio prescritto per l'accesso alla carriera di segretario comunale.\nLa figura.\nNomina.\nSecondo l'art. 99 del d.lgs. 267/2000 il sindaco e il presidente della provincia nominano il segretario, scegliendolo tra gli iscritti all'Albo nazionale dei segretari comunali e provinciali. La nomina ha durata corrispondente a quella del mandato del sindaco o del presidente della provincia che l'ha proposta. Il segretario cessa automaticamente dall'incarico con il termine del mandato del sindaco e del presidente della provincia, continuando a esercitare le funzioni sino all'assunzione in servizio del nuovo segretario. \u00c8 disposta non prima di 60 giorni e non oltre 120 giorni dalla data di insediamento del sindaco e del presidente della provincia, decorsi i quali il segretario \u00e8 confermato.\nFunzioni.\nSecondo l'art. 97 del d.lgs. 267/2000 il segretario sovrintende allo svolgimento delle funzioni dei dirigenti e ne coordina l'attivit\u00e0, salvo quando il sindaco o il presidente della provincia abbiano nominato il direttore generale. Il segretario in ogni caso:\nInoltre, il segretario comunale e provinciale \u00e8 il responsabile per la prevenzione della corruzione negli enti della cui segreteria \u00e8 titolare ai sensi della legge 6 novembre 2012, n. 190. Tale attribuzione, unitamente alle funzioni \"referenti\" del segretario (cio\u00e8 alle funzioni consultive e di assistenza agli organi politici) fanno dire che esso \u00e8 garante della legalit\u00e0 generale dell'azione amministrativa nell'ambito del comune e della provincia.\nNei comuni con oltre 100.000 abitanti e nelle province il sindaco o il presidente della provincia possono conferire al segretario le funzioni di direttore generale qualora non sia stato nominato; in questi enti \u00e8 possibile anche conferire le funzioni a un direttore esterno.\nProgressione di carriera.\nTrascorsi due anni dalla prima assunzione in servizio nella fascia professionale C, i segretari possono partecipare al corso-concorso denominato \"Spe.S\", indetta dal Ministero dell'interno. Superando questo corso concorso, conseguono l'idoneit\u00e0 a \"segretario generale\", passano alla fascia B e possono essere nominati in comuni di classe III (con popolazione compresa tra 3.001 e 10.000 abitanti). Dopo due anni di servizio in enti di classe III, possono essere nominati in comuni di classe II (con popolazione compresa tra 10.001 e 65.000 abitanti).\nDopo due anni di servizio in enti di classe II, i segretari possono partecipare al corso concorso denominato \"Se.F.A\", indetto dal Ministero dell'interno. Superando questo corso concorso, passano alla fascia professionale A e possono essere nominati in comuni con popolazione compresa tra 65.001 e 250.000 abitanti non capoluoghi di provincia. Dopo due anni di servizio in tali comuni, possono essere nominati in comuni con pi\u00f9 di 250.000 abitanti, comuni capoluoghi di provincia e province.\nRevoca.\nIl segretario pu\u00f2 essere soggetto a revoca dell'incarico con provvedimento munito di motivazione del sindaco o del presidente della provincia, previa deliberazione della relativa giunta, per gravi violazioni dei doveri d'ufficio."}
{"id": "704766", "revid": "287204", "url": "https://it.wikipedia.org/wiki?curid=704766", "title": "54 Piscium", "text": "54 Piscium (abbreviato in 54 Psc) \u00e8 una stella di sesta magnitudine situata nella costellazione dei Pesci. Classificata come una nana giallo-arancione (classe spettrale K0\u00a0V) \u00e8 meno massiccia e luminosa del Sole. La stella, relativamente vicina al nostro Sistema solare (\u00e8 posta infatti a \"soli\" 36 anni luce dalla Terra), \u00e8 visibile ad occhio nudo solo in ottime condizioni. \nSi tratta in realt\u00e0 di un sistema binario, la cui componente secondaria \u00e8 una nana bruna di 50 masse gioviane, che orbita attorno alla principale a una distanza di circa 476 UA. Inoltre attorno alla componente principale del sistema orbita un pianeta simile a Saturno, scoperto nel 2003. Gli astronomi ritengono che la stella possa essere una variabile.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide.\nLa sua magnitudine pari a 5,8 la pone al limite della visibilit\u00e0 ad occhio nudo, pertanto per essere osservata senza l'ausilio di strumenti occorre un cielo limpido e possibilmente senza Luna. Il periodo migliore per la sua osservazione nel cielo serale ricade nei mesi compresi fra agosto e febbraio; da entrambi gli emisferi il periodo di visibilit\u00e0 rimane indicativamente lo stesso, grazie alla posizione della stella non lontana dall'equatore celeste.\n54 Piscium B.\n54 Piscium B \u00e8 la componente secondaria del sistema, classificata come una nana bruna di classe T, con una massa 50 volte quella di Giove. Tale stella mancata \u00e8 stata visualizzata dal Telescopio spaziale Spitzer, che ha anche permesso di calcolarne la distanza dalla stella principale, stimata in 500 UA, ed il periodo orbitale, della durata di qualche migliaio di anni.\nPianeta.\nIl pianete scoperto, che ha una massa di quasi un quarto di quella di Giove, orbita attorno alla stella in poco pi\u00f9 di 62 giorni su un'orbita altamente eccentrica: al perielio si avvicina fino a 0,1 UA alla stella, per poi allontanarsi fino a 0,49 UA quando passa per l'afelio."}
{"id": "704767", "revid": "729019", "url": "https://it.wikipedia.org/wiki?curid=704767", "title": "Otto Ferdinand von Traun", "text": "Biografia.\nAppartenente al casato degli Abensberg und Traun, frequent\u00f2 l'Universit\u00e0 di Halle per poi arruolarsi volontario nelle truppe brandeburghesi dirette nei Paesi Bassi. Dopo l'assedio di Namur (1695) pass\u00f2 al servizio della Monarchia asburgica e partecip\u00f2 alle battaglie della guerra di successione spagnola in Italia e sul Reno. Aiutante di campo del feldmaresciallo conte Guido von Starhemberg in Spagna (1709), divenne colonnello nello stesso anno. Quando le truppe imperiali lasciarono la Spagna (1713) condusse il suo reggimento in Lombardia, quindi scese con esso a Napoli (1718) e di qui, unitosi poi al corpo di spedizione del feldmaresciallo Claudio Florimondo di Mercy, giunse in Sicilia (1719). Per i brillanti risultati conseguiti fu nominato maggior generale (1723) e quindi luogotenente feldmaresciallo (1733).\nDurante la guerra di successione polacca, nel 1734 fu tra gli ufficiali inviati nel Regno di Napoli per contrastare l'invasione spagnola. In seguito all'evacuazione di Capua, da lui strenuamente difesa nel corso di un assedio durato sei mesi, fu richiamato a Vienna e inviato in Ungheria come comandante della campagna militare per reprimere i disordini ivi scoppiati. Fu quindi inviato dall'imperatore Carlo VI in Lombardia come governatore del Ducato di Milano (1736-1743). Poco dopo la morte dell'imperatore Carlo VI, sua figlia Maria Teresa lo nomin\u00f2 feldmaresciallo.\nCon l'estendersi della guerra di successione austriaca alla Lombardia, al comando del proprio esercito e di un contingente di truppe piemontesi, riusc\u00ec a battere presso Camposanto gli spagnoli (8 febbraio 1743), guidati dal francese Jean Thierry du Mont, conte di Gages, nonostante la loro superiorit\u00e0 numerica. Fu inviato in seguito nuovamente sul Reno. Lo smacco di Federico II di Prussia in Boemia rese necessario un rapido attacco. Otto von Traun si port\u00f2 con marce forzate attraverso Alsazia e l'Alto Palatinato sul luogo della minaccia e manovrando con grande abilit\u00e0 riusc\u00ec a spingere i prussiani fuori dalla Boemia. La campagna si chiuse senza battaglie ma ebbe come conseguenza una grossa sconfitta per la Prussia. Federico II riconobbe pienamente la maestria di Otto von Traun e lo indic\u00f2 successivamente come uno dei suoi maestri nell'arte della guerra. Nel 1745 riusc\u00ec a respingere i francesi rendendo cos\u00ec possibile l'incoronazione in Francoforte del consorte di Maria Teresa, Francesco Stefano III di Lorena, il quale divenne imperatore del Sacro Romano Impero col nome di Francesco I. Alla sua morte, nel 1748, ricopriva la carica di governatore della Transilvania."}
{"id": "704768", "revid": "287204", "url": "https://it.wikipedia.org/wiki?curid=704768", "title": "Gamma Serpentis", "text": "Gamma Serpentis (\u03b3 Serpentis, \u03b3 Ser) \u00e8 una stella nella costellazione del Serpente di magnitudine +3,84. distante 36,3 anni luce dal Sistema solare.\nOsservazione.\nSi tratta di una stella situata nell'emisfero celeste boreale; grazie alla sua posizione non fortemente boreale, pu\u00f2 essere osservata dalla gran parte delle regioni della Terra, sebbene gli osservatori dell'emisfero nord siano pi\u00f9 avvantaggiati. Nei pressi del circolo polare artico appare circumpolare, mentre resta sempre invisibile solo in prossimit\u00e0 dell'Antartide. Essendo di magnitudine 3,84, la si pu\u00f2 osservare anche dai piccoli centri urbani con un cielo non eccessivamente affetto da inquinamento luminoso.\nCaratteristiche fisiche.\nGamma Serpentis \u00e8 di classe spettrale F6-V, ha una massa del 30% maggiore di quella del Sole e una luminosit\u00e0 3 volte superiore.\nRispetto al Sole ha una velocit\u00e0 di rotazione molto pi\u00f9 alta, impiega infatti meno di 9 giorni a compiere una rotazione, alla velocit\u00e0 di 8 km/s. La metallicit\u00e0 \u00e8 invece pi\u00f9 bassa, la presenza di Ferro \u00e8 circa il 66% di quello del Sole.\nDi magnitudine apparente +3,85, Gamma Serpentis ha un'et\u00e0 di circa 3 miliardi di anni, e gliene mancherebbero 2 per terminare la fusione dell'idrogeno. Nonostante non siano stati trovati dischi circumstellari attorno alla stella, \u00e8 stata inserita tra gli obiettivi del programma Terrestrial Planet Finder per la ricerca di pianeti di tipo terrestre in grado di ospitare la vita."}
{"id": "704770", "revid": "287204", "url": "https://it.wikipedia.org/wiki?curid=704770", "title": "Gliese 320", "text": " \nGliese 320 \u00e8 una stella nana arancione di classe spettrale K3-V situata nella costellazione della Vela, distante 36,3 anni luce dal Sistema solare. Non \u00e8 visibile a occhio nudo in quanto la sua magnitudine apparente \u00e8 6,56, \u00e8 comunque sufficiente un piccolo binocolo per poterla scorgere.\nLe sue caratteristiche non sono molto dissimili da quelle di Epsilon Eridani, in quanto la sua massa \u00e8 stimata in circa 0,82 volte la massa del Sole, mentre raggio e luminosit\u00e0 sono rispettivamente il 74 e il 31% di quelli del Sole, e, come si tratta di una stella giovane, tanto che viene considerata come stella di pre-sequenza principale."}
{"id": "704771", "revid": "767487", "url": "https://it.wikipedia.org/wiki?curid=704771", "title": "Mike Herrera", "text": "Tra i tre membri della band, Herrera \u00e8 quello che pu\u00f2 considerarsi il leader: oltre a suonare il basso e la tastiera, \u00e8 anche il principale autore dei testi delle canzoni; inoltre \u00e8 uno dei fondatori del gruppo (infatti gli MxPx si esibirono per la prima volta nel cortile della sua casa).\nOltre che con gli MxPx, \u00e8 impegnato anche con altre due band: i The Cootees (insieme a Jiles Brandon, Tom Wisniewski e Dale Yob) e il gruppo country Tumbledown (insieme ai The Rocky Point All Stars from Bremerton).\nNel 2001 si \u00e8 sposato con la sua attuale moglie, Holly. Attualmente vivono entrambi a Bremerton."}
{"id": "704772", "revid": "767487", "url": "https://it.wikipedia.org/wiki?curid=704772", "title": "Gliese 370", "text": " \nGliese 370 \u00e8 una stella nana arancione di classe spettrale K5 V visibile nella costellazione delle Vele, distante 36,4 anni luce dal sistema solare. Nel 2011 \u00e8 stato scoperto un pianeta extrasolare orbitare attorno alla stella, Gliese 370 b.\nCaratteristiche.\nGliese 370, come il Sole, produce la sua energia interna tramite la fusione dell'idrogeno in elio all'interno del nucleo, anche se \u00e8 pi\u00f9 fredda e meno luminosa rispetto al Sole. La sua temperatura superficiale \u00e8 attorno ai 4700 K e ha una luminosit\u00e0 che \u00e8 un ottavo di quella del Sole, mentre la massa \u00e8 del 69% di quella solare. Non c'\u00e8 uniformit\u00e0 di vedute riguardo l'et\u00e0 della stella; mentre uno studio la ritiene piuttosto giovane, con un'et\u00e0 stimata di soli 300 milioni di anni, un altro, di Pepe \"et al.\" la considera pi\u00f9 vecchia del Sole, con un'et\u00e0 di 5,6 miliardi di anni\nSistema planetario.\nIl 19 agosto 2011 \u00e8 stata scoperta, tramite lo strumento HARPS dell'ESO, la presenza in orbita attorno a Gliese 370 di un pianeta denominato Gliese 370 b, una super Terra di massa pari a 3,6 volte la massa terrestre che sembra trovarsi al limite interno della zona abitabile del sistema planetario. Il pianeta potrebbe potenzialmente essere sufficientemente caldo da ospitare acqua allo stato liquido qualora possedesse una copertura nuvolosa in grado di coprire pi\u00f9 del 50% della superficie planetaria. Gliese 370 b \u00e8, insieme a Gliese 581 d, uno dei migliori candidati per provarne l'abitabilit\u00e0.\nProspetto.\nSegue un prospetto con le caratteristiche del sistema."}
{"id": "704775", "revid": "307923", "url": "https://it.wikipedia.org/wiki?curid=704775", "title": "Desensibilizzazione", "text": ""}
{"id": "704777", "revid": "767487", "url": "https://it.wikipedia.org/wiki?curid=704777", "title": "Tom Wisniewski", "text": "Wisniewski \u00e8 entrato a far parte degli MxPx nel 1995, anno in cui sostitu\u00ec il chitarrista Andy Husted. Nel gruppo, oltre a suonare la chitarra, si occupa anche della voce di fondo.\nSi \u00e8 sposato nel 2002 con la sua attuale moglie, Kelly. Risiedono entrambi a Bremerton, negli USA."}
{"id": "704778", "revid": "484362", "url": "https://it.wikipedia.org/wiki?curid=704778", "title": "Ore", "text": "Le Ore (o Stagioni; in greco: ) sono figure della mitologia greca, figlie di Zeus e di Temi.\nMitologia greca e romana.\nLe Ore erano sorelle delle Moire e venivano considerate le custodi dell'Olimpo.\nIn origine erano tre e simboleggiavano il regolare scorrere del tempo nell'alterna vicenda delle stagioni (primavera, estate e autunno fusi insieme, inverno); poi ne fu aggiunta una quarta (allusione all'autunno); in epoca romana finirono col personificare le ore come unit\u00e0 di misura del tempo, divenendo prima 12 e poi 24.\nLe Ore si presentano in duplice aspetto:\nQuesti due aspetti spiegano i loro nomi:\noppure:\nLe Ore sorvegliavano le porte della dimora di Zeus sull'Olimpo aprendole e richiudendole per disperdere o accumulare una densa cortina di nuvole; servivano Era, che avevano allevata; attaccavano e staccavano i cavalli dal suo cocchio e da quello di Elio; inoltre, insieme con le Cariti, facevano parte del corteo di Afrodite e di Dioniso.\nGli antichi le rappresentavano come leggiadre fanciulle stringenti nella mano un fiore o una pianticella, immaginandole peraltro brune e invisibili con riferimento alle ore della notte; ma, se si eccettua un presunto matrimonio di Carpo con Z\u00e9firo, non ne fecero le protagoniste di alcuna leggenda. Le onoravano con un culto particolare ad Atene (dove fu loro consacrato un tempio), ad Argo, a Corinto, a Olimpia."}
{"id": "704779", "revid": "767487", "url": "https://it.wikipedia.org/wiki?curid=704779", "title": "Yuri Ruley", "text": "Entr\u00f2 a far parte degli MxPx sin dalle loro origini, nel 1992, quando era solo uno studente delle scuole superiori.\nNel 2001 ha sposato la sua attuale moglie, Katie. Vivono entrambi a Bremerton."}
{"id": "704781", "revid": "125921734", "url": "https://it.wikipedia.org/wiki?curid=704781", "title": "Palazzo della Cultura (Ia\u0219i)", "text": "Il Palazzo della Cultura (in rumeno Palatul Culturii) \u00e8 un maestoso edificio situato nel centro della citt\u00e0 di Ia\u0219i nella Moldavia rumena, inaugurato nel 1926 durante il regno di Ferdinando dopo un lavoro di costruzione durato 20 anni.\nFu realizzato da un progetto dell'architetto I. D. Berendei in un luogo dove sorgeva un altro edificio di stile neoclassico voluto dal principe Alexandru Moruzi negli anni 1806-1812, ma che un incendio alla fine del '800 distrusse e che era un riadattamento su di un altro palazzo signorile molto pi\u00f9 antico (1434 circa).\nLo stile del palazzo attuale \u00e8 il neogotico fiammeggiante.\nSi dice che il palazzo avrebbe dovuto avere 365 stanze, ma ne possiede 298 con una superficie di circa 36.000\u00a0m2, una facciata vetrata da 92 finestre disposte su due piani e in cima una fila di 36 finestrelle ogivali. Al centro della facciata una torre con installato un orologio con carillon e otto campane.\nFino al 1955 \u00e8 stato sede del Tribunale Distrettuale ed ha anche ospitato, avendo attraversato due guerre mondiali in particolare con la Seconda, il quartier generale della \"Wehrmacht\", l'esercito tedesco, e poi di quelle sovietiche.\nOggi il Palazzo della Cultura \u00e8 il simbolo proprio della citt\u00e0, espressione del movimento culturale che traspira questa che alcuni considerano \"la capitale rumena della cultura\".\nInfatti \u00e8 sede del Complesso Museale Nazionale \"Moldova\" di Ia\u0219i e comprende:"}
{"id": "704785", "revid": "767487", "url": "https://it.wikipedia.org/wiki?curid=704785", "title": "Psiche (Rohde)", "text": "Psiche, culto delle anime e fede nell'immortalit\u00e0 presso i Greci (\"Psyche, Seelenkult und Unsterblichkeitsglaube der Griechen\") \u00e8 un saggio di storia delle religioni del filologo tedesco Erwin Rohde, pubblicata in due volumi tra il 1890 e il 1894.\nContenuto.\n\"Psiche\" affronta il problema della religione dei greci e la genesi del culto delle anime, oltre all'evoluzione del pensiero e dei riti, dai tempi omerici fino a quelli del tardo ellenismo. Il filo conduttore nella raccolta e discussione di materiali eterogenei \u00e8 la nascita del sentimento religioso dell'immortalit\u00e0 dell'anima, legato secondo Rohde alla natura e l'evoluzione dell'estasi nel dionisismo. Il larghissimo utilizzo di fonti (citate a pi\u00e8 di pagina) riguarda materiale letterario, epigrafico, archeologico, interpretato e riletto anche grazie alle categorie antropologiche ed etnografiche di Tylor. Come rileva lo storico della filologia Sandys: Per Rohde, infatti, la teologia olimpica dei poemi omerici non rappresenta il momento genetico della religione greca, bens\u00ec lascia traccia di precedenti forme di culto e devozione verso le potenze ctonie, forze naturali viventi nelle sedi sotterranee, in cui vengono accolte le anime dei defunti. L'episodio da cui nasce questa riflessione sono i poderosi funerali e i giochi funebri allestiti per Patroclo (\"Iliade\", XXIII), visto come \u00abcompleto e ricco sacrificio [...] incomprensibile, se le anime dopo la loro separazione dal corpo se ne volano subito lontane senza coscienza n\u00e9 forza e non possono quindi nulla godere del sacrificio\u00bb.\nL'opera si propone dunque di analizzare e illustrare come \u00e8 nato e mutato l'atteggiamento dell'uomo greco verso la morte e i defunti, prendendo le mosse dai panorami ultraterreni raffigurati nei poemi omerici (soprattutto della \"Nekyia\" in \"Odissea\", XI e del rapimento nelle \"isole dei beati\" in IV, 562-565), per poi affrontare il demonismo nel ciclo delle et\u00e0 in Esiodo, le vicende degli \u00abuomini che furono inghiottiti vivi dalla terra e continuano a vivere immortali\u00bb come Anfiarao e Trofonio, il culto degli eroi (visti come \u00abspiriti di defunti\u00bb) come culto degli antenati, le forme di cura dei morti (l'obbligo religioso della sepoltura) e le modalit\u00e0 in cui essi venivano venerati e invocati.\nSeguono poi ragguagli sistematici sui misteri eleusini (l'\"ep\u00f2pteia\" e la speranza nell'immortalit\u00e0), sull'origine e sviluppo del culto tracico di Dioniso, cui si legano innovative riflessioni sui fenomeni psichici ad esso connessi (\"man\u00eca\", trance, orgiasmo, follia coreutica, \"enthousiasm\u00f2s\") e sul suo rapporto con Apollo e la mantica apollinea, dell'orfismo e degli influssi nella speculazione filosofica, fino alla dissoluzione del sentimento greco nelle dottrine stoiche ed epicuree, e all'approdo al neoplatonismo.\nEdizioni.\nE. Rohde, \"Psiche, culto delle anime e fede nell'immortalit\u00e0 presso i Greci, \"prefazione di S. Givone, Laterza, Roma, 2006, ISBN 978-88-420-7929-3"}
{"id": "704792", "revid": "1543377", "url": "https://it.wikipedia.org/wiki?curid=704792", "title": "Ludlow Griscom", "text": "Figlio di Clement Acton Griscom e Genevieve Sprigg Ludlow, fu inizialmente un allievo di Frank Chapman, lavorando poi alle dipendenze di Thomas Barbour presso il Museo di zoologia comparata della Harvard University del quale divent\u00f2 in seguito il curatore.\nNegli anni venti e trenta partecip\u00f2 a diverse spedizioni per la raccolta di uccelli in America Centrale e Meridionale. Tra le specie che descrisse vi \u00e8 anche l'ormai estinto \"Podilymbus gigas\". Anche nei viaggi scientifici compiuti all'interno degli Stati Uniti, Griscom mantenne diari di osservazione dettagliati dell'avifauna incontrata; i suoi taccuini sono ora esposti al Peabody Essex Museum.\nI suoi studi gli consentirono di stabilire per primo la possibilit\u00e0, ora non pi\u00f9 contestata, di identificare in modo efficace gli uccelli dalle tracce lasciate sul campo senza richiederne la cattura. Gli \u00e8 attribuita la citazione: \"One need not shoot a bird to know what it was\" (\"Non \u00e8 necessario sparare a un uccello per sapere cos'era\").\nGriscom and\u00f2 in pensione da Harvard nel 1955. Nel 1957 gli venne offerta la carica di presidente della \"American Ornithologists' Union\", dalla quale per\u00f2 si dimise quasi subito per motivi di salute, lasciando il posto a Ernst Mayr. \u00c8 sepolto presso il Mount Auburn Cemetery di Cambridge (Massachusetts).\nIl premio Ludlow Griscom per l'eccellenza nei contributi all'ornitologia americana, assegnato dall'American Birding Association in onore dello studioso, rappresenta il massimo riconoscimento relativo a questa disciplina scientifica negli Stati Uniti."}
{"id": "704797", "revid": "228587", "url": "https://it.wikipedia.org/wiki?curid=704797", "title": "Gerione", "text": ""}
{"id": "704798", "revid": "1893", "url": "https://it.wikipedia.org/wiki?curid=704798", "title": "Punto limite", "text": ""}
{"id": "704803", "revid": "1372005", "url": "https://it.wikipedia.org/wiki?curid=704803", "title": "Palamede", "text": "Palamede () \u00e8 un personaggio della mitologia greca, generalmente ritenuto figlio di Nauplio e Climene, figlia di Catreo.\nRe dell'isola di Eubea, esperto nell'arte bellica e valoroso guerriero.\nIl mito.\nOrigini.\nLe origini di Palamede sono discusse. Secondo la versione pi\u00f9 nota del mito, suo padre \u00e8 identificato in Nauplio il Giovane, cos\u00ec definito per distinguerlo dall'omonimo antenato, figlio di Poseidone. Nell\"'Eneide\" Virgilio lo definisce \"Belide\" (\"figlio o discendente di Belo\") e Servio, nel commentare questo passo, chiarisce che tra Belo e Palamede sono trascorse sette generazioni.\nLo Pseudo-Apollodoro informa che secondo il poema perduto \"Nostoi\" Nauplio avrebbe sposato Filira, mentre secondo il poeta orfico Cercope avrebbe sposato Esione; tuttavia, lo stesso Pseudo-Apollodoro e la maggior parte degli autori sostengono che la madre di Palamede sia Climene, figlia del re di Creta Catreo.\nSuoi fratelli erano Eace e Nausimedonte. Palamede fu istruito dal centauro Chirone a fianco di Achille, Aiace, Enea e altri eroi a lui coetanei.\nL'ambasciata presso Priamo.\nDitti Cretese racconta del viaggio che Palamede fece a Troia per conto di Menelao, di cui era cugino dal lato materno. Mentre i re di Grecia discendenti da Minosse, tra cui Palamede e Menelao, si radunarono a Creta per ricevere i beni e le terre lasciate loro da Atreo, Paride, che era stato accolto in casa di Menelao insieme ad altri compagni, approfitt\u00f2 dell'assenza del re e gli sottrasse la moglie Elena, portandola a Troia. Quando la notizia del rapimento giunse a Creta, Menelao fu preso dall'ira e dall'indignazione e per questo Palamede decise di riportarlo a casa a Sparta, dove nel frattempo si erano radunati i re discendenti di Pelope, che erano venuti a conoscenza del fatto; insieme decisero di inviare un'ambasciata a Troia, composta da Odisseo, Menelao e Palamede, per ottenere la restituzione di Elena e degli altri beni sottratti. L'ambasciata fu ricevuta da Priamo e Palamede ottenne il permesso di parlare presso il re troiano: denunci\u00f2 le brutalit\u00e0 commesse da Paride e la violazione dei legami di amicizia, nonch\u00e9 la possibilit\u00e0 che da questo fatto si scatenasse un conflitto tra greci e troiani come quello che aveva visto contrapposti Pelope e Ilo. Il discorso di Palamede, che fu tenuto con grande eloquenza, convinse molti dei presenti, ma Priamo non volle prendere decisioni in assenza di Paride. Alcuni giorni dopo, Paride si present\u00f2 con Elena e quando Priamo le chiese se voleva tornare in Grecia con Menelao, ella rispose che non era giunta in Asia contro la sua volont\u00e0 e che non era contenta del matrimonio con Menelao, perci\u00f2 rimase con Paride.\nLa spedizione contro Troia.\nTornati in Grecia, gli inviati riferirono agli altri re gli esiti negativi dell'ambasceria; sdegnati dal comportamento di Paride, i re decisero di formare un esercito da guidare contro Troia per vendicare l'affronto. Palamede ebbe un ruolo importante nel reclutamento di due eroi che avrebbero avuto in ruolo di primo piano durante la guerra: Odisseo ed Achille. Riusc\u00ec infatti a smascherare Odisseo, che per non aggregarsi alla spedizione fingeva di essere pazzo, e, insieme a Nestore e allo stesso Odisseo, convinse Achille ad abbandonare Sciro, dove la madre Teti lo aveva nascosto travestito da donna, e ad unirsi all'esercito.\nAgamennone fu scelto come comandante supremo, Achille, Aiace Telamonio e Fenice come comandanti della flotta, Palamede, Diomede ed Odisseo come comandanti dell'esercito. Giunti in Misia, sulle coste dell'Asia Minore, credendo di essere invece giunti nei pressi di Troia, Achille, Palamede ed altri guerrieri greci si scontrarono contro la popolazione locale, guidata dal re Telefo e dalla moglie Iera: durante questa battaglia molti soldati di entrambi gli schieramenti persero la vita, il re misio fu ferito alla coscia da Achille, mentre la regina fu uccisa da Nireo; terminato lo scontro, fu siglato un accordo di pace tra Telefo ed i Greci, che fecero ritorno ad Argo.\nSuccessivamente Agamennone perse il comando supremo poich\u00e9 si rifiutava di compiere un sacrificio ad Artemide, e, secondo la versione di Ditti Cretese, l'esercito fu diviso in parti uguali ai comandi di Palamede, Diomede, Aiace e Idomeneo. Secondo altre fonti, invece, Palamede fu eletto per acclamazione dai soldati e tenne per s\u00e9 solo il comando supremo.\nLa finta pazzia di Odisseo.\nPalamede dimostr\u00f2 il suo ingegno smascherando un trucco di Odisseo. A seguito del rapimento di Elena, Menelao richiese ai re greci di rispettare il giuramento con il quale si erano impegnati a difendere lo sposo; Odisseo, non volendo partire per la guerra di Troia per via di un oracolo che gli aveva predetto che sarebbe tornato dopo vent'anni e senza compagni, si era finto pazzo e, aggiogati ad un aratro un bue ed un asino, seminava sulla riva del mare e arava la sabbia. Palamede prese in braccio il piccolo Telemaco, figlio di Odisseo, e lo depose davanti all'aratro: Odisseo alz\u00f2 immediatamente il vomere per non colpire il bambino e cos\u00ec Palamede cap\u00ec che Odisseo era perfettamente lucido. Secondo un'altra tradizione, riferita nei \"Cypria\" e seguita dallo Pseudo-Apollodoro e da Luciano di Samosata, Palamede afferr\u00f2 il bambino dalle braccia della madre e minacci\u00f2 di ucciderlo con la spada; Odisseo allora ammise la finzione e part\u00ec per Troia.\nServio riferisce un altro motivo di scontro: Odisseo fu inviato in Tracia a raccogliere frumento, ma, dopo essere tornato a mani vuote poich\u00e9 a suo dire non ne aveva trovato, fu ripreso con forza da Palamede; questi, per dimostrare che Odisseo mentiva, part\u00ec a sua volta per la Tracia, da cui torn\u00f2 con molto frumento.\nAlcune fonti riferiscono un ulteriore episodio che contribu\u00ec ad aumentare l'odio di Odisseo verso Palamede. Al termine della battaglia in Misia, le tende dei Greci furono prese d'assalto da lupi scesi dal monte Ida, che rubarono le loro schiave ed i loro muli. Odisseo, volendo dimostrarsi pi\u00f9 coraggioso di Palamede, prese con s\u00e9 alcuni arcieri e si mise ad inseguire i lupi, ma Palamede critic\u00f2 quest'azione, poich\u00e9 riteneva che la venuta dei lupi fosse il presagio di una pestilenza imminente; invit\u00f2 i suoi compagni a non nutrirsi pi\u00f9 di carne ma di consumare erbe selvatiche e di esercitarsi in mare remando e navigando intorno alla costa, perch\u00e9 cos\u00ec avrebbero respirato un'aria pi\u00f9 pura. In seguito, una pestilenza colp\u00ec effettivamente le citt\u00e0 della Troade e i Greci, scampati al pericolo, considerarono Palamede come una divinit\u00e0.\nLa vendetta di Odisseo e la fine di Palamede.\nA seguito di questi fatti e della gelosia che provava nei suoi confronti, Odisseo medit\u00f2 come vendicarsi di Palamede. Quest'ultimo aveva infatti usato in pi\u00f9 occasioni il suo ingegno per aiutare l'esercito greco: aveva scoperto Epipola, una giovane mascheratasi da uomo ed arruolatasi nell'esercito acheo per salvare il padre anziano dalla guerra; aveva inventato dei passatempi per i soldati per distrarsi dalla guerra e insegnato ai suoi compagni come fosse meglio nutrirsi; secondo alcuni autori, aveva partecipato alla spedizione a Delo organizzata da Menelao per portare a Troia le Oinotrope (Eno, Spermo ed Elaide) per garantire ai soldati i rifornimenti di cibo. Ci\u00f2 attirava su di lui la gran parte dell'ammirazione dei soldati e soprattutto dei capi achei, in particolar modo Agamennone.\nEsistono diverse versioni a proposito della fine di Palamede, ma quasi tutte lo vedono cadere vittima di un inganno preparato da Odisseo. Secondo il racconto riportato da numerosi autori antichi, Odisseo introdusse nella tenda di Palamede una grossa somma di denaro e una falsa lettera in cui simulava che Priamo ringraziasse Palamede per avergli riferito notizie sui movimenti dell'esercito acheo. Odisseo, fatta ritrovare la lettera, and\u00f2 a denunciarlo come traditore presso Agamennone: l'assemblea dei Greci, viste le prove, condann\u00f2 l'eroe che fu lapidato. Agamennone proib\u00ec ai Greci di coprirlo di terra e di celebrarne il rito funebre, minacciando di uccidere chi avesse trasgredito quest'ordine; tuttavia Aiace Telamonio non se ne cur\u00f2 e, dopo aver pianto per la morte del compagno e aver svolto il rito funebre, seppell\u00ec il cadavere di Palamede.\nSecondo un'altra tradizione riferita da Pausania, fu ucciso da Odisseo e Diomede mentre era intento a pescare. Secondo Ditti Cretese, i due eroi, forse con il supporto di Agamennone, raccontarono a Palamede di aver scoperto un tesoro in un pozzo profondo e, volendo condividerlo con lui, lo convinsero a calarsi all'interno con una corda; una volta nel pozzo, lo uccisero a sassate. Alcuni dicono che Agamennone, Odisseo e Diomede erano tutti e tre complici di questa cospirazione, e che dettarono assieme la lettera al prigioniero frigio e poi ordinarono a un servo di nasconderla sotto il letto di Palamede. Quando fu trascinato sul luogo della lapidazione, Palamede lanci\u00f2 un alto grido: \u00abO verit\u00e0, io piango la tua morte che ha preceduto la mia!\u00bb. Il suo corpo fu cremato, le ceneri poste in un'urna d'oro e si tenne una cerimonia funebre a cui parteciparono tutti i soldati greci, che avevano grande stima di Palamede e lo avrebbero voluto comandante supremo dell'esercito.\nDarete Frigio, invece, non fa menzione degli inganni di Odisseo: Palamede, ottenuto il comando supremo dell'esercito greco, decise di lanciare un attacco nel quale uccise il principe troiano Deifobo e Sarpedonte; mentre combatteva in prima linea, fu trafitto da una freccia di Paride e successivamente ucciso dai soldati troiani.\nInvenzioni.\nPalamede \u00e8 ricordato da numerosi autori per le sue invenzioni, sebbene le fonti non siano sempre concordi. Molti gli attribuiscono l'invenzione o l'introduzione presso i Greci delle lettere: secondo alcuni introdusse l'intero alfabeto, secondo altre fonti solo sedici lettere oppure solo le lettere doppie \"\u03b8\", \"\u03be\", \"\u03c6\" e \"\u03c7\", o ancora solo undici lettere. Alcuni autori collegano l'invenzione di certe lettere alle gru, poich\u00e9 la loro posizione in volo o a terra avrebbe suggerito a Palamede la forma di alcuni caratteri; da questa tradizione prende il nome la palamedea cornuta.\nAltre fonti gli attribuiscono l'introduzione dei numeri, dei pesi e delle misure; l'invenzione dei dadi e di un gioco da tavola simile alla dama o agli scacchi chiamato \u03c0\u03b5\u03c3\u03c3\u03bf\u03b9 (\"pessoi\").\nPlinio il Vecchio, elencando le invenzioni di popoli e personaggi del passato, ricorda che Palamede, durante la guerra di Troia, fu il primo a disporre un esercito in schieramento e ad introdurre l'impiego di sentinelle; altri autori gli attribuiscono anche l'introduzione dei fuochi per il segnalamento.\nAlcidamante, ricordando tutte queste invenzioni, aggiunge la moneta e la musica. Ateneo riporta un frammento di un'opera del comico Anassandride secondo il quale Palamede, e successivamente anche Radamanto, avrebbe introdotto la figura del giullare. Secondo Filostrato, infine, prima di Palamede non esistevano i concetti di stagione, di mese e di anno.\nA sostegno della sua fama di inventore, vera o costruita dagli autori antichi, dal nome di Palamede furono coniati nella lingua greca gli aggettivi \u03a0\u03b1\u03bb\u03b1\u03bc\u03ae\u03b4\u03b5\u03b9\u03bf\u03c2 (\"Palam\u00e9deios\") e \u03a0\u03b1\u03bb\u03b1\u03bc\u03b7\u03b4\u03b9\u03ba\u03cc\u03c2 (\"Palam\u0113dik\u00f3s\"), entrambi traducibili come \"degno (dell'ingegno) di Palamede\".\nLetteratura.\nSebbene non sia menzionato da Omero, la figura di Palamede \u00e8 ricordata e descritta da parecchi autori classici, spesso in virt\u00f9 delle invenzioni che gli si attribuiscono o per via delle macchinazioni ordite da Odisseo, e per questo \u00e8 tipicamente presentato sotto una luce positiva e come vittima della giustizia. Tuttavia nell\"'Odisseo\", un'orazione ambientata durante la guerra di Troia la cui paternit\u00e0 \u00e8 spesso attribuita ad Alcidamante, l'omonimo protagonista muove accuse a Palamede presentandolo come un traditore ed invitando i compagni a condannarlo alla pena capitale. L'accusa parte dal ritrovamento di una freccia lanciata dai troiani verso Palamede e raccolta dallo stesso Odisseo, sulla quale sarebbe stato scritto un messaggio in cui Alessandro invitava Palamede ad \"eseguire il suo compito\"; per convincere i Greci della sua colpevolezza, Odisseo aggiunge altre accuse, dall'averli ingannati sui rinforzi che Enopio e Cinira avrebbero dovuto inviare a Menelao per la spedizione a Troia, alle ricchezze che avrebbe ricevuto da questi re e avrebbe tenuto per s\u00e9, alle invenzioni di cui \u00e8 ritenuto il padre: Odisseo sostiene che le pi\u00f9 utili, come i numeri e l'alfabeto, sarebbero state introdotte prima di lui, mentre sua sarebbe la paternit\u00e0 soltanto di quelle cattive o ambigue, come i segnali di fuoco.\nAll'opposto si pone l'orazione di Gorgia \"In difesa di Palamede\": in questo discorso Palamede si difende dalle accuse di Odisseo dimostrando che non avrebbe potuto commettere i fatti di cui \u00e8 accusato perch\u00e9 altrimenti sarebbe al contempo geniale (nell'ordire il tradimento) e pazzo (nel tradire la sua patria passando dalla parte dei Troiani); ricorda inoltre che non avrebbe potuto ricevere n\u00e9 denaro, poich\u00e9 sarebbe stato complicato trasportare la somma nel campo greco, n\u00e9 incontrare i nemici, poich\u00e9 sarebbero stati scoperti, n\u00e9 avrebbe potuto comunicare col nemico in quanto avrebbe avuto bisogno di interpreti. Infine, ricorda che le accuse sono basate solo su congetture invece che su prove e che i Greci avrebbero dovuto decidere sulla sua vita basandosi solo su ipotesi.\nIl lessico Suida sostiene che Palamede fu egli stesso uno scrittore e che scrisse poesie, sebbene tale notizia non sia confermata da altre fonti. Fu sicuramente protagonista di una tragedia omonima scritta da Euripide, rappresentata nel 415 a.C. insieme all\"'Alessandro\" (tragedia perduta), alle \"Troiane\" e al dramma satiresco \"Sisifo\" (anch'esso perduto) nella cosiddetta \"Trilogia troiana\", e di cui si sono conservati solo alcuni frammenti. Il dramma molto probabilmente raccontava l'astuzia di Palamede nello scoprire la finta pazzia di Odisseo, la partenza per Troia dell'esercito greco, le aperte critiche verso il comando di Agamennone e la conseguente condanna a morte, istigata da Odisseo ed Agamennone sulla base della falsa lettera che avevano fabbricato per accusarlo di tradimento; raccontava poi di come Eace riusc\u00ec ad informare il padre Nauplio, rimasto in patria, dell'accaduto, scrivendo su alcuni remi la sorte toccata al fratello e gettandoli poi nell'Egeo nella speranza che raggiungessero la Grecia. Ritrovati i remi (il cui viaggio fu forse propiziato da Poseidone o da un'altra divinit\u00e0) ed appresa la morte del figlio, Nauplio probabilmente giunse a Troia minacciando Agamennone di vendicarsi, senza ottenere per il momento nessun risultato (riuscir\u00e0 a vendicarsi successivamente facendo naufragare molte navi greche, di ritorno da Troia, contro una scogliera mostrando falsi segnali col fuoco). Proprio l'episodio dei remi fu parodiato da Aristofane nelle \"Tesmoforiazuse\": Mnesiloco, travestitosi da donna ed intrufolatosi alla festa delle Tesmoforie per difendere Euripide dall'accusa di misoginia, viene smascherato dalle altre donne e, vagliando vari tentativi per chiedere soccorso ad Euripide per uscire da quella situazione, pensa di scrivergli su un remo, proprio come Eace al padre Nauplio.\nTragedie omonime, anch'esse perdute, furono scritte anche da Eschilo, Astidamante il Giovane e Sofocle; di quest'ultimo rimangono frammenti anche di altre tragedie che avevano per tema lo smascheramento della pazzia di Odisseo (\"La pazzia di Odisseo\") e la vendetta del padre Nauplio (\"Nauplio naviga\" e \"Nauplio accende un fuoco\", non chiaro se fossero effettivamente due tragedie o una sola). Rimane anche un frammento di una commedia di Filemone intitolata \"Palamede\", ma di cui non si sa quasi nulla, cos\u00ec come quasi del tutto ignoto \u00e8 un poema che molto probabilmente narrava le gesta dell'eroe, chiamato \"Palamedia\".\nViene citato sia nell'Apologia di Socrate platonica sia in quella senofontea. \u00c8 presente anche nella tragedia \"Aristodemo\" di Vincenzo Monti."}
{"id": "704804", "revid": "287204", "url": "https://it.wikipedia.org/wiki?curid=704804", "title": "Heket", "text": "Heket (o anche Heqet) \u00e8 una divinit\u00e0 egizia appartenente alla religione dell'antico Egitto. Dea della fertilit\u00e0 e della rigenerazione, le sue principali sedi di culto erano a Hur, nel Medio Egitto, e ad Abido.\nV28-N29:t-I7 \u1e25\u1e33t/\u1e25qt\nforme alternative\nI7-t:H8 e S38-N28- t:H8\nAd Antinoe, nel 16\u00ba distretto dell'Alto Egitto, era venerata come sposa di Khnum ed era protettrice delle nascite e delle partorienti assistita dalle dee levatrici Iside, Nefti e Meskhenet.\nSpesso era rappresentata con la testa di rana perch\u00e9 le rane comparivano dopo l'esondazione del Nilo ed erano quindi simbolo di abbondanza e di rigenerazione della natura.\nEra la paredra del dio Thot e proteggeva l'astro solare durante la sua rinascita dall'Oltretomba.\nNome.\nOrigine del nome.\nDeriva dall'egizio \u1e24aq\u01cetat e dal greco \"\u0388\u03ba\u03ac\u03c4\u03b7\" (Ekath)."}
{"id": "704805", "revid": "964", "url": "https://it.wikipedia.org/wiki?curid=704805", "title": "Heqet", "text": ""}
{"id": "704806", "revid": "61051", "url": "https://it.wikipedia.org/wiki?curid=704806", "title": "Pierce Brodkorb", "text": "Acquis\u00ec una grande raccolta di fossili, conservata nel \"Pierce Brodkorb Ornithology Collection\" al Florida Museum of Natural History di Gainesville (Florida) (USA).\nNel 1982 venne eletto membro onorario della Florida Ornithological Society."}
{"id": "704810", "revid": "228587", "url": "https://it.wikipedia.org/wiki?curid=704810", "title": "Polluce", "text": ""}
{"id": "704812", "revid": "834", "url": "https://it.wikipedia.org/wiki?curid=704812", "title": "Helvetius", "text": ""}
{"id": "704819", "revid": "367445", "url": "https://it.wikipedia.org/wiki?curid=704819", "title": "Marcia su Roma", "text": "La marcia su Roma fu una manifestazione armata eversiva organizzata dal Partito Nazionale Fascista (PNF), guidato da Benito Mussolini per ottenere la guida del governo in Italia. Il 28 ottobre 1922 migliaia di fascisti si diressero sulla capitale minacciando la presa del potere con la violenza. \nLa manifestazione ebbe termine il 30 ottobre, quando il re Vittorio Emanuele III incaric\u00f2 Mussolini di formare un nuovo governo. La marcia su Roma fu propagandata negli anni successivi come il prologo della \u00abrivoluzione fascista\u00bb e il suo anniversario divenne il punto di riferimento per il conto degli anni secondo l'era fascista.\nContesto storico.\nLa \"Marcia su Roma\" si inser\u00ec in un contesto di grave crisi e messa in discussione dello Stato liberale, le cui istituzioni erano viste come non pi\u00f9 idonee a garantire l'ordine interno principalmente da fascisti, socialisti e comunisti. La situazione di crisi cominci\u00f2 poco prima del termine della Grande Guerra, quando i rigori cui il popolo venne sottoposto ai fini del successo bellico avevano incominciato a destare un forte malcontento.\nFinita la guerra, questo esplose in forme violente, caratterizzate dall'affiancamento dell'azione armata a quella politica da parte di partiti e gruppi politici o dalla loro trasformazione in vere e proprie forme paramilitari, creando disordini che sfociarono nel biennio rosso. Nel novembre del 1921 i Fasci Italiani di Combattimento si trasformarono nel Partito Nazionale Fascista (PNF), combattendo al proprio interno fra spinte volte a scelte rivoluzionarie e istanze di crescita costituzionale. Mussolini opt\u00f2 per una \"via parlamentare\", tenendo a freno le squadre d'azione e incominciando la ricerca del consenso popolare.\nApprofitt\u00f2 perci\u00f2 del coinvolgimento di Gabriele D'Annunzio nell'occupazione del Comune di Milano (3 agosto 1922), per sottintenderne la sua adesione al partito. A partire dalla primavera del 1922, e poi soprattutto dal luglio quando avvennero gravi crisi e rapide alternanze di governo, la politica parlamentare segu\u00ec le manovre dei popolari di Don Sturzo per un governo guidato da Vittorio Emanuele Orlando in coalizione con il Partito Socialista Italiano.\nDel resto, lo stesso Giovanni Giolitti, in un'intervista al \"Corriere della Sera\", aveva sostenuto l'opportunit\u00e0 di una trasformazione in senso costituzionale del movimento. Nel frattempo, la propaganda affievoliva il carattere repubblicano del fascismo, onde non porsi troppo presto in aperto contrasto con la Corona e le Forze Armate, che Mussolini e i fascisti ritenevano si sarebbero attenute al giuramento di fedelt\u00e0 prestato al re, appoggiandoli.\nMussolini incominci\u00f2 una serie di incontri e contatti con gli esponenti politici pi\u00f9 importanti, per verificare possibili alleanze e, contemporaneamente, vi furono timidi sondaggi e pi\u00f9 aperti abboccamenti anche con gli esponenti del mondo imprenditoriale ed economico. Da questi ultimi rapporti, sempre nell'agosto, nacque uno studio di Ottavio Corgini e Massimo Rocca, che sarebbe stato pressoch\u00e9 direttamente mutuato in un nuovo programma economico fascista.\nIl futuro Duce si risolse a considerare Giolitti probabilmente il pi\u00f9 pericoloso dei suoi avversari e perci\u00f2 dedic\u00f2 le sue attenzioni a Luigi Facta, \"figlio\" politico di Giolitti e assai devoto verso il suo mentore, che intendeva sganciare dallo statista per coinvolgerlo in ruoli governativi di massimo prestigio politico insieme con D'Annunzio, nel qual caso di Facta avrebbe potuto essere il merito di una eventuale \"normalizzazione\" dei fascisti; altra ipotesi \u00e8 che fosse stato Facta, nei contatti avuti, a coltivare questa prospettiva, sfumata l'11 ottobre a Gardone in un incontro fra Mussolini e D'Annunzio nel quale il PNF sottoscrisse accordi con una sorta di sindacato dei marittimi (Federazione del Mare, guidata da Giuseppe Giulietti) che il poeta aveva preso sotto tutela, e questo accordo avrebbe legato anche i due esponenti.\nFacta aveva in realt\u00e0 contattato direttamente D'Annunzio e insieme avevano pensato a una marcia su Roma di ex combattenti guidata proprio dal Vate e da tenersi il 4 novembre al fine di prevenire e rendere eventualmente inefficace quella fascista, di cui gi\u00e0 si parlava. Mussolini sacrific\u00f2 il sindacato fascista dei marittimi - che disciolse - in favore del sodalizio preferito dal poeta, rinunci\u00f2 a qualche prebenda per il partito da parte della corporazione degli armatori, e l'accordo Facta-D'Annunzio rest\u00f2 senza seguito.\nNeutralizzato D'Annunzio, Mussolini fu ripreso dall'ansia di paralizzare anche Giolitti e i preparativi per un'azione spettacolare ebbero inizio. Se su un versante pi\u00f9 nitidamente politico si cercava di far vacillare il governo Facta, indebolendolo cos\u00ec da poterne costituire sempre pi\u00f9 lucidamente una valida e \"forte\" alternativa istituzionale, sul piano \"operativo\" la marcia fu preparata in gran segreto fin nei minimi dettagli. Del proposito circolavano gi\u00e0 molte voci che si rincorrevano da e per ogni direzione: d'altra parte, lo statista di Dronero era ben informato della situazione grazie ai suoi contatti personali ed era stato avvicinato dal ministro delle finanze Giovanni Battista Bertone, che anche su incarico di Facta voleva chiedere a Giolitti di tornare a Roma e formare un nuovo ministero che fronteggiasse i fascisti sul campo.\nGiolitti, nell'incontro con Bertone all'Hotel Bologne a Torino il 23 ottobre, anche a proposito di un eventuale intervento della polizia sui fascisti durante la manifestazione di Napoli, rispose \"Ma no, ma no. Vediamo cosa succede, poi se ne parla\". La marcia su Roma ebbe un prodromo: il 2 agosto 1922 i fascisti occupano militarmente Ancona; essi volevano saggiare la reazione del governo e del re, in vista di un successivo tentativo su Roma. Volevano inoltre rendersi conto anche della posizione che avrebbe preso l'esercito di fronte a un'occupazione armata di una citt\u00e0.\nEra stata scelta Ancona perch\u00e9 la citt\u00e0 era nota per la sua avversione alle idee autoritarie; la fama di citt\u00e0 ribelle era stata conquistata dalla citt\u00e0 in seguito alla Settimana rossa del 1914 e alla Rivolta dei Bersaglieri del 1920; se il tentativo di occupazione fosse riuscito in una citt\u00e0 cos\u00ec, nuove imprese sarebbero state considerate pi\u00f9 facili. L'occupazione avvenne senza ostacoli: il capoluogo marchigiano, che due anni prima aveva preso le armi contro il governo, cadde in mano ai fascisti quasi senza resistenza, lasciando tutti sorpresi; il governo e Vittorio Emanuele III tacquero. Perfino in una citt\u00e0 \"calda\" come Ancona l'avvento del fascismo era sentito come ineluttabile e la resistenza era considerata inutile.\nIl 14 ottobre, Mussolini scrisse su un giornale un articolo intitolato \"Esercito e Nazione\", nel quale attaccava Pietro Badoglio per una frase che gli era stata attribuita (l'interessato sment\u00ec all'epoca, ma l'avrebbe invece confermata dopo la caduta del regime fascista) e che suonava pi\u00f9 o meno come \u00abAl primo fuoco, tutto il fascismo croller\u00e0\u00bb. Questo scontro sarebbe poi pesato non poco nei sempre difficili rapporti fra l'ex direttore dell\"'Avanti!\" e il generale. Nel frattempo l'entusiasta e fedelissimo Vilfredo Pareto gli telegrafava sollecitando di accelerare i tempi, \u00abOra, o mai pi\u00f9\u00bb.\nIl 19 ottobre 1922, Domizio Torrigiani, al vertice del Grande Oriente d'Italia, diffonde una circolare nella quale sostiene l'ascesa del fascismo al potere. Ma gi\u00e0 alcune settimane dopo, l'Ordine avrebbe invitato i \"fratelli\" alla difesa dei fondamentali principi della democrazia e a prepararsi all'opposizione.\nSvolgimento.\nI preparativi.\nQuattro giorni prima della marcia, il 24 ottobre, a Napoli si tenne una grande adunata del Partito Nazionale Fascista, raduno di camicie nere che doveva servire da prova generale. In quell'occasione, Mussolini proclam\u00f2 pubblicamente: \"O ci daranno il governo o lo prenderemo calando a Roma\". Durante la sfilata, in via Museo, un mazzo di fiori con un sasso nascosto venne lanciato dalla folla che in massima parte acclamava e lanciava fiori verso il corteo ferendo un fascista; in risposta, un altro fascista dapprima colp\u00ec con un nerbo di bue tra la folla a casaccio e poi spar\u00f2 con una rivoltella.\nQuel giorno Mussolini annunci\u00f2 la nomina dei quadrumviri che avrebbero condotto la marcia: Italo Balbo (uno dei \"ras\" pi\u00f9 famosi), Emilio De Bono (futuro comandante della Milizia), Cesare Maria De Vecchi (un generale non sgradito al Quirinale) e Michele Bianchi (segretario del partito e fedelissimo di Mussolini). Il 26 di quel mese il presidente del consiglio rispose a Mussolini (che aveva radunato a Napoli decine di migliaia di camicie nere e minacciava apertamente di marciare su Roma per occuparne militarmente le Istituzioni) in modo del tutto privo di senso: \u00e8 in queste circostanze che, di fronte a chi gli prospettava il precipitare della situazione, Luigi Facta pronunci\u00f2 la celebre frase con la quale passer\u00e0 alla Storia: \"Nutro fiducia!\".\nL'adunata di Napoli, al campo sportivo dell'Arenaccia, fu organizzata da Aurelio Padovani, uno dei cinque comandanti di zona che vollero la marcia su Roma: Padovani comand\u00f2 la sfilata per le vie cittadine e, al teatro San Carlo, fu lui a presentare Mussolini ai cittadini napoletani. Mussolini tenne due discorsi, uno al teatro San Carlo, diretto al ceto borghese, e uno in piazza Plebiscito ai suoi uomini. Il capo dei fascisti si espresse abilmente evitando di far trasparire segnali di allarme, ma al contempo rassodando i crescenti consensi sia della popolazione sia dei simpatizzanti. La stessa sera, all'Hotel Vesuvio, si riun\u00ec il Consiglio nazionale del partito che stabil\u00ec le direttive di dettaglio per la marcia. La mattina dopo Bianchi avrebbe lanciato ai suoi uomini il segnale convenuto: \u00abInsomma, fascisti, a Napoli piove, che ci state a fare?\u00bb (secondo Montanelli questa frase l'avrebbe detta a Dino Grandi, appena rimpatriato da una missione diplomatica all'estero) mentre Mussolini sarebbe prudentemente andato ad attendere a Milano gli sviluppi successivi.\nIl comportamento tutto sommato ordinato dei fascisti durante la manifestazione, che si concluse sotto il quartier generale di corpo d'armata dell'Esercito con la richiesta di esposizione della bandiera, fece stilare al prefetto Angelo Pesce un telegramma sintetizzante gli eventi, che pervenne a Roma alle 19:30 del 24, in cui si diceva tra l'altro:\nEra quindi il preambolo al passo successivo. Il quadrumvirato avrebbe dichiarato l'assunzione di pieni poteri da Perugia, dove si era installato presso l\"'Hotel Brufani\", e avrebbe assunto i poteri effettivi nella notte tra il 26 e il 27 ottobre. Dino Grandi, di rientro da una missione a Ginevra, era stato nominato capo di stato maggiore del quadrumvirato. Truppe fasciste avrebbero poi dovuto occupare uffici pubblici, stazioni, centrali telegrafiche e telefoniche.\nLe squadre sarebbero confluite a Foligno, Tivoli, Monterotondo e Santa Marinella per poi entrare nella capitale. Si raccolsero - si stima - circa 25-30.000 fascisti, a fronte dei 28.400 soldati a difesa della capitale. Facta era rassicurato dagli avvenimenti e dai discorsi tenuti a Napoli, nonch\u00e9 dal fatto che il raduno si era chiuso senza scontri, violenze e altre degenerazioni. Il 26, per\u00f2, Antonio Salandra (che si era incontrato con Mussolini quando questi andava a Napoli il 23, e che manteneva contatti con De Vecchi, Ciano e Grandi) gli rifer\u00ec che la marcia su Roma stava per partire e che se ne volevano le dimissioni.\nFacta in realt\u00e0 non gli credette; la contrapposizione politica fra Facta e Salandra non rendeva l'ambasciata del secondo cos\u00ec influente sul primo, che si limit\u00f2 a indire un consiglio dei ministri nel quale cerc\u00f2 di riprendersi le deleghe affidate ai ministri, onde poter disporre di \"valori\" negoziabili, con Mussolini o con altri. Del resto, in seno al governo, bruciava la questione della posizione di Vincenzo Riccio, fedelissimo di Salandra, che si trovava in condizione di provocare la crisi di governo. Assenti Giovanni Amendola e Paolino Taddei, gli altri ministri accettarono di presentare a Facta le dimissioni e acconsentirono al loro eventuale avvicendamento con nuovi ministri fascisti.\nIl 27 ottobre.\nIl 27 ottobre Bianchi e De Vecchi vennero a contrasto e il primo mand\u00f2 addirittura una lettera a Mussolini in cui definiva l'altro \"disertore\": la \"colpa\" del De Vecchi sarebbe consistita nel prosieguo - a fianco di Grandi - dei negoziati politici con Salandra, che avrebbe ambito a un incontro diretto col Capo del Fascismo che ripetutamente chiese invano.\nIntanto a Cremona, a Pisa e a Firenze erano gi\u00e0 in azione gli squadristi, che prendevano possesso non pacifico di alcuni edifici pubblici. Alle prime notizie Facta telegraf\u00f2 al re Vittorio Emanuele III a San Rossore invitandolo a rientrare, cosa che il sovrano fece nella serata; andandolo a ricevere alla stazione, il Capo del Governo gli sugger\u00ec di applicare lo stato d'assedio, ma il sovrano non accett\u00f2 (rifer\u00ec Marcello Soleri) rifiutandosi di deliberare, temendo che molti militari, alcuni dei quali dalla parte di Mussolini, non avrebbero eseguito gli ordini.\nLa notte tra il 27 e il 28 il Presidente del Consiglio fu svegliato per essere informato che le colonne fasciste erano partite verso Roma, sui treni che avevano requisito, mentre il re si consultava con i maggiori esponenti del Regio Esercito e della Regia Marina, tra i quali Diaz, Thaon di Revel, Giraldi e Bencivenga, per fare il punto della situazione. Il re chiese ai suoi generali se le forze armate sarebbero state fedeli alla monarchia in caso di stato d'assedio e quelli, per voce di Diaz, risposero che \"l'esercito avrebbe certamente fatto il suo dovere, ma sarebbe stato bene non metterlo alla prova\".\nIl ministro della Guerra Marcello Soleri, che si era fermato a dormire nei locali del proprio ministero, prontamente diede mandato al sottosegretario Aldo Rossini e al deputato Giuseppe Bevione di provvedere alla stesura di un manifesto auspicante \u00abdisarmo di spiriti\u00bb, \u00abdisarmo di azioni\u00bb e contenente un chiaro appello a troncare, \u00absenza indugio, una esasperazione produttrice soltanto di dolori e di rovine\u00bb; inoltre il detto documento doveva chiarire che il Governo intendeva \u00abdifendere lo Stato a qualunque costo e con qualunque mezzo e contro chiunque attentasse alle sue leggi\u00bb, assumendo, se necessario, \u00abogni responsabilit\u00e0 per la inflessibile tutela della sicurezza e dei diritti dello Stato\u00bb. Con questo manifesto, alle due e mezzo circa del mattino Facta part\u00ec per Villa Savoia, ove si trovava il re, il quale, esaminatolo, si disse d'accordo.\nIl documento, pur molto fermo, non conteneva la proclamazione dello stato d'assedio, anche se ne prospettava implicitamente l'eventualit\u00e0. Il sovrano, dunque, dando il proprio consenso a tale manifesto non ritenne di essersi impegnato - come Facta e Soleri invece pensarono - a dar corso allo stato d'assedio. Alle 6 del mattino del giorno 28, si riun\u00ec al Viminale (allora sede della Presidenza del Consiglio) il consiglio dei ministri che decise di proclamare lo stato di assedio: il ministro dell'Interno Taddei stil\u00f2 un proclama sulla falsariga di quello che Luigi Pelloux aveva stilato nel 1898 e il suo capo di Gabinetto Efrem Ferraris lo fece dare immediatamente alle stampe, inviandolo a tutte le prefetture senza attendere, \u00abstante l'urgenza\u00bb, che il re firmasse il relativo decreto.\nVerso le 8 e mezzo, Facta si rec\u00f2 al Quirinale per la ratifica del proclama da parte del re ma, con sorpresa del primo ministro, il sovrano dichiar\u00f2: \"Caro Facta, sono cambiate molte cose da stanotte\". Facta ricord\u00f2 al re che \"tutti i ministri sono stati d'accordo nel diramare il manifesto...\" (dello stato d'assedio), ma il re rispose \"Non tutti, non tutti!\" e \"D'altronde avete fatto male! Il diritto costituzionale prescrive che decisioni del genere non hanno nessun valore senza la firma del sovrano: lei lo sapeva benissimo, Facta!\"; aggiungendo che non era certo della capacit\u00e0 di resistenza degli 8 000 militari presenti a Roma contro i \"100.000 fascisti\" in arrivo e che \"in simili condizioni far scoppiare una guerra civile \u00e8 da sanguinari e da scemi: io credo di non essere n\u00e9 una cosa n\u00e9 l'altra, caro Facta\", o secondo altre fonti:\nSuccessivamente disse \"Io non firmo\", e chiuse a chiave il decreto non firmato in un cassetto. Facta rispose:\nDopo di che si dimise (i dettagli sul colloquio furono narrati nel dopoguerra dalla figlia di Facta). Le ragioni del rifiuto di Vittorio Emanuele III alla proposta dello stato d'assedio non sono state dichiarate dal sovrano e sono ancora oggetto di varie interpretazioni, anche se oltre alle perplessit\u00e0 dei generali circa la fedelt\u00e0 dell'esercito, si \u00e8 vociferato di accordi segreti tra Mussolini e la Corona (ipotesi che per\u00f2 non gode di molto credito); altre voci sospettano che la presenza del filofascista Emanuele Filiberto Duca d'Aosta a Perugia (disobbedendo all'ordine del sovrano di restare a Torino) l'avesse portato a temere una crisi dinastica. Anche altre fonti accreditano Vittorio Emanuele che dichiara a Facta: \"Viene il Duca d'Aosta, volete questo? Volete che io abdichi?\"\nAlle 9 e mezzo un pallido Facta torn\u00f2 al Viminale per annullare lo stato d'assedio e per chiamare il vecchio Giolitti in suo aiuto, ma questi non sarebbe potuto arrivare a soccorrerlo a causa delle linee ferroviarie interrotte dallo stesso Facta a due chilometri dalla capitale; n\u00e9 sarebbe stato in grado di raggiungerlo a piedi, considerata la sua tarda et\u00e0 (aveva infatti festeggiato un giorno prima l'ottantesimo compleanno). Alle 11 e mezzo Facta formalizz\u00f2 le sue dimissioni e il re procedette come d'ordinario con le consultazioni.\nNon di meno il generale Emanuele Pugliese, comandante la Divisione di Roma, autore di un piano di difesa della capitale redatto il 27 settembre 1922 col n. 51 ed eluso senza alcuna risposta dai suoi superiori compreso il generale Soleri ministro della Guerra, il 28 ottobre 1922 alle 10:10 fece occupare la Casa del Fascio di via Avignonesi e fece bloccare treni che trasportavano 7 000 fascisti verso Roma.\nMussolini intanto restava a Milano, dove veniva costantemente informato sulla situazione romana; i dettagli dal Viminale gli venivano da Vincenzo Riccio che, tramite Salandra li faceva arrivare ai notabili fascisti tra i quali si era aggiunto Luigi Federzoni. Quest'ultimo parl\u00f2 a telefono sia con Mussolini sia con il quadrumivirato di stanza a Perugia e, in seguito, si rec\u00f2 a colloquio da Vittorio Emanuele, cercando di agire da mediatore. Mussolini, dal canto suo, sapeva che De Vecchi e Grandi cercavano qualche accordo non coerente con il piano generale, e anche se pi\u00f9 tardi li avrebbe accusati d'aver tradito la rivoluzione (nel 1944 al processo di Verona), al momento non li sconfess\u00f2 pensando che la trattativa avrebbe potuto costituire una buona possibilit\u00e0 di ripiego nel caso in cui le sue squadre si fossero trovate costrette a smobilitare per l'intervento dell'esercito.\nMussolini infatti sapeva bene che i suoi uomini erano s\u00ec una minaccia, ma non credeva alla loro forza militare. Una voce circolata successivamente asseriva che Facta avrebbe in realt\u00e0 disposto per lo stato d'assedio nella serata del 27, ma che il re avrebbe respinto la proposta: la voce era stata diffusa da Federzoni, che diceva di aver chiamato al telefono egli stesso Mussolini, dal Ministero dell'interno, e lasciava supporre che il sovrano l'avesse voluto mettere a parte degli accadimenti romani.\nIl 28 ottobre.\nLa mattina del 28, a Milano, Mussolini riceveva nella sede del \"Popolo d'Italia\" (\"protetta\" da cavalli di frisia e rimpinguata di armi) una delegazione di industriali, fra i quali Camillo Olivetti, che gli chiesero urgentemente di trovare un accordo con Salandra. Nello stesso momento, nella Capitale, quest'ultimo proponeva al re di dare l'incarico di formare il governo a Vittorio Emanuele Orlando, ma De Vecchi inform\u00f2 il sovrano che l'unica persona con cui Mussolini avrebbe potuto raggiungere un'intesa sarebbe stato lo stesso Salandra.\nA Mussolini fu quindi proposto di governare a fianco di Salandra, ma egli rifiut\u00f2. Qualche ora dopo, forse anche tentando una forzatura per convincere il capo dei fascisti, \"Il Giornale d'Italia\" diffuse una edizione straordinaria in cui dava per raggiunto un accordo e per affidato un incarico a Salandra e Mussolini, il quale dopo aver resistito a pressioni di ogni provenienza, compresa una accorata telefonata del generale Arturo Cittadini (su espresso mandato del re), precis\u00f2 telefonicamente a Grandi che ancora insisteva: \u00abNon ho fatto quello che ho fatto per provocare la risurrezione di don Antonio Salandra\u00bb.\nLa mattina seguente, dopo che le bozze dell'articolo scritto da Mussolini durante la notte erano state diffuse, Salandra vi pot\u00e9 leggere che non c'era niente da fare e, dopo un giro di telefonate di ultima conferma, decise di rimettere l'incarico. De Vecchi fu incaricato da Vittorio Emanuele di informare Mussolini che gli avrebbe conferito l'incarico. Il futuro dittatore rispose: \u00abVa bene, va bene, ma lo voglio nero su bianco. Appena ricever\u00f2 il telegramma di Cittadini partir\u00f2\u00bb. Poche ore dopo gli giunse un telegramma del generale Cittadini:\nL'esito.\nMussolini part\u00ec da Milano in vagone letto con il direttissimo n. 17 delle 20:30 del 29 ottobre alla volta di Roma, dove giunse alle 11:30 del 30 ottobre.; il convoglio pat\u00ec un incredibile ritardo dovendo rallentare - e in qualche caso proprio fermarsi - in molte stazioni prese d'assalto da fascisti festanti che accorrevano a salutare il loro capo.\nLa voce secondo cui Mussolini si sia presentato al re dicendogli \u00abMaest\u00e0, vi porto l'Italia di Vittorio Veneto\u00bb sarebbe un falso storico, come testimoniato dallo stesso futuro dittatore alla moglie Rachele; tuttavia il Duce parl\u00f2 per circa un'ora col re, promettendogli di formare entro sera un nuovo governo con personalit\u00e0 non fasciste e con esponenti di aree politiche \"popolari\".\nAlle 19.20 present\u00f2 il governo Mussolini, comprendente soltanto tre fascisti, Alberto De Stefani, Giovanni Giuriati e Aldo Oviglio, di orientamento moderato. Il giorno dopo alle ore 10 i ministri giurarono al Quirinale.\nLe \"Camicie Nere della rivoluzione\" intanto erano accampate intorno alla Capitale e non attendevano che di entrarvi: furono autorizzate a entrarvi solo il giorno 30 e la raggiunsero alla meglio, su mezzi di fortuna. Ma erano pi\u00f9 che raddoppiati: dai circa 30.000 della marcia, erano ora pi\u00f9 di 70.000, cui si aggiunsero i simpatizzanti romani che erano gi\u00e0 sul posto.\nCi furono scontri e incidenti; nel quartiere di San Lorenzo alcuni operai accolsero con colpi d'arma da fuoco la colonna guidata da Giuseppe Bottai e Ulisse Igliori, proveniente da Tivoli. All'alba del giorno dopo, oltre 500 fascisti guidati da Italo Balbo attaccarono di sorpresa il quartiere e lo devastarono. I morti fra gli abitanti furono tredici (tra questi, i responsabili dell'agguato), i feriti oltre duecento, alcuni dei quali, scaraventati gi\u00f9 dalle finestre delle abitazioni, riportarono lesioni permanenti. Agli scontri parteciparono attivamente anche i \" Sempre pronti per la patria e per il re\", la milizia dell'Associazione nazionalista italiana, che in un primo momento erano restati in attesa degli eventi ma, dopo il conferimento dell'incarico di formare il governo a Mussolini, si unirono alle camicie nere.\nInformato dell'accaduto, il Presidente del Consiglio \"in pectore\" diede alle forze dell'ordine immediate disposizioni per la repressione di qualsiasi incidente.\nIl 31 ottobre 1922 venne organizzata una sfilata delle camicie nere all'Altare della Patria e al Quirinale. Lo stesso giorno l'ordine di smobilitazione fu pubblicato sul quotidiano \u00abIl Popolo d'Italia\u00bb.\nPartecipanti.\nL'ultimo sopravvissuto che partecip\u00f2 alla marcia, Vasco Bruttomesso, \u00e8 deceduto nel 2009 all'et\u00e0 di 105 anni.\nRiconoscimenti.\nMedaglia.\nNel 1923 fu istituita una medaglia commemorativa della Marcia su Roma, e alle federazioni provinciale del PNF, fu affidato il compito di compilare un elenco ufficiale delle camicie nere che vi parteciparono. Furono 5 in oro (Mussolini e quadrumviri), 19 in argento (comandanti delle colonne) e in bronzo a tutti i partecipanti.\nBrevetto.\nCon circolare del 20 gennaio 1930 nei ruoli del personale delle amministrazioni statali fu inserita tra le benemerenze anche la partecipazione alla marcia su Roma, riconsciuta tramite presentazione dell'apposito \"brevetto\" rilasciato dal partito. Nel 1933 furono emanate disposizioni al fine \u00abdi emanare norme complementari a favore dei caduti, invalidi e feriti per la causa fascista e di coloro che parteciparono alla Marcia su Roma, nonche' di estendere agli inscritti ai Fasci di combattimento anteriormente al 28 ottobre 1922 i benefici concessi dalle disposizioni vigenti per il personale statale ex-combattente\u00bb.\nEra fascista.\nCon apposita circolare si stabil\u00ec che dal 29 ottobre 1927 \u00abin tutti gli atti delle Amministrazioni dello Stato alla data del calendario civile dovr\u00e0 essere aggiunta quella dell'annuale assunzione al potere del Governo Fascista\u00bb.\nCon telegramma del 28 luglio 1931 Mussolini ordin\u00f2 ai prefetti che \u00abcoll'inizio dell'anno X, tutti i centri urbani dei Comuni devono avere una via non secondaria col nome di Roma\u00bb."}
{"id": "704821", "revid": "767487", "url": "https://it.wikipedia.org/wiki?curid=704821", "title": "Andy Husted", "text": "Husted \u00e8 stato, insieme a Mike Herrera e Yuri Ruley, uno dei tre fondatori del gruppo. Lasci\u00f2 la band per continuare il college nel 1995, e fu sostituito dall'attuale chitarrista Tom Wisniewski; in ogni caso, Husted accompagna ancora oggi gli MxPx nei tour, svolgendo il ruolo di tecnico dell'audio.\n\u00c8 sposato e ha due figli. Vive con la sua famiglia a Bremerton."}
{"id": "704825", "revid": "287204", "url": "https://it.wikipedia.org/wiki?curid=704825", "title": "Hit (album)", "text": "Hit \u00e8 la seconda raccolta di successi del musicista inglese Peter Gabriel. Complessivamente costituisce il quattordicesimo album della sua carriera solista.\nIl disco ha raggiunto la posizione #29 nelle classifiche inglesi, e la posizione #100 in quelle americane. \"Hit\" \u00e8 un doppio album: il primo chiamato \"Hit\" (\"successi\") contiene le sue canzoni pi\u00f9 famose e commerciali; il secondo disco, \"Miss\" (\"mancati\") contiene invece i pezzi meno popolari sebbene acclamati in gran parte dalla critica.\nTracce.\nTutte le canzoni sono state scritte da Peter Gabriel, eccetto dove indicato diversamente.\nDisco 1\nDisco 2 (edizione europea e giapponese)\nDisco 2 (edizione americana)\nQuesta edizione si riconosce oltre che dalle scritte in lingua tedesca, da un bollino adesivo di colore rosso, che avverte della presenza di brani cantati in tedesco."}
{"id": "704832", "revid": "327773", "url": "https://it.wikipedia.org/wiki?curid=704832", "title": "Ione (mitologia)", "text": "Ione () \u00e8 un personaggio della mitologia greca, figlio di Suto e di Creusa, \u00e8 fratello di Acheo ed \u00e8 padre di Bura (avuta dalla moglie Elice, figlia di Selino).\nEuripide, nella tragedia \"Ione\", scrive che Ione \u00e8 figlio di Creusa e di Apollo che poi, sotto forma di oracolo disse a Suto che la prima persona che avesse incontrato uscendo dal santuario di Delfi sarebbe stato suo figlio.\nMitologia.\nIone \u00e8 considerato l'eponimo della stirpe degli Ioni (i primi elleni ad invadere l'antica Grecia, considerati per\u00f2 elleni di seconda generazione poich\u00e9 fecero proprio il pantheon religioso dei pelasgi).\nSelino, il re di Egialo (in Acaia), per evitare una guerra offr\u00ec a Ione la mano di sua figlia Elice e quando Selino mor\u00ec, Ione ne divenne il successore fondando la citt\u00e0 di Elice, nome che prese da sua moglie.\nDurante la guerra tra Eleusi ed Ateniesi, Ione intervenne a favore di Atene (che vinse), ma rimase ucciso e fu sepolto in Attica.\nSua figlia Boura \u00e8 considerata l'eponima della citt\u00e0 di \"Boura\" che sorgeva nei pressi dell'attuale Patrasso.\nI suoi discendenti furono in seguito cacciati dagli Achei (i discendenti del fratello Acheo)."}
{"id": "704834", "revid": "1745361", "url": "https://it.wikipedia.org/wiki?curid=704834", "title": "Egitto (mitologia)", "text": "Egitto () \u00e8 un personaggio della mitologia greca e fu l'eponimo e re della zona nordafricana la cui cultura si svilupp\u00f2 in simbiosi con quella greca e che oggi viene identificata con lo stato d'Egitto.\nGenealogia.\nFiglio di Belo e della ninfa naiade Anchinoe, ebbe cinquanta figli (detti Egittidi) da donne diverse come Argyphia, Caliadne, Gorgo ed Hephaestine.\nMitologia.\nFratello di Danao, ebbe dal padre il regno dell'Arabia mentre al fratello spett\u00f2 la Libia. Cos\u00ec visse in Arabia e soggiog\u00f2 in seguito la terra dei Melampodi che prese in seguito il nome di Egitto.\nDopo le dispute con Danao, Egitto ordin\u00f2 ai suoi figli di partire per Argo e di chiedere al fratello Danao di pacificare le loro dispute.\nLa sua tomba si trovava a Patrae.\nSuo figlio Linceo divenne re di Argo dopo essere succeduto a Danao."}
{"id": "704836", "revid": "1504506", "url": "https://it.wikipedia.org/wiki?curid=704836", "title": "Teti (titanide)", "text": "Teti () o Tetide \u00e8 un personaggio della mitologia greca, una titanide figlia di Urano (il cielo) e di Gea (la terra).\nGenealogia.\nTeti fu sia sorella che moglie di Oceano e da lui ebbe le Oceanine, e i Potamoi ed anche i Nefelai ovvero le ninfe delle nuvole e della pioggia ed era considerata la madre dei principali fiumi del mondo allora conosciuto dai Greci, come il Nilo, l'Alfeo e il Meandro, oltre che di tremila figlie dette Oceanine, fra le quali si ricorda Stige.\nMitologia.\nAnche se ha un ruolo centrale nei miti riguardanti la creazione ed alcuni inni sono a lei dedicati, Teti non ha praticamente nessun ruolo nei testi letterari greci o nella religione greca e nemmeno nei suoi culti. A tal proposito Walter Burkert afferma che Teti non \u00e8 in alcun modo una figura attiva nella mitologia greca..\nAlcuni dei pochi miti in cui si fa menzione di Teti, sono quelli relativi alla grande dea Era. Questa divinit\u00e0 infatti, mentre era ancora una fanciulla ed infuriava la guerra tra i Titani e gli Olimpi, si rifugi\u00f2 all'estremo del mondo, presso Oceano e Teti e venne da loro amorevolmente allevata come una figlia adottiva. In seguito, come rileva anche il capitolo XIV dell\"'Iliade\", Teti \u00e8 presente nel mito in cui Era, per ingannare Zeus e renderlo geloso, afferma di volersene andare lontano da lui, per i suoi continui tradimenti e tornare da Oceano (l'\"origine degli dei\") e da Teti \"la madre\".\nIn un'altra occasione Teti aiut\u00f2 la dea Era a prendersi una rivincita sul marito Zeus, che aveva partorito Atena dalla testa; Teti forn\u00ec ad Era un'alga, che una volta inghiottita, le permise di partorire Efesto per partenogenesi.\nIndicativo del potere di Tetide \u00e8 ci\u00f2 che compie nel mito relativo ad Era, che le chieda di fare qualcosa, perch\u00e9 dispiaciuta del fatto che Zeus abbia posto Callisto ed Arcade in cielo come costellazioni (come Orsa Maggiore e Orsa Minore). Perci\u00f2, per fare un favore alla sua amata figlioccia, Tetide proibisce a queste costellazioni di riuscire mai a tramontare (infatti sono costellazioni circumpolari, cio\u00e8 ruotano perennemente attorno al Polo Nord, senza mai trovare riposo sotto l'orizzonte).\nEtimologia.\nB\u00fcrkert vede nel nome Teti una trasformazione dell'accadico \"tiamtu\" o \"t\u00e2mtu\", \"il mare\", che \u00e8 riconoscibile in Ti\u0101mat, la dea babilonese delle acque salate. Robert Graves invece interpreta come origine del nome il termine in greco antico \"t\u00eetthe\" () \"prendersi cura\" \nUna delle poche rappresentazioni di Teti, identificata in modo sicuro grazie a un'iscrizione, \u00e8 il Tardo Antico (IV secolo) mosaico dal pavimento di un edificio termale ad Antiochia, ora conservato a Dumbarton Oaks (Washington D.C.).\nTeti viene talvolta confusa con un'altra dea marina, la nereide Teti, moglie di Peleo e madre di Achille. In greco, tuttavia, i due nomi non sono affatto omofoni: il nome della titanide \u00e8 , mentre quello della Nereide , che nella traslitterazione italiana vengono a confondersi.\nUso moderno del nome.\nTeti, il satellite del pianeta Saturno e Tetide, l'oceano preistorico omonimo, sono stati cos\u00ec denominati ispirandosi a questa divinit\u00e0."}
{"id": "704838", "revid": "697352", "url": "https://it.wikipedia.org/wiki?curid=704838", "title": "Beautiful (disambigua)", "text": ""}
{"id": "704840", "revid": "1745361", "url": "https://it.wikipedia.org/wiki?curid=704840", "title": "Cranao", "text": "Cranao () \u00e8 un personaggio della mitologia greca, successe a Cecrope divenendo il secondo mitologico re di Atene.\nCranao era un autoctono \"figlio del suolo\" e spos\u00f2 Pedias che era figlia di Mynes e proveniva dalla Laconia. Fu padre di Cranae, Menaechme ed Attide, quest'ultima mor\u00ec giovane e Cranao diede il suo nome all'Attica. \nSecondo Esichio di Alessandria Cranao fu anche il padre di Raros (\u1fec\u1fb6\u03c1\u03bf\u03c2) e risulta che Anfizione abbia sposato una delle sue figlie.\nMitologia.\nDurante il suo regno (1506-1497 a.C. circa) dovrebbe essere avvenuto il Diluvio universale citato da Deucalione e secondo alcune fonti lo stesso Deucalione fugg\u00ec da Licorea ad Atene con i figli Elleno ed Anfizione. Deucalione mor\u00ec poco dopo e si pensa che sia stato sepolto vicino ad Atene.\nCranao fu deposto da Anfizione che regn\u00f2 al suo posto divenendo il terzo re."}
{"id": "704841", "revid": "124941547", "url": "https://it.wikipedia.org/wiki?curid=704841", "title": "Sagaing", "text": "Sagaing (in Birmano \u1005\u1005\u1039\u200c\u1000\u102f\u102d\u1004\u1039\u200c\u1038\u1019\u1039\u101b\u102f\u102d\u1037) \u00e8 la citt\u00e0 principale e il capoluogo della divisione di Sagaing, in Birmania. Si trova sul fiume Irrawaddy, a a sud-ovest di Mandalay, sulla sponda opposta del fiume. Conta circa 307.194 abitanti.\nSagaing \u00e8 un centro religioso e monastico, con un gran numero di abbazie e pagode buddiste. Fu capitale della Birmania per un piccolo periodo di tempo, dal 1760 al 1764 e il motivo per cui perse il titolo fu una serie di attacchi (successivamente falliti) da parte della dinastia Qing della Cina."}
{"id": "704842", "revid": "1372005", "url": "https://it.wikipedia.org/wiki?curid=704842", "title": "Carl Flesch", "text": "Biografia.\nStudi\u00f2 al Conservatorio di Vienna con Grun e a quello di Parigi con Sauzay e Marsik.\nNel 1895 esord\u00ec in concerto a Vienna; dal 1897 al 1902 insegn\u00f2 al Conservatorio di Bucarest, dove fu anche titolare di un quartetto d'archi. Nel 1903 si trasfer\u00ec ad Amsterdam, insegnandovi in Conservatorio fino al 1908. Negli anni seguenti si stabil\u00ec a Berlino, affiancando all'attivit\u00e0 di insegnante quella di concertista.\nTitolare di un corso di perfezionamento alla Hochschule di Berlino (1921-23), si rec\u00f2 nel 1923 a Filadelfia insegnando fino al 1928 nel Curtis Institute. Torn\u00f2 nuovamente in Europa con diverse tourn\u00e9e anche in Italia (si ricorda un annuncio di un suo concerto a Napoli, alle tre pomeridiane, presso uno dei circoli culturali della citt\u00e0). Lavor\u00f2 in Austria e Germania svolgendo corsi a Baden-Baden (1926-34) ed a Berlino (1928) dove insegn\u00f2 alla Scuola Superiore di Musica dal '28 al '34. Fu ancora ad Amsterdam ed infine dal 1943 al '44 a Lucerna. Tra i suoi allievi: Max Rostal, Stefan Frenkel, Szymon Goldberg, Ida Haendel, Ginette Neveu, Tibor Varga, Henryk Szeryng, Corrado Romano e Ivry Gitlis.\nFu autore di varie opere didattiche \n\"L'arte del Violino\" 1928, \n\"Il Problema del Suono sul Violino\" 1931,\n\"Alta Scuola di Diteggiatura violinistica \" 1943\n\"Urstudien\""}
{"id": "704845", "revid": "287204", "url": "https://it.wikipedia.org/wiki?curid=704845", "title": "Giuseppe Giordani", "text": "Biografia e opere.\nFiglio di Domenico Giordani e Anna Maria Tosato, studi\u00f2 da giovane al Conservatorio di Santa Maria di Loreto sotto l'insegnamento di Gennaro Manna, Antonio Sacchini, Pietro Antonio Gallo e Fedele Fenaroli; tra i suoi compagni di studi ebbe Domenico Cimarosa e Nicola Antonio Zingarelli. Nel 1774 fu nominato maestro soprannumerario della cappella del Duomo di Napoli (la celebre Cappella del Tesoro di San Gennaro) in sostituzione di Manna. In questo periodo, oltre alla composizione di musica sacra, si occup\u00f2 anche dell'attivit\u00e0 didattica.\nIl 25 maggio 1779 spos\u00f2 la cantante Emanuela Cosmi e nell'autunno dello stesso anno debutt\u00f2 come operista con il dramma \"L'Epponina\", con il quale inaugur\u00f2 il Teatro della Palla a Corda di Firenze. Da quest'anno al 1796 scrisse ben 40 lavori, tra i quali opere serie, opere buffe e oratori. Nel 1780 entr\u00f2 all\"'Accademia Filarmonica di Modena\" e successivamente anche in quella di Parma. Nel 1787 al teatro San Carlo di Napoli diede \"La distruzione di Gerusalemme\" (libretto di Carlo Sernicola), che fu in assoluto il primo dramma sacro ad essere rappresentato in un teatro: questo lavoro riscosse molto successo tant'\u00e8 che venne ricordato anche dal famoso scrittore tedesco Johann Wolfgang von Goethe, presente alla rappresentazione, nel suo saggio Italienische Reise, L'anno successivo inaugur\u00f2 il Teatro Comunale di Faenza con il suo \"Cajo Ostilio\".\nIl 14 febbraio 1789, dopo il successo ottenuto dalla messa in scena de \"La disfatta di Dario\" con Giacomo David al Teatro alla Scala di Milano, ricevette il posto di maestro di cappella della Cattedrale di Fermo; il 4 agosto affianc\u00f2 pure quello di organista e il 4 novembre 1791 occup\u00f2 le stesse due posizioni anche per la Chiesa di Santo Spirito. Con la rappresentazione de \"La morte di Abele\" e de \"La distruzione di Gerusalemme\" inaugur\u00f2 il Teatro dell'Aquila di Fermo. Nella sua \"Ines de Castro\", data a Venezia nel 1793 con Giacomo David, Gaspare Pacchierotti e Brigida Banti al Teatro La Fenice, si denotano gi\u00e0 i canoni tipici delle opere serie del tardo Settecento, caratterizzate dalla presenza di unit\u00e0 sceniche pi\u00f9 articolate e complesse ed introduzioni di passaggi corali. Trascorse i suoi ultimi anni nelle Marche dedicandosi principalmente alla composizione di musica sacra e oratori.\nAl suo tempo Giordani godette di un'elevata reputazione: i suoi lavori erano allestiti non solo nei teatri italiani, ma anche a Lisbona, Dresda e Madrid."}
{"id": "704846", "revid": "1745361", "url": "https://it.wikipedia.org/wiki?curid=704846", "title": "Ismene", "text": "Ismene ( , \"Ism\u1e15n\u0113\") \u00e8 una figura della mitologia greca, figlia di Edipo e di Giocasta.Sofocle la introdusse nell'Antigone, nell'Edipo a Colono e, come personaggio muto, nell'Edipo re.\nStoria.\nNella \"Antigone\" Ismene \u00e8 dipinta come l'opposto, mite e rassegnata, della forte e combattiva sorella, Antigone: in tal modo, Ismene si configura come \"vox media\", che in Sofocle ha sempre lo scopo di mettere in risalto le gesta e gli incrollabili propositi dell'eroe. Quando Antigone sar\u00e0 condannata a morte, allora Ismene si dir\u00e0 pronta a morire con lei; ma sar\u00e0 troppo tardi e, anzi, Antigone rifiuter\u00e0 con violenza il suo sacrificio.\nIl poeta lirico \"Mimnermo\" raccontava che Ismene fosse stata uccisa, per\u00f2, durante la guerra dei Sette, da Tideo: in realt\u00e0, nessun altro autore menziona questa versione del mito, ma la scena \u00e8 rappresentata su un vaso corinzio del VI secolo a.C., ora conservato al Museo del Louvre."}
{"id": "704848", "revid": "124066981", "url": "https://it.wikipedia.org/wiki?curid=704848", "title": "Glauco (figlio di Ippoloco)", "text": "Glauco \u00e8 una figura della mitologia greca, nipote di Bellerofonte.\nFu uno degli eroi della guerra di Troia. Nell\"Iliade\" di Omero \u00e8 descritto a capo dei guerrieri di Licia (alleata di Troia) con Sarpedonte, di cui era cugino: Glauco era infatti figlio dell'ultimogenito di Bellerofonte, Ippoloco. Egli viene descritto come giovane eroe valoroso e d'animo nobile, e attaccatissimo al cugino, nonostante la grande differenza di et\u00e0 (Sarpedonte era molto avanti negli anni quando part\u00ec per Troia).\nMito.\nImprese in guerra.\nCome \u00e8 detto nell\"Iliade\", Glauco in guerra si ritrov\u00f2 faccia a faccia con Diomede ma, scoperto un antico legame di ospitalit\u00e0, entrambi rifiutarono di battersi e si scambiarono dei doni: Glauco offr\u00ec a Diomede la sua armatura d'oro del valore di cento buoi ricevendo in cambio quella in bronzo di Diomede - meno preziosa ma pi\u00f9 efficace in battaglia - che valeva nove buoi.\nL'episodio omerico di Glauco e Diomede, assieme a quello di Achille e Priamo, \u00e8 uno dei pi\u00f9 importanti per comprendere il concetto di ospitalit\u00e0 (\"filoxenia\") presso gli antichi Greci.\nAlla morte del cugino Sarpedonte, Glauco volle vendicarlo e incit\u00f2 i capi troiani alla battaglia. Nel combattimento uccise un nemico: Baticle, figlio di Calcone, e abitante dell'Ellade. \nQuando Patroclo venne ucciso da Ettore, combatt\u00e9 per la sua salma e insegu\u00ec Menelao e Aiace che tentavano di mettere in salvo il morto, compiendo grande strage con Ettore e Enea.\nLa morte.\nSecondo diverse fonti, quando Achille cadde in battaglia, trafitto mortalmente da una freccia scagliata da Paride, Glauco cerc\u00f2 di impossessarsi del suo cadavere per spogliarlo delle armi. Sperando di uccidere Qualche nemico, egli scagli\u00f2 la lancia contro Aiace Telamonio, il quale proteggeva il corpo di Achille, ma essa riusc\u00ec solo a scalfire lo scudo, senza che gli penetrasse nella pelle.\nAiace, alla vista del nemico, lo rimbrott\u00f2 con dure parole. Infine gli scagli\u00f2 addosso una lancia e lo uccise nel bel mezzo della mischia.\nNel sesto libro dell\"'Eneide\", Enea, sceso vivo agli inferi con l'aiuto della Sibilla, vi incontra le anime di alcuni troiani e loro alleati caduti in battaglia, e tra questi c'\u00e8 anche Glauco.\nDa Glauco prende il nome l'asteroide 1870 Glaukos. "}
{"id": "704849", "revid": "599013", "url": "https://it.wikipedia.org/wiki?curid=704849", "title": "Acido urico", "text": "L'acido urico \u00e8 una molecola organica di origine naturale. Si forma nei tetrapodi (i vertebrati terrestri) come sottoprodotto nel metabolismo delle purine. Appartiene al gruppo delle ossipurine ed \u00e8 formato da un anello pirimidinico (\u03b1) condensato con un anello imidazolico (\u03b2).\nLa sua concentrazione plasmatica \u00e8 definita uricemia e, nell'essere umano, \u00e8 compresa normalmente tra 2,5 e 6,0\u00a0mg/dL nel sesso maschile e tra 1,5 e 5,5\u00a0mg/dL nel sesso femminile. Il limite di 7,0\u00a0mg/dL \u00e8 importante, perch\u00e9 a tale concentrazione avviene la saturazione e diviene possibile la precipitazione di cristalli tipica della gotta. In caso di valori superiori si parla di iperuricemia; in caso di livelli inferiori di ipouricemia.\nStoria.\nFu scoperto nel 1773 da Carl Wilhelm Scheele e Torbern Bergman nell'urina e nei calcoli della vescica. Oggi l'acido urico \u00e8 sintetizzato a partire dall'ipoxantina per mezzo dell'enzima xantina-ossidasi.\nBiochimica e patologia.\nNel corpo umano l'acido urico \u00e8 formato come prodotto del metabolismo delle purine, e in condizioni fisiologiche viene eliminato dal rene nelle urine. Se vi \u00e8 iperuricemia, con una concentrazione di almeno 0,1\u00a0g/L di acido urico nel sangue, esso pu\u00f2 precipitare e accumularsi nelle articolazioni e nel tessuto connettivo, causando la patologia nota col nome di gotta.\nI livelli urinari (uricuria) possono crescere in caso di aumentato metabolismo delle purine, come nel caso della distrofia muscolare, o nelle condizioni di esaltata lisi cellulare come i tumori e i postumi di un intenso regime di chemioterapia.\nIn caso per esempio di leucemie trattate con dosi d'attacco di antineoplastici, infatti, si pu\u00f2 avere una iniziale lisi di cellule maligne e quindi degradazione di acidi nucleici, dal cui catabolismo possono derivare cospicue quantit\u00e0 di acido urico. Se la lisi cellulare \u00e8 massiccia, si pu\u00f2 avere deposizione di cristalli di urato a livello renale, e quindi comparsa di insufficienza renale acuta. Una buona prevenzione del fenomeno si ha con un'abbondante idratazione del paziente sotto terapia.\nNell'ultimo decennio si sono contrapposte due verit\u00e0 biochimiche sull'acido urico, che rendono difficile il maneggiamento \"teoretico\" della sua utilit\u00e0.\nInnanzitutto, \u00e8 dimostrato che dosi fisiologiche di acido urico (come quelle trovate nel plasma) possono fungere da antiossidanti dirette, soprattutto verso i radicali idrossile e \"perossi-nitrito\", prodotti durante le infiammazioni.\nDall'altro lato, \u00e8 pure vero che quando le concentrazioni corporee di acido urico sono cronicamente elevate, queste possono innescare uno stato pro-infiammatorio dell'endotelio vascolare, con elaborazione di citochine da parte dei granulociti neutrofili, ipertensione e refrattariet\u00e0 parziale agli effetti metabolici dell'insulina. Quest'ultima condizione \u00e8 meglio nota come insulinoresistenza ed \u00e8 una complicanza comune dei pazienti diabetici che hanno uno squilibrio metabolico o uno stress ossidativo pronunciati.\n\u00c8 anche dimostrato che il consumo di fruttosio come \"sostitutivo dello zucchero comune\" nei pazienti diabetici, pu\u00f2 far salire i livelli di acido urico molto pi\u00f9 velocemente di quest'ultimo.\nI ricercatori hanno infatti evidenziato che il fruttosio viene metabolizzato a derivati fosforilati molto pi\u00f9 efficientemente del glucosio. Questo porta alla deplezione rapida di composti fosfati ad alta energia (soprattutto ATP) dentro le cellule. Una volta che l'ATP \u00e8 stato degradato ad ADP, AMP e infine adenosina, quest'ultima va incontro a ossidazione fino a generare acido urico. Suoi livelli eccessivi, poi, contribuirebbero allo sviluppo di una \"sindrome metabolica\" e a un cattivo compenso dello stato diabetico."}
{"id": "704850", "revid": "15756", "url": "https://it.wikipedia.org/wiki?curid=704850", "title": "Ein Deutsches Album", "text": "Ein Deutsches Album, pubblicato nel luglio 1980, \u00e8 la versione in lingua tedesca del terzo album di Peter Gabriel, chiamato semplicemente Peter Gabriel (noto anche come \"III\" o \"Melt\").\nQuesto disco venne distribuito in Germania due mesi dopo l'uscita dell'album originale in inglese. Al pubblico tedesco era per\u00f2 stato gi\u00e0 dato un assaggio dell'album con la pubblicazione di un singolo contenente le versioni in tedesco di \"Games Without Frontiers\" e \"Here Comes the Flood\".\nOvviamente la differenza rispetto alla versione inglese \u00e8 semplicemente che Gabriel registr\u00f2 nuovamente gli accompagnamenti vocali in tedesco, sopra le basi ritmiche e i cori gi\u00e0 registrati. Tra i due album quindi non c'\u00e8 nessuna differenza musicale, solo linguistica. Due anni dopo questa pubblicazione, Gabriel avrebbe distribuito il suo secondo album in tedesco (\"Deutsches Album\", 1982), questa volta con delle differenze sostanziali rispetto all'edizione in lingua inglese.\nLista tracce.\nTutte le canzoni sono state scritte da Peter Gabriel."}
{"id": "704851", "revid": "1728", "url": "https://it.wikipedia.org/wiki?curid=704851", "title": "Trachy", "text": ""}
{"id": "704852", "revid": "547034", "url": "https://it.wikipedia.org/wiki?curid=704852", "title": "Pontificia universit\u00e0 &quot;San Tommaso d'Aquino&quot;", "text": "La Pontificia Universit\u00e0 \"San Tommaso d'Aquino\" (PUST), nota anche come Angelicum in onore del suo patrono Tommaso d'Aquino, \u00e8 l'istituto di insegnamento e ricerca dell'Ordine dei domenicani a Roma, ed una delle principali universit\u00e0 pontificie del mondo. L'\"Angelicum\" dipende direttamente dal papa per il suo mandato e ha lo status di universit\u00e0 pontificia. \nL'\"Angelicum\" \u00e8 amministrato dall'Ordine dei predicatori; la Costituzione apostolica \"Sapientia Christiana\" ne chiarifica i parametri dell'autorit\u00e0 della Chiesa e della libert\u00e0 accademica. \nStoria.\nOrigini medievali: 1222 - \"Studium conventuale\" a Santa Sabina.\nL'\"Angelicum\" affonda le sue radici nella fondazione del primo \"studium\" conventuale domenicano a Roma presso il convento di Santa Sabina nell'anno 1222, dove \"gli studi sacri fiorivano\".\nL'Ordine dei frati predicatori fu approvato nel dicembre del 1216 e nel gennaio del 1217 da papa Onorio III nelle bolle \"Religiosam vitam\" e \"Nos attendentes\". Il 21 gennaio 1217 papa Onorio con la bulla \"Gratiarum omnium\" riconobbe i seguaci di san Domenico come un ordine dedito allo studio ed autorizz\u00f2 una prima facolt\u00e0 riservata alle autorit\u00e0 episcopali locali. Entro un anno san Domenico aveva gi\u00e0 mandato sei dei suoi seguaci a studiare alla scuola presso la Cattedrale di Tolosa. Il 15 agosto 1217 sette domenicani partirono per Parigi, la grande citt\u00e0 universitaria del periodo, per fondare un centro di studio. Il convento di San Giacomo divenne il primo \"studium generale\" dell'Ordine. San Domenico stabil\u00ec fondazioni simili in altre grandi citt\u00e0 del mondo: a Bologna nel 1218, a Palencia nella Spagna nel 1219, a Montpellier nella Francia nel 1220 e ad Oxford nell'Inghilterra prima della sua morte nel 1221.\nAlla fine del 1219 Onorio III invit\u00f2 san Domenico e i suoi seguaci a dimorare sull'Aventino presso l'antica chiesa romana di Santa Sabina. Prima di quel tempo i frati non avevano dimora permanente a Roma, ma restavano temporaneamente al convento di San Sisto Vecchio. I frati si trasferirono all'inizio del 1220. Poco dopo, il primo capitolo generale dell'ordine, che si tenne a Bologna il 20 maggio 1220, comand\u00f2 che ogni convento domenicano nuovo doveva mantenere il proprio \"studium\", avviando cos\u00ec la venerabile tradizione domenicana di fondazioni scolastiche. La fondazione ufficiale del convento domenicano a Santa Sabina e del suo \"studium conventuale\", il primo \"studium\" domenicano a Roma, avvennero con il trasferimento legale della propriet\u00e0 da Onorio III all'Ordine il 5 giugno 1222.\nAl capitolo generale di Valenciennes nel 1259 Alberto Magno e Tommaso d'Aquino presero parte nel programmare il sistema di studi per novizi e lettori che doveva durare otto anni: due anni di filosofia, due di teologia fondamentale, storia ecclesiastica e diritto canonico, e quattro anni di teologia. Gli studenti che dimostravano capacit\u00e0 particolari erano mandati ad uno \"studium generale,\" diventando \"lector\", \"magister studentium\", \"baccalaureus\" e \"magister theologiae\".\n1265 - \"Studium provinciale\".\nNel 1265 lo \"studium\" fu guidato da san Tommaso d'Aquino secondo il mandato del Capitolo di Agnani: \"Fr. Thome de Aquino iniungimus in remissionem peccatorum quod teneat studium Rome, et volumus quod fratribus qui stant secum ad studendum provideatur in necessariis vestimentis a conventibus de quorum predicatione traxerunt originem. Si autem illi studentes inventi fuerint negligentes in studio, damus potestatem fr. Thome quod ad conventus suos possit eos remittere\" (\"Acta Capitulorum Provincialium, Provinciae Romanae Ordinis Praedicatorum\", 1265, n. 12).\nLe cronache delle chiese di San Domenico a Perugia e di San Domenico ad Orvieto attestano che lo \"studium\" di Santa Sabina ebbe il ruolo particolare di supplire dai suoi membri teologi per la curia papale dell'epoca.\nCon la partenza dell'Aquinate per Parigi nel 1268 ed il passare del tempo, le attivit\u00e0 pedagogiche dello \"studium provinciale\" a Santa Sabina furono divise tra due sedi. Un convento nuovo dell'Ordine Santa Maria sopra Minerva, che ebbe un inizio modesto attorno al 1255 come comunit\u00e0 di religiose converse, ma si svilupp\u00f2 rapidamente di grandezza ed importanza dopo la sua progressiva trasformazione in convento di frati domenicani tra il 1265 ed il 1275. Nel 1288 il componente teologico del \"curriculum\" provinciale fu trasferito dallo \"studium provinciale\" del convento di Santa Sabina allo \"studium conventuale\" di Santa Maria sopra Minerva, il quale fu designato \"studium particularis theologiae\".\nSeguendo il \"curriculum\" di studi imposto dal capitolo generale del 1291, lo \"studium\" di Santa Sabina fu ridesignato come uno dei tre \"studia novae logicae\" specializzati nella \"logica nova\", i testi aristotelici che entrarono nell'Occidente soltanto nella seconda met\u00e0 del XIII secolo (i \"Topici\", le \"Refutazioni sofistiche\" ed i \"Primi e secondi analitici\"). Questa materia costituiva un passo avanti rispetto alla \"logica antiqua\", che trattava l\"'Isagoge di Porfirio,\" le \"Divisioni\" ed i \"Topici\" di Boezio, e le \"Categorie\" e \"Sull'interpretazione\" di Aristotele, insieme alle \"Summule logicales\" di Pietro di Spagna.\nNel 1305 lo \"studium\" al convento di Santa Maria sopra Minerva fu ridesignato come uno dei quattro \"studia naturarum\" della provincia romana dell'Ordine.\n1426 - \"Studium Generale\".\nNel 1304 il capitolo generale dispose che ogni provincia dell'Ordine dovesse istituire uno \"studium generale\" per rispondere alla crescita dell'Ordine. Lo \"studium\" a Santa Maria sopra Minerva assolse questa funzione per la provincia romana dal 1426 al 1539 e, successivamente, a partire dal 1694.\nNel 1507, Antonio Caramanico fu nominato maestro reggente dello \"studium generale\" a Santa Maria sopra Minerva. Il 12 maggio 1512 gli succedette Gaspare da Perugia, prescelto dal maestro dell'Ordine dei Predicatori Tommaso De Vio.\nStoria moderna: 1577 - \"Collegium Divi Thomae\".\nNel Cinquecento lo \"studium\" a Santa Maria sopra Minerva sub\u00ec nuove modifiche: nel 1577 monsignor Juan Solano trasform\u00f2 lo \"studium\" di Santa Maria sopra Minerva nel \"Collegium Divi Thomae\", seguendo il modello del Collegio di San Gregorio di Valladolid in Spagna. Nelle intenzioni del Solano, i reggenti del collegio di San Tommaso dovevano appartenere o alla provincia di Roma o a quella di Spagna. Il modello del Collegio di San Gregorio prescriveva un numero fisso di studenti domenicani che erano ammessi in base al merito intellettuale, governati da un rettore eletto, e che potevano dedicarsi esclusivamente allo studio in virt\u00f9 di numerose dispense da altri doveri. Al capitolo generale di Roma nel 1694, p. Antonio Cloche dichiar\u00f2 che il Collegio costituiva lo \"studium generale\" della provincia romana.\nIl 26 maggio 1727, papa Benedetto XIII concesse agli studi maggiori dell'ordine domenicano, fra i quali era anche il Collegio di San Tommaso, il diritto di conferire i gradi accademici in Teologia agli studenti esterni. Aprendosi agli studenti non-domenicani, il collegio divenne un centro internazionale di specializzazione tomistica. Grazie al cardinale Girolamo Casanate il Collegio di San Tommaso fu arricchito con la fondazione della Biblioteca Casanatense, centro di studi filosofico-teologici a Roma.\nFra il 1797 e il 1814, durante l'occupazione francese di Roma, il collegio sub\u00ec un progressivo declino che lo condusse sul punto di chiudere nell'ultimo quinquennio.\nDopo essere rientrato in possesso del convento di Santa Maria sopra Minerva nel 1815, l'Ordine venne nuovamente espropriato dei suoi beni nel 1871 da parte del governo italiano. Nel 1873 il \"Collegium Divi Thom\u00e6 de Urbe\" dovette lasciare la Minerva, e le attivit\u00e0 didattiche delle facolt\u00e0 del collegio continuarono a svolgersi in diversi luoghi della citt\u00e0, fino al definitivo trasferimento nella nuova sede. L'istituto fu temporaneamente ospitato presso il Collegio Francese di Roma, fino all'ottenimento di una casa vicino alla Minerva. Dopo la pubblicazione dell'enciclica \"Aeterni Patris\" nel 1879, il Collegio visse una nuova stagione di sviluppo, che indusse papa Leone XIII a fondare la Facolt\u00e0 di Filosofia nel 1882 e quella di Diritto canonico nel 1896. \nI capitoli generali del 1895 e del 1901 chiesero un'ulteriore espansione del Collegio di San Tommaso per rispondere alla domanda internazionale di formazione intellettuale nell'ambito della tradizione tomista. Il capitolo del 1904 tenutosi a Viterbo diede a Giacinto Maria Cormier, il nuovo Maestro Generale dei Domenicani, il compito di trasformare il collegio in uno \"studium generalissimum\" per l'intero ordine.\n1906 - \"Pontificium Collegium Divi Thomae de Urbe\".\nGrazie agli interventi di Cormier, il Collegio di San Tommaso ricevette da papa Pio X il titolo di \"Pontificium\", oltre all'equiparazione delle lauree da esso conferite con quelle di tutte le universit\u00e0 cattoliche del mondo. Con una Lettera apostolica dell'8 novembre ed un autografo del papa del 17 novembre 1908, fu eretto il nuovo Pontificio Collegio \"Angelicum\" al posto del Collegio di San Tommaso nella sua nuova sede situata in via San Vitale.\nIl rettorato di Alberto Lepidi Chioti e quelli di Tommaso Maria Zigliara e Sadoc Szab\u00f3 avevano portato il collegio ad un livello molto alto di eccellenza accademica, ed il numero dei suoi alunni da 120 nel 1909 arriv\u00f2 a pi\u00f9 di 1.000 attorno all'anno 1965. Il 29 giugno 1923 l'enciclica \"Studiorum ducem\" di Pio XI fece notare il Collegio di San Tommaso come l'ufficiale \"sedes Thomae\", l'istituto preminente per lo studio delle dottrine del dottore angelico.\nL'anno 1926 vide diventare l'\"Angelicum\" un \"istituto\" ed esso cambi\u00f2 il proprio nome ufficiale in \"Pontificium Institutum Internationale Angelicum\". Nel 1932 l\"'Angelicum\" si trasfer\u00ec di nuovo nel fabbricato, appositamente ampliato, dell'antico monastero domenicano dei santi Domenico e Sisto sul colle Esquilino. Nel 1942 il nome del collegio cambi\u00f2 di nuovo in \"Pontificium Athenaeum Internationale Angelicum\".\n1963 - \"Pontificia Studiorum Universitas a Sancto Thoma Aquinate in Urbe\".\nIl 7 marzo 1963 papa Giovanni XXIII, con il \"motu proprio\" \"Dominicanus Ordo\", elev\u00f2 l\"'Angelicum\" al rango di \"universit\u00e0 pontificia\" con il nuovo nome di \"Pontificia Studiorum Universitas a Sancto Thoma Aquinate in Urbe\", Pontificia Universit\u00e0 \"San Tommaso d'Aquino\" nella citt\u00e0 di Roma.\nNel 1950 l'Istituto di Spiritualit\u00e0 fu fondato ed incorporato nella Facolt\u00e0 di Teologia, e nel 1952 fu la volta dell'Istituto di Scienze sociali, incorporato nella Facolt\u00e0 di Filosofia. Il 2 luglio 1964 l'Istituto superiore di scienze religiose per laici \"Mater Ecclesiae\" fu incorporato nella Pontificia Universit\u00e0 di San Tommaso d'Aquino, mentre nel 1974 questo istituto fu elevato al rango di Facolt\u00e0.\nEpoca contemporanea.\nDal 25 febbraio 2003 l\"'Angelicum\" ha inaugurato una cattedra dedicata all'ecumenismo, la \"Cattedra Tillard\", in onore del dominicano Jean-Marie Tillard.\nStruttura.\nL'universit\u00e0 \u00e8 strutturata nelle seguenti facolt\u00e0:\nSedi staccate.\nL\"'Angelicum\" possiede una sua sezione ecumenica, incorporata alla Facolt\u00e0 di Teologia, nell'Istituto di Teologia ecumenico-patristica \"San Nicola\" a Bari, retto dai padri domenicani della provincia di San Tommaso d'Aquino in Italia.\nCampus.\nIl campus dell\"'Angelicum\" si situa nel centro storico di Roma, sul colle Quirinale, nel rione della citt\u00e0 eterna conosciuto come \"Monti\".\nIl sito dell\"'Angelicum\" \u00e8 ricordato nella storia prima dell'anno 1000 con il nome \"Magnanapoli\" e vi si trovava una chiesa dedicata alla Beata Vergine Maria. La natura del sito \u00e8 incerta prima del IX secolo. Secondo una teoria, il nome \"Magnanapoli\" deriva dall'espressione \"Bannum Nea Polis,\" ossia \"fortezza della citt\u00e0 nuova\". Nel IX secolo il sito era occupato da uno stabilimento militare bizantino, di cui faceva parte la famosa Torre delle Milizie, la torre pi\u00f9 antica di Roma ancora esistente.\nNel 1569 il papa domenicano Pio V ordin\u00f2 la costruzione della chiesa dei Santi Domenico e Sisto. Nel 1575 il convento fu costruito per una comunit\u00e0 di suore domenicane che si rifugiavano nel convento di San Sisto Vecchio. Tra gli architetti che hanno contribuito al complesso vi sono Giacomo Vignola, Giacomo della Porta, Nicola Torriani, Orazio Torriani e Vincenzo della Greca.\nNel 1870 la comunit\u00e0 di suore fu espropriata dal governo italiano. L'Ordine \u00e8 riuscito a riacquistare il complesso solo nel 1927. Dopo ristrutturazioni ed ampliamenti estensivi, l\"'Angelicum,\" con una comunit\u00e0 di frati domenicani, vi fu installato. L'universit\u00e0 occupa quasi l'intero pian terreno del complesso. Le altre parti (il primo, secondo, e terzo piano attorno al chiostro, insieme ad alcuni locali sotterranei) costituiscono il convento della comunit\u00e0 di frati domenicani che serve l'universit\u00e0.\nIl \"Pontificium Institutum Internationale Angelicum\" apr\u00ec le sue porte al campus attuale nel 1932.\nSotto il porticato dell'entrata si trovano due statue del 1910 dello scultore Cesare Aureli (1843 - 1923), raffiguranti Sant'Alberto Magno sulla sinistra e San Tommaso d'Aquino sulla destra. Sulla base della statua di San Tommaso c'\u00e8 un'iscrizione attribuita a papa Pio XI: \"Sanctus Thomas Doctor angelicus hic tamquam domi suae habitat\" (San Tommaso il dottore angelico abita qui come nella propria casa); l'iscrizione \u00e8 una parafrasi dell'enciclica \"Studiorum ducem\" di papa Pio XI che riconosce l'\"Angelicum\" come l'istituto preminente per l'insegnamento delle dottrine dell'Aquinate: \"ante omnia Pontificium Collegium Angelicum, ubi Thomam tamquam domi suae habitare dixeris\". La statua di San Tommaso allAngelicum\" \u00e8 la seconda versione di questa opera dell'Aureli. La prima versione si trova nella \"Sala di Consultazione\" della biblioteca vaticana. La scultura \u00e8 stata descritta nelle parole seguenti: \"S. Tommaso seduto, nella sinistra tiene il libro della \"Summa theologica\", mentre stende la destra in atto di proteggere la scienza cristiana. Quindi non siede sulla cattedra di dottore, ma sul trono di sovrano protettore; stende il braccio a rassicurare, non a dimostrare. Ha in testa il dottorale berretto, e conservando il suo tipo tradizionale, rivela nel volto e nell'atteggiamento l'uomo profondamente dotto. L'autore non ha avuto da ispirarsi in altr'opera che esistesse sul soggetto, quindi ha dovuto, pu\u00f2 dirsi, creare questo tipo, ed \u00e8 riuscito originale e felice nella sua creazione.\" Su richiesta del Pontificio Seminario Romano, la versione vaticana della statua fu commissionata nel nome di tutti i seminaristi del mondo come regalo al pontefice in occasione del giubileo episcopale di papa Leone XIII nell'anno 1893.\nUn chiostro centrale con giardino e fontana costituisce il cuore del campus dell'\"Angelicum\". Le due vasche della fontana antica sono alimentate dall'\"Acqua Felice\", primo nuovo acquedotto costruito dopo l'Impero romano, completato nel 1585 per ordine di papa Sisto V, il cui nome al secolo era Felice Peretti. L\"'Acqua Felice\" alimenta anche la fontana di Giovanni Battista Soria (c. 1630) all'entrata del giardino murato e la fontana alla scala doppia sotto la portineria dell'universit\u00e0, prima di scorrere al suo termine nella fontana di Mos\u00e9, conosciuta anche come Fontana dell'Acqua Felice sulla via del Quirinale.\nIl chiostro \u00e8 fiancheggiato sui quattro lati da portici ad archi su disegno di Giacomo Vignola, ma completati dopo la sua morte. Dieci archi sui lati lunghi e sette sui lati corti sostenuti da lesene di stile toscano saltano da plinti alti. Un semplice fregio liscio con triglifi e metope separa il livello pi\u00f9 basso dai livelli superiori.\nAttorno al chiostro si trovano undici aule d'insegnamento, l'ultima delle quali, l\"'Aula della Sapienza\", sito delle difese dottorali, si trova sul lato nord del chiostro accanto agli uffici dell'amministrazione dell'universit\u00e0. La \"Sala delle Colonne\" si trova sul lato est del chiostro. Quest'ultima, ornata di sei colonne di marmo e di tracce di affreschi tardo rinascimentali, serviva da biblioteca del vecchio convento, e successivamente fu adibita a sala ricevimenti.\nAd est della \"Sala delle Colonne\" si trova l'Aula Magna \"Giovanni Paolo II\", un auditorium semicircolare inclinato con una capienza di 1.100 persone che fu costruito durante il restauro degli anni Trenta dall'ingegnere romano Vincenzo Passarelli (1904-1985). L'Aula Magna \u00e8 stata in seguito dedicata a papa Giovanni Paolo II. Un altro auditorium adiacente con capienza di 350 persone si chiama Aula Minor \"San Raimondo\". Oltre ancora, ad est, si trovano la libreria e la biblioteca universitaria.\nA sud del complesso si trova il giardino murato dell\"'Angelicum.\" All'entrata del giardino c'\u00e8 una fontana realizzata su disegno di Giovanni Battista Soria, che fu costruita nel 1630. Il giardino murato \u00e8 arricchito da alberi e molti tipi di piante, tra le quali aranci, limoni, pistacchi, ulivi, fichi, palme, allori e vigne.\nSul lato nord del campus si trovano la cappella universitaria, il coro e la chiesa dei santi Domenico e Sisto. Il campus confina, sul lato nord, con via Panisperna e con la Villa Aldobrandini, villa principesca del Settecento i cui i giardini furono eliminati nel Novecento a causa della costruzione di via Nazionale, divenuta sede dell'Istituto internazionale per l'unificazione del diritto privato (UNIDROIT).\nAl primo piano, attorno al chiostro, si trovano gli appartamenti dei professori domenicani e la \"Sala del Senato\". Quest'ultima era la sala capitolare del convento vecchio e contiene un trittico del Quattrocento raffigurante sant'Andrea del pittore Lippo Vanni e un crocifisso del Trecento; inoltre vi si trova una reliquia dell'intero corpo di un santo non identificato, che porta l'armatura di un soldato imperiale romano.\nBiblioteca.\nLa biblioteca dell'universit\u00e0 contiene quella parte del patrimonio testuale dell'\"Angelicum\" che non fu espropriato dal governo italiano nel 1870, come la Biblioteca Casanatense. La biblioteca del vecchio convento domenicano originalmente aveva 40.000 libri nella \"Sala delle Colonne\". Con la crescita della collezione uno spazio pi\u00f9 ampio fu ritrovato sotto l'Aula Magna per un nuovo deposito di libri ed una sala di lettura con finestre ampie che affacciano sulle palme del giardino murato dell\"'Angelicum\".\n\"Oikonomia\".\nDal 1999 alcuni docenti e ricercatori della Facolt\u00e0 di Scienze sociali dell'universit\u00e0 hanno fondato la rivista quadrimestrale \"Oikonomia\". Lo scopo della rivista \u00e8 quello di promuovere la ricerca nei seguenti ambiti disciplinari: filosofia, storia, psicologia sociale, economia. Particolare attenzione \u00e8 riservata a tematiche in materia di etica economica e sviluppo sostenibile.\nI contributi sono in italiano e in inglese."}
{"id": "704853", "revid": "1449626", "url": "https://it.wikipedia.org/wiki?curid=704853", "title": "Evandro (Pallante)", "text": "Evandro \u00e8 una figura della mitologia romana. Era figlio del dio Mercurio e della ninfa Carmenta.\nBiografia.\nGli Arcadi provenienti da Argo e guidati da Evandro arrivarono sulle coste tirreniche del Lazio, seconda popolazione proveniente dalla Grecia dopo i Pelasgi e fondarono la citt\u00e0 di Pallante sul Palatino.\nEvandro ebbe un ruolo rilevante nell'ultima parte dell'Eneide, poich\u00e9 fu tra gli alleati di Enea nella guerra contro Turno, re dei Rutuli. La guerra \u00e8 molto sanguinosa, tanto che il figlio di Evandro, Pallante, vi trova la morte ucciso da Turno.\nDionigi di Alicarnasso attesta l'esistenza presso i romani del culto di Evandro, cui era dedicato un altare sotto l'Aventino, presso la Porta Trigemina.\nCritica storica.\nMa il personaggio e la sua citt\u00e0 rivestono anche un'importanza che probabilmente esula da quella esclusivamente mitologica. Dal nome della citt\u00e0 potrebbe infatti essere derivato lo stesso toponimo di Palatino. La coincidenza poi che le feste \u201cPalilie\u201d si celebrassero nella stessa data della fondazione di Roma pu\u00f2 far pensare ad un'ipotesi di accordo e di spartizione del territorio tra la gente di Romolo, stanziata sul Germalo, l'altura settentrionale del Palatino, e quella di Evandro, stabilitasi sul Palatino vero e proprio, pi\u00f9 a sud, riservando alla Velia, l'altura orientale, il ruolo forse di area cimiteriale, come i reperti archeologici lasciano supporre.\nAl di l\u00e0 dell'aspetto evidentemente mitologico della narrazione, scavi archeologici effettuati dal 1937 nell'area adiacente alla chiesa di S. Omobono, all'incrocio tra le attuali via L. Petroselli e Vico Jugario, hanno portato in luce reperti di chiara origine greca, risalenti alla met\u00e0 dell'VIII secolo a.C., e quindi perfettamente coincidenti con l'epoca della tradizionale fondazione di Roma. Tali ritrovamenti possono pertanto essere considerati come la conferma archeologica della realt\u00e0 storica degli indizi che hanno poi contribuito a generare la tradizione mitologica sulle origini leggendarie della citt\u00e0. In realt\u00e0, nella medesima area, ceramiche di area area appenninica risalenti al XII secolo a.C. fanno presupporre una frequentazione precedente di quel guado sul Tevere accanto alla palude del Velabro per motivi commerciali, forse legati alla transumanza ."}
{"id": "704856", "revid": "486946", "url": "https://it.wikipedia.org/wiki?curid=704856", "title": "Angelicum", "text": ""}
{"id": "704862", "revid": "1745361", "url": "https://it.wikipedia.org/wiki?curid=704862", "title": "Neleo", "text": "Neleo (in greco antico \u039d\u03b7\u03bb\u03b5\u03cd\u03c2 \"N\u0113l\u00e8us\") \u00e8 un personaggio della mitologia greca, figlio di Poseidone e di Tiro, figlia di Salmoneo, fratello gemello di Pelia e fratellastro di Esone, Fere ed Amitaone, che Tiro ebbe da Creteo.\nMitologia.\nLa madre di Neleo, Tiro, si innamor\u00f2 di Enipeo, il dio-fiume della Tessaglia. Poseidone, che desiderava Tiro, saputo ci\u00f2 assunse le sembianze del fiume e la sedusse. Terminato l'atto prese nuovamente le proprie sembianze e le rivel\u00f2 la verit\u00e0, profetizzandole che avrebbe avuto entro l'anno due \"splendidi figli\". Tiro cos\u00ec partor\u00ec Pelia e Neleo per poi sposare lo zio paterno Creteo, che adott\u00f2 i gemelli.\nSecondo Apollodoro invece, una volta partoriti i gemelli Tiro li espose. Mentre i bambini giacevano abbandonati, una cavalla ne colp\u00ec uno con lo zoccolo e gli provoc\u00f2 un livido. Il mandriano che raccolse i bambini chiam\u00f2 Pelia (dal greco \u03c0\u03b5\u03bb\u03b9\u03cc\u03bd \"peli\u00f2n\", livido) quello colpito e Neleo l'altro. Divenuti adulti ritrovarono la madre e uccisero Sidero, la seconda moglie del nonno Salmoneo, che maltrattava Tiro. In seguito per\u00f2 i due gemelli entrarono in conflitto tra loro e Neleo fu costretto dal fratello ad abbandonare Iolco.\nNeleo trov\u00f2 ospitalit\u00e0 presso lo zio Afareo, che gli cedette la parte costiera della Messenia, dove fond\u00f2 Pilo. Per Pausania invece, non fu Neleo a fondare Pilo, ma si limit\u00f2 a governarla.\nIn Messenia Neleo spos\u00f2 Clori, figlia di Anfione, dalla quale ebbe una femmina, Per\u00f2, e dodici maschi, dei quali il pi\u00f9 noto \u00e8 Nestore. Un altro dei figli di Neleo, Periclimeno, ottenne dal nonno Poseidone, il potere di cambiare aspetto a suo piacimento. Gli altri suoi figli sono: Ipsenore, Alastore, Asterio, Pilaone, Deimaco, Euribeo, Epilao, Frasio, Eurimene, Evagora e Tauro.\nApollodoro racconta poi che Eracle, in seguito all'omicidio di Ifito a causa di uno dei suoi ricorrenti accessi di follia, per purificarsi da quel delitto si rec\u00f2 a Pilo da Neleo, che per\u00f2 lo scacci\u00f2 a causa dei rapporti di amicizia che lo legavano a Eurito, che aveva accusato Eracle di averlo derubato delle sue mandrie. In seguito, durante la guerra contro Pilo, Eracle uccise Neleo e tutti i suoi figli eccetto Nestore, che allora si trovava a Gerenia. Pausania riferisce per\u00f2 un'altra versione della morte di Neleo, che non sarebbe stato ucciso da Eracle, ma che sarebbe morto a Corinto \"\"a causa di una malattia, e fu sepolto presso l'istmo.\"\"\nLetteratura latina.\nLa vicenda di Neleo, Pelia e Tiro \u00e8 alla base di un'opera letteraria latina di cui non ci restano che pochi frammenti, il \"Carmen Nelei\"."}
{"id": "704888", "revid": "111789689", "url": "https://it.wikipedia.org/wiki?curid=704888", "title": "Kirkwall", "text": "Kirkwall \u00e8 la localit\u00e0 pi\u00f9 popolosa (circa 8.500 abitanti) e il centro amministrativo dell'isola di Mainland, la principale delle isole dell'arcipelago delle Orcadi (Scozia).\nIl toponimo.\nIl nome della citt\u00e0 ha origini norvegesi, deriva infatti dall'originario toponimo norvegese antico \"Kirkjuvagr\" (baia della chiesa), modificato nell'uso successivo in \"Kirkvoe\" e in seguito in \"Kirkwaa\", i cartografi inglesi fraintesero il suffisso \"waa\" attribuendogli origini Scots, lingua nella quale \"wa\" significa muro (\"wall\" in inglese) e cos\u00ec il nome divenne \"Kirkwall\".\nIl nome originario deriva dalla presenza, fin dall'XI secolo, di una chiesa dedicata a Olaf II di Norvegia.\nStoria.\nLa prima menzione della cittadina risale al 1046, nella Orkneyinga saga \u00e8 citata come residenza di R\u00f6gnvald II, Conte di Orkney, ucciso dopo otto anni di regno dal suo successore, Thorfinn.\nAl 1137 risale l'inizio della costruzione della cattedrale di St. Magnus. Nel 1468 Le Orcadi passarono sotto il dominio scozzese, il sovrano Giacomo III di Scozia confer\u00ec a Kirkwall lo status di \"Royal Burgh\", ancora oggi i cartelli all'ingresso della cittadina riportano la scritta \"The City and Royal Burgh of Kirkwall\".\nGeografia.\nLa cittadina \u00e8 situata sulla parte meridionale di un'ampia baia sul lato settentrionale dell'istmo che congiunge la parte occidentale e quella orientale dell'isola di Mainland.\nMonumenti.\nKirkwall \u00e8 una gradevole cittadina caratterizzata da un piccolo centro storico con numerosi edifici del XVII e XVIII secolo.\nI due punti nevralgici della citt\u00e0 sono il porto che ha un intenso traffico di pescherecci e traghetti diretti verso le isole dell'arcipelago settentrionale e le citt\u00e0 scozzesi di Aberdeen e Lerwick e la Albert Street, una via commerciale che congiunge il porto con la cattedrale di St Magnus.\nL'edificio pi\u00f9 imponente della citt\u00e0 \u00e8 la cattedrale, iniziata nel 1137, la struttura originaria in arenaria gialla e rossa fu progressivamente ampliata nel XIII secolo (vetrate sul lato orientale), nel XV secolo (ampliamento della navata) e in occasione dell'850\u00ba anniversario nel 1987 quando furono rinnovate le vetrate occidentali. I problemi di erosione di cui soffre non ne intaccano l'imponenza che richiama quella delle grandi cattedrali medievali europee. All'interno ha un'atmosfera molto raccolta nella quale prevale il colore rosso dell'arenaria.\nSul lato esterno della cattedrale si trovano i resti del Bishop's Palace, costruito nel XII secolo per il vescovo William of Old, ne restano i muri perimetrali, le torri e una stretta scalinata. Nei pressi si trova il meglio conservato Earl's Palace (eretto agli inizi del XVII secolo), una delle pi\u00f9 notevoli espressioni dell'architettura rinascimentale presenti in Scozia.\nPoco distante dalla cattedrale si trova il Tankerness House, un edificio risalente al XV secolo che ospita un piccolo ma interessante museo sulla storia delle Orcadi.\nEconomia.\nLa cittadina dispone di un aeroporto con collegamenti regolari con la Scozia, le Shetland e le altre isole dell'arcipelago.\nCuriosit\u00e0.\nA Kirkwall si trova la distilleria di whisky pi\u00f9 settentrionale del mondo, la Highland Park Distillery fondata nel 1798."}
{"id": "704890", "revid": "599013", "url": "https://it.wikipedia.org/wiki?curid=704890", "title": "Pag", "text": ""}
{"id": "704892", "revid": "1745361", "url": "https://it.wikipedia.org/wiki?curid=704892", "title": "Tiro (mitologia)", "text": "Tiro () \u00e8 un personaggio della mitologia greca, figlia di Salmoneo e di Alcidice.\nTiro ebbe una relazione con il dio Poseidone dal quale nacquero due figli, Pelia e Neleo. \nSpos\u00f2 poi lo zio Creteo da cui ebbe i figli Esone, Fere e Amitaone.\nMitologia.\nNel libro XI dell'Odissea, si narra del suo amore impossibile per il dio fluviale Enipeo che oltre a non essere ricambiato da Enipeo, era anche osteggiato da Sidero, la seconda moglie di Salmoneo e Poseidone accortosi della situazione decise di sedurla assumendo le sembianze di Enipeo.\nDall'unione con Poseidone rimase incinta di due gemelli ma quando comprese che i nascituri non erano figli del vero Enipeo, per la vergogna li mise al mondo segretamente per poi abbandonarli su una montagna. \nFurono salvati da un guardiano di cavalli che ne aveva udito i loro gemiti, in quanto uno dei due era stato inavvertitamente scalciato da uno dei suoi cavalli. \nIl guardiano chiam\u00f2 costui Pelia, per il livido che portava sulla fronte e l'altro Neleo. \nDivenuti adulti, i due vollero vendicarsi contro Sidero e Pelia lo uccise presso l'altare del tempio di Era dove s'era rifugiata.\nFinalmente libera dalle angherie della matrigna Tiro si spos\u00f2 con Creteo, fratello di Salmoneo e dal quale ebbe i figli Esone (che sar\u00e0 padre di Giasone l'eroe del vello d'oro), Fere e Amitaone.\nLa vicenda di Neleo, Pelia e Tiro \u00e8 alla base di un'opera letteraria latina di cui non ci restano che pochi frammenti, il \"Carmen Nelei\"."}
{"id": "704899", "revid": "991694", "url": "https://it.wikipedia.org/wiki?curid=704899", "title": "Attore (mitologia)", "text": ""}
{"id": "704900", "revid": "767487", "url": "https://it.wikipedia.org/wiki?curid=704900", "title": "Matt Barlow", "text": "\u00c8 famoso per essere stato il cantante degli Iced Earth, band heavy metal della quale diviene membro dopo il tour \"Night of the Stormrider\" con i Blind Guardian in Europa (partecipando come sostituto di John Greely). Il primo album in cui \"Barlow\" pu\u00f2 essere ascoltato \u00e8 \"Burnt Offerings\" (1995).\n\"Barlow\" lascia la band nel 2003 con grande delusione dei fan. Abbandona il gruppo a causa della sua personale visione degli attentati dell'11 settembre 2001: dopo un esame di coscienza capisce di voler contribuire al \"mondo reale\" anzich\u00e9 vivere l'illusione di una \"rock star\". Illustra la sua scelta a Jon Schaffer nel 2002 ma \"Schaffer\", noto per la sua personalit\u00e0 persuasiva, convince \"Matt\" a rimanere con la band. Quando quest'ultima incide \"The Glorious Burden\" \"Schaffer\" decide che la voce di \"Barlow\" non corrisponde pi\u00f9 a ci\u00f2 che sta cercando, manca della passione e della qualit\u00e0 per la quale \"Matt\" \u00e8 sempre stato amato. Decide quindi di lasciarlo andare per la sua strada assumendo, in sostituzione, Tim \"Ripper\" Owens, l'ex cantante dei Judas Priest.\n\"Barlow\" ha lavorato come poliziotto nel \"Georgetown Police Dept\". a Georgetown (Delaware). \u00c8 stato anche il cantante della \"First State Force Band\" che comprende tutori dell'ordine provenienti dai numerosi dipartimenti dello Stato del Delaware. La band si esibisce per le scuole promuovendo ideali come \"D\u00ec no alle droghe\", \"Allontanati dalla violenza\", \"Rispetta i genitori, gli insegnanti, te stesso, gli altri e la vita\" attraverso la musica.\nIl 14 aprile 2007 annuncia il suo ritorno sulla scena metal, come cantante della band Pyramaze. Il 12 dicembre 2007 viene annunciato il suo ritorno negli Iced Earth ma \"Matt\" decider\u00e0 di abbandonare nuovamente il gruppo a inizio 2011, per dare modo agli \"Iced Earth\" di fare pi\u00f9 tour e per passare pi\u00f9 tempo con la propria famiglia."}
{"id": "704901", "revid": "122704680", "url": "https://it.wikipedia.org/wiki?curid=704901", "title": "Lingua sildava", "text": "La lingua sildava, o pi\u00f9 propriamente syldava (nome nativo: \u0437\u0439\u043b\u0434\u0430\u0432, traslitterato: \"Zyldaw\"; : ), \u00e8 una lingua germanica occidentale fittizia creata dal fumettista belga Herg\u00e9 per gli albi \"Lo scettro di Ottokar\", \"Obiettivo Luna\", \"Uomini sulla Luna\" e \"L'affare Girasole\", appartenenti alle \"Avventure di Tintin\".\nParlata nella regione immaginaria della Syldavia, \u00e8 stata impiegata per la prima volta nel 1939 nel racconto \"Lo scettro di Ottokar\". \u00c8 basata sul tedesco con grandi influenze della lingua olandese e del russo. Come il serbo, impiega indifferentemente l'alfabeto latino e quello cirillico.\nStoria.\nStoria esterna.\nIl sildavo fu concepito nel 1939 dal fumettista belga Herg\u00e9 per la storia \"Lo scettro di Ottokar\", ottavo albo delle \"Avventure di Tintin\". Per il vocabolario della lingua e per la grammatica si ispir\u00f2 al marols, variante del brabantino parlata a Bruxelles che aveva imparato da giovane grazie alla nonna materna, cui aggiunse molte \u00ab\"s\"\u00bb e \u00ab\"z\"\u00bb, per rendere il tutto pi\u00f9 simile a una lingua slava. Vista l'inesistenza di una grammatica, l'intero corpus \u00e8 stato analizzato e ricostruito dal glottoteta statunitense Mark Rosenfelder, creatore del verduriano.\nStoria interna.\nIl sildavo inizi\u00f2 a svilupparsi a partire dal X secolo, presumibilmente da un ramo del medio alto-tedesco. Di questa lingua, infatti, ha conservato gran parte del sistema vocalico, della morfologia e della sintassi. Nei secoli ha subito, d'altra parte, l'influenza delle lingue slave (dalle quali deriva parte del vocabolario del sildavo moderno), del turco (durante la dominazione ottomana) e del francese.\nCaratteristiche.\nNelle \"Avventure di Tintin\", il sildavo, a causa dell'ortografia, sembra una lingua slava: vengono infatti adoperati, come nel serbo, sia l'alfabeto cirillico sia quello latino, con l'influsso di quello polacco. Tuttavia, il sildavo presenta una grammatica simile a quella tedesca e olandese, mentre vi sono alcuni vocaboli presi dalle lingue slave, turche e romanze.\nFonologia.\nLa fonologia \u00e8 basata principalmente sulla lingua olandese e sul russo.\nVocali.\nNella lingua sildava vi sono 11 vocali: \"a\", \"\u00e4\", \"e\", \"i\", \"o\", \"\u00f6\", \"\u00f4\", \"u\", \"\u00fc\", \"\u00fb\" e \"y\".\nConsonanti.\nLa lingua sildava possiede 23 consonanti: \"b\", \"cz\", \"d\",\"dj\", \"f\", \"g\", \"gh\", \"h\", \"j\", \"k\", \"l\", \"m\", \"n\", \"p\", \"r\", \"rz\", \"s\", \"sz\", \"t\", \"tz\", \"v\", \"w\", \"z\" e \"zs\". Esse derivano principalmente dall'olandese, sebbene \"rz\" indichi una consonante vibrante fricativa alveolare sonora, presente nella lingua ceca. Inoltre \"r\" pu\u00f2 avere valore \"sonorante\" e perci\u00f2 riveste il ruolo di vocale nelle sillabe formate solo da consonanti (per esempio, \"Dbrnouk\").\nEnfasi.\nLe poche tracce di un'accentazione nei testi si possono trovare in parole come \"zr\u00e4l\u00f9kz\" (dove l'accento grave pare indichi un accento intensivo). Per il resto pu\u00f2 essere ricostruita grazie ai confronti con altre lingue.\nMorfologia.\nIl sildavo possiede tre generi (maschile, femminile, neutro) e due numeri (singolare e plurale).\nArticolo.\nNel sildavo vi sono sia articoli determinativi sia indeterminativi:\nArticolo determinativo.\nL'articolo determinativo \u00e8 l'unica parte del discorso sildava a essere declinata, in base alla funzione logica della frase, in quattro casi: nominativo, genitivo, accusativo e dativo. Rispetto al protoindoeuropeo conserva solo due generi: comune (maschile e femminile) e neutro. Come gi\u00e0 detto, rispetto agli articoli determinativi presenti nel tedesco si pu\u00f2 notare la caduta del suffisso \"-r\" e la palatizzazione di \"d\" davanti a \"e\" e \"\u0153\" (che ha portato alla seguente evoluzione di pronuncia: ) e il mutamento di \"-s\" in -\"scz\" (). L'articolo determinativo viene unito come prefisso del sostantivo o aggettivo sostantivato al quale \u00e8 legato se termina in vocale (es: \"dzoeteujh\": \u00able porte\u00bb):\nArticolo indeterminativo.\nL'articolo indeterminativo \u00e8 indeclinabile e si presenta come \"on\" (al singolare) e \"onegh\" (al plurale).\nAggettivi.\nSolitamente l'aggettivo precede il nome al quale \u00e8 legato (\"forwotzen zona\": \u00abzona proibita\u00bb) e spesso viene usato come avverbio.\nVerbi.\nIl sildavo, come gran parte delle lingue germaniche, possiede due coniugazioni per i verbi: debole e forte. Le seconde persone singolari e plurali sono state ricostruite tramite il confronto con l'olandese e il tedesco.\nVerbi irregolari.\nVa segnalata la presenza dei verbi irregolari \"werlagh\" (\u00abvolere\u00bb) e \"wertzragh\" (\u00abrallentare\u00bb), la cui declinazione \u00e8 a noi ignota.\nPreposizioni.\nLe preposizioni sildave sono molto simili a quelle del tedesco e sono seguite, quando indicano un movimento, dall'articolo in forma accusativa, mentre negli altri casi dal dativo:\nSintassi.\nOrdine della frase.\nSolitamente il verbo segue l'oggetto. Unica eccezione \u00e8 il verbo essere, che segue sempre il soggetto. Inoltre, per dire \u00abquesto \u00e8\u00bb, si usa spesso \"czesztot\" (da \"czei eszt tot\"). Per esprimere la negazione si usa la particella \"nietz\".\n\u00ab\"Ihn dzekhoujchz blaveh!\u00bb, Resta in macchina!\"\n\u00ab\"Ek mejn m\u00e4djek l\u00f6w\"\u00bb, \"Io amo la mia ragazza\".\n\u00ab\"K\u00f6nikztz eszt g\u00fcdd\"\u00bb, \"Il re \u00e8 buono\".\n\u00ab\"Czesztot wzryzkar nietz on waghabontz!\"\u00bb, \"Di certo questo non \u00e8 un vagabondo!\"\nCome nella lingua tedesca, se vi \u00e8 un verbo ausiliare, quest'ulitmo si posiziona subito dopo il soggetto, mentre il verbo retto dall'ausiliare si posiziona alla fine della frase:\n\u00ab\"Ek werlagh ihn Klow blavn\u00bb, Voglio restare a Klow\".\nSistema di scrittura.\nIn Syldavia, nel corso dei secoli, sono stati adoperati l'alfabeto latino (nel Medioevo) e l'alfabeto cirillico (nell'et\u00e0 moderna). La variante locale si distingue nettamente dal cirillico utilizzato dalle lingue slave, vista la presenza di svariati digrammi e il cambio di suono di molte lettere:\nDa notare, inoltre, l'assenza di alcune lettere:\nIl cambio di suono pu\u00f2 spiegato dai fonemi del sildavo, che, essendo quelli di una lingua germanica, non possono essere rappresentati con il normale alfabeto cirillico (pensato in origine per le lingue slave); la presenza di molti digrammi, invece, pu\u00f2 essere stata causata da una precedente adozione dell'alfabeto latino.\nClassificazione.\nIl sildavo, in quanto lingua artificiale, non dovrebbe far parte di nessun gruppo linguistico; tuttavia, essendo dal punto di vista della morfologia, della sintassi e del vocabolario una lingua germanica occidentale (ramo delle lingue germaniche), la si pu\u00f2 inserire in quel gruppo.\nCorpus di testi.\nVi sono pochi testi e frasi in sildavo, per lo pi\u00f9 scritti con l'alfabeto latino.\nSildavo medievale.\nNei fumetti vi sono solo due esempi di sildavo medievale: il motto della Syldavia e una pagina de \"Le nobili gesta di Ottokar IV\".\n\u00ab\"Eih bennek, eih blavek\"\u00bb.\n\u00ab\"Eih bennek, eih blavek\"\u00bb (anticamente \u00ab\"Eih bennec, eih blavec\"\u00bb ) \u00e8 il motto della Syldavia dal XIV secolo. La traduzione italiana \u00e8 \"Lo tocchi, ti scotti\", mentre quella pi\u00f9 letterale sarebbe \"Qui io sono, qui io resto\". La frase pu\u00f2 esser vista come una storpiatura di \u00ab\"Hier ben ik, hier blijf ik\"\u00bb, che in olandese significa proprio \"Qui io sono, qui io resto\". Inoltre, si pu\u00f2 notare che:\n\"Le nobili gesta di Ottokar IV\".\nQuesto testo \u00e8 presente in una pagina dell'opuscolo dato a Tintin durante il volo verso la Syldavia e ve ne sono due diverse versioni:\nVersione del 1939.\nLa prima versione del testo, scritto in un sildavo ancora non maturo, risale al 1939, anno della prima edizione de \"Lo scettro di Ottokar\".\nVersione del 1947.\nUna seconda versione del testo \u00e8 stata preparata per la seconda edizione de \"Lo scettro di Ottokar\".\nOnomastica sildava.\nNello \"Scettro di Ottokar\" viene illustrata l'etimologia di un nome sildavo: \"Muskar\", cio\u00e8 \u00abre valoroso\u00bb (da \"muskh\", \u00abcoraggio\u00bb, e \"kar\", \u00abre\u00bb). Nei fumetti appaiono poi i seguenti nomi, principalmente di origine slava:\nVocaboli.\nSono stati identificati 88 vocaboli sildavi:"}
{"id": "704902", "revid": "34947", "url": "https://it.wikipedia.org/wiki?curid=704902", "title": "Matthew Barlow", "text": ""}
{"id": "704903", "revid": "113046", "url": "https://it.wikipedia.org/wiki?curid=704903", "title": "Barbey d'Aurevilly", "text": ""}
{"id": "704910", "revid": "767487", "url": "https://it.wikipedia.org/wiki?curid=704910", "title": "Plasmatics", "text": "I Plasmatics sono stati un gruppo musicale statunitense punk rock, nato a New York nel 1977 e scioltosi definitivamente nel 1988. Vi militava la famosa cantante poi solista Wendy O. Williams, suicidatasi nel 1998 con un colpo di arma da fuoco.\nStoria.\nInizialmente il gruppo venne formato dall'ex spogliarellista Wendy O. Williams e dal chitarrista Richie Stotts, ai quali si aggiungeranno in seguito Wes Beech (chitarra), Stu Deutsch (batteria) e Jean Beauvoir (basso).\nNel 1977 la band cominci\u00f2 a fare i primi concerti caratterizzati da elementi in seguito shock rock come nudit\u00e0 della cantante, che inoltre, armata di motosega distruggeva chitarre e faceva saltare in aria auto Cadillac. Lentamente, il gruppo autoproduce tre singoli e nel 1980 viene pubblicato il loro album d'esordio \"New Hope for the Wretched\". Si sposteranno invece dal punk rock a un heavy metal pi\u00f9 duro i successivi due lavori, \"Beyond the Valley of 1984\" e il fortunato \"Coup d'\u00c9tat\", ritenuto da molti il capolavoro del gruppo.\nIn seguito alla pubblicazione di quest'album la band si scioglie per poi venire rifondata nel 1987 da Wendy con una formazione totalmente nuova, che frutter\u00e0 l'album \"\". A causa del suo insuccesso per\u00f2 i Plasmatics si scioglieranno definitivamente.\nLa cantante e leader Wendy O. Williams continuer\u00e0 la carriera come solista fino al 1991; il 6 aprile 1998 \u00e8 morta suicida all'et\u00e0 di 48 anni.\nRecentemente, l'etichetta \"MVD\" ha pubblicato un DVD intitolato Wendy O. Williams and The Plasmatics - 10 Years of Revolutionary Rock and Roll e incentrato sulla vita, la carriera e i concerti della band e di Wendy."}
{"id": "704911", "revid": "1745361", "url": "https://it.wikipedia.org/wiki?curid=704911", "title": "Pelia", "text": "Pelia () \u00e8 un personaggio della mitologia greca, figlio di Poseidone e di Tiro e fratello gemello di Neleo.\nSpos\u00f2 Anassibia e da lei ebbe i figli Acasto, Alcesti, Anfinome, Antinoe, Evadne, Hippothoe, Pisidice, Pelopia e Sterope.\nMitologia.\nAncora neonato, venne abbandonato con suo fratello su una montagna dalla madre Tiro spaventata dalle angherie della suocera Sidero. Allevato da un pastore e divenuto adulto, volle vendicarsi della crudelt\u00e0 subita e uccise Sidero presso l'altare del tempio di Era dove si era rifugiata.\nNeleo lo scacci\u00f2 a causa del sacrilegio e Pelia si stabil\u00ec in Tessaglia, dove divenne re di Iolco.\nUn giorno indisse dei giochi in onore di Poseidone ai quali invit\u00f2 anche Giasone. Questi arriv\u00f2 in citt\u00e0 senza un calzare, perso attraversando un fiume. Pelia, ricordandosi d'una profezia in cui si dice di diffidare dell'uomo dal piede scalzo, lo invi\u00f2 alla ricerca del vello d'oro, con l'intento di sbarazzarsi di lui.\nNel frattempo Pelia uccise il proprio fratellastro Esone (padre di Giasone), per consolidare il proprio potere nel regno.\nL'assassinio di Pelia.\nGiasone riusc\u00ec nell'impresa di tornare in patria con il vello d'oro e con l'aiuto della moglie Medea, trov\u00f2 il modo di uccidere Pelia. Entrata a Iolco mentre gli Argonauti erano ancora al largo del porto, Medea si present\u00f2 a palazzo sotto mentite spoglie, come vecchia mendicante, dopodich\u00e9, una volta accolta, cambi\u00f2 magicamente aspetto e si mostr\u00f2 qual era in realt\u00e0, una giovane e bellissima donna. Poi, rivelatasi come se fosse una maga, mostr\u00f2 a Pelia un metodo per ringiovanire magicamente e prese un ariete, lo fece a pezzi e lo mise in un pentolone bollente da cui usc\u00ec un agnello.\nPelia entusiasta volle sottoporsi allo stesso trattamento. Medea lo fece addormentare e convinse quindi le figlie presenti al palazzo, Evadne e Anfinome, a farlo a pezzi e metterlo a bollire nel calderone. Queste convinte eseguirono risolutamente la procedura; una volta fatto a pezzi Pelia, Medea disse loro di andare in cima al palazzo a invocare la divinit\u00e0 agitando delle fiaccole, per propiziare il buon esito dell'incantesimo. Questo gesto serv\u00ec in realt\u00e0 come segnale per Giasone, che aspettava ancora al largo, che la nave potesse entrare in porto, perch\u00e9 Pelia era morto. Medea infatti fece in modo che Pelia non resuscitasse.\nAcasto sostitu\u00ec il padre Pelia sul trono, organizz\u00f2 in suo onore dei giochi ginnici e band\u00ec Giasone e Medea, nonch\u00e9 le sorelle parricide da Iolco.\nLa vicenda di Neleo, Pelia e Tiro \u00e8 alla base di un'opera letteraria latina di cui non ci restano che pochi frammenti, il \"Carmen Nelei\"."}
{"id": "704913", "revid": "73997", "url": "https://it.wikipedia.org/wiki?curid=704913", "title": "The Plasmatics", "text": ""}
{"id": "704924", "revid": "1318658", "url": "https://it.wikipedia.org/wiki?curid=704924", "title": "Accursio Miraglia", "text": "Biografia.\nGiovent\u00f9.\nNacque da Nicol\u00f2 e Maria Rosa Venturini, figlia naturale della duchessa Tagliavia. Suo padre, impiegato all'esattoria, mor\u00ec quando i cinque figli erano ancora in tenera et\u00e0. La madre port\u00f2 avanti la famiglia a forza di sacrifici e apr\u00ec una bottega di generi alimentari in via Vittorio Emanuele. Essa con la sua forte personalit\u00e0 riusc\u00ec a far studiare la figlia maggiore, Brigida, ad Agrigento, presso la scuola normale di San Francesco dove ottenne il diploma d'insegnante nel 1909. Anche gli altri figli studiarono: \u00abPeppino consegu\u00ec la licenza tecnica presso la scuola \u201cMariano Rossi\u201d, Calogero ottenne il diploma di ragioniere, Eloisa frequent\u00f2 la scuola magistrale dove prese il diploma di maestra.\u201d\nAccursio, invece, frequent\u00f2 la scuola tecnica \u201cMariano Rossi\u201d di Sciacca e, in seguito, l'Istituto Tecnico Commerciale di Agrigento. Diplomatosi con il massimo dei voti, poco pi\u00f9 che ventenne inizi\u00f2 a lavorare al Credito Italiano di Catania. Dopo un anno venne trasferito, come capo ufficio, a Milano dove conobbe parecchie personalit\u00e0 politiche ed uomini di cultura. Qui, rimase incantato dal pensiero di Bakunin cos\u00ec tanto che si iscrisse al gruppo anarchico di Porta Ticinese e con loro inizi\u00f2 la sua attivit\u00e0 politico-sociale unendosi con la classe operaia che lottava per una vita pi\u00f9 dignitosa nelle fabbriche.\nL'attivit\u00e0 sociale.\nFu licenziato dalla banca per \u201c\"contrasti di natura politica\"\u201d. I dirigenti mal sopportavano l'attivit\u00e0 di Miraglia per il sociale, le lotte a fianco degli operai e la continua ricerca di giustizia ed uguaglianza. Rientr\u00f2 a Sciacca e inizi\u00f2 la sua vita professionale nel suo paese. Realizz\u00f2 una propria industria ittico-conserviera. E in seguito, fu anche rappresentante e commerciante di ferro e metalli al porto. Ebbe cos\u00ec l'occasione di aiutare, durante la seconda guerra mondiale, molti artigiani che necessitavano di queste materie prime (di cui era vietata la vendita) per svolgere il proprio lavoro.\nEra un uomo molto impegnato nel lavoro, ma riusciva a trovare il tempo anche per lo studio e l'attivit\u00e0 sociale. Vere e proprie passioni furono quelle di dipingere, scrivere e suonare il violino. Sono molto note a Sciacca le collettive di pittura con Benso, Cusumano, Curreri, Di Giovanna e Sorrentino. Per quanto riguarda la poesia, questa occup\u00f2 un grande spazio in Miraglia scambiando le sue emozioni col fraterno amico e poeta Vincenzo Licata, al quale fece e don\u00f2 il suo ritratto. Venne nominato amministratore del Teatro Rossi di Sciacca. Era sempre a contatto con la gente, vicino ai loro problemi. Spesso diceva: \u201cper la ripresa della nostra vita operativa \u00e8 indispensabile rivolgersi alla terra e al mare, creature come l'uomo, di Dio\u201d.\nMa proprio in quel periodo la terra era in mano ai gabellotti mafiosi, mentre il mare era pericoloso da attraversare, date le spesso fatiscenti condizioni delle imbarcazioni. Un altro beneficio che port\u00f2 alla gente disagiata di Sciacca fu quello di aiutare padre Michele Arena nella restaurazione a proprie spese di una parte dell'orfanotrofio. Si adoper\u00f2 con ogni mezzo per aiutare le orfanelle del Boccone del Povero e portava loro, settimanalmente, carretti colmi di generi di prima necessit\u00e0.\nL'ingresso in politica.\nIn politica, Miraglia fu un forte sostenitore del Comitato di Liberazione di Sciacca assieme ad un grande uomo saccense, il futuro senatore della Repubblica Pippo Molinari, creando con lui i comitati d'intesa democratica. \u00c8 in questo periodo che Miraglia cominciava a diventare parte attiva della vita politica sia provinciale che locale, infatti partecip\u00f2 alla costruzione del Pci e ne fu dirigente.\nEgli riusc\u00ec a creare e a dirigere la prima Camera del Lavoro siciliana, nata appunto a Sciacca. Organizzata in modo da poter esprimere al massimo lo spirito comunitario e i diritti dei lavoratori, la Camera del Lavoro saccense fu un esempio, cos\u00ec come lo era stato il Comitato Antifascista di Sambuca di Sicilia, per i nascenti sindacati e sindacalisti che purtroppo avranno un futuro pieno di lacrime e ingiustizie. Uomini come Miraglia e Domenico Cuffaro (presidente del Comitato Antifascista di Sambuca e futuro dirigente della Camera del Lavoro saccense) crearono i presupposti del risveglio del popolo siciliano, le loro lotte ebbero eco in tutta la provincia se non oltre.\nLa Madre Terra.\nUna delle iniziative (forse la pi\u00f9 importante e duratura in quanto proprio nel 2004 se ne \u00e8 festeggiato il sessantesimo anniversario) pi\u00f9 voluta da Accursio Miraglia fu la fondazione della cooperativa \u201cLa Madre Terra\u201d. Nacque il 5 novembre 1944 ed oggi \u00e8 una grande realt\u00e0 che conta circa mille soci con una superficie di duemila ettari coltivata a ulivi e pi\u00f9 di 200\u00a0000 piante ricadenti nel territorio di Sciacca.\nGrazie alla cooperativa \u201cLa Madre Terra\u201d, Miraglia divenne la voce dell'umile gente che chiedeva l'attuazione delle leggi Gullo-Segni che destinavano alle cooperative i terreni incolti appartenenti ai latifondi. Memorabile rimase agli occhi della gente la cavalcata che riusc\u00ec ad organizzare per le vie del paese di Sciacca. Pi\u00f9 di diecimila persone da quasi tutta la provincia, chi a piedi, chi a cavallo, chi sui muli, chi in bicicletta.\nGli assassini per\u00f2 non prevedevano che il commissario Tandoy in tre giorni individuasse i responsabili: questi confessarono addirittura rivelarono i nomi dei mandanti si trattava dei tre pi\u00f9 conosciuti possidenti terrieri di Sciacca: il cavalier Rossi, il dottor Parlapiano Vella, il barone Pasciuta. Troppo potenti, troppo ammanigliati con mezzo governo regionale per essere condannati in quella Sicilia [...]\nL'ultimo incarico fu quello di presidente dell'ospedale di Sciacca e anche l\u00ec seppe agire lasciando il segno. I medici, le suore e gli infermieri, la sera del suo assassinio per mano della mafia il 4 gennaio 1947, ricambiarono l'affetto permettendo alle sue spoglie di rimanere intatte per quattro giorni in una bara aperta. Le veglie funebri furono due, una organizzata presso l'ospedale, l'altra presso la sede della Camera del lavoro. Tutta l'Italia diede l'estremo saluto ad un uomo che lottava con le parole, ad un uomo che con i suoi discorsi semplici riusciva a gratificare la gente a dare speranza e insegnare che la fratellanza e l'organizzazione erano fondamentali in quel periodo cos\u00ec difficile, diceva sempre: \u00ab\"Noi, organizzati, siamo un gruppo di fratelli. Se succede qualcosa, si ragiona\"\u00bb.\nIl monumento a Sciacca.\nAlla base del monumento dedicatogli dal popolo di Sciacca, fatta dal noto pittore e scultore saccense Filippo Prestia, vi \u00e8 una scritta di Miraglia che richiama questo valore della fratellanza che tanti nella societ\u00e0 odierna non considerano affatto in quanto non rappresenta pi\u00f9 un ideale raggiungibile in una societ\u00e0 dominata dall'individualismo. La frase, riportata in un lavoro del nipote di Miraglia, dice: \u00ab\"Io non impreco e non chiedo alcuna punizione. Io che ho tanto amato la vita, chiedo ad essa di vedere pentiti coloro che ci hanno fatto del male\"\u00bb.\nEcco anche il suo ultimo importante monito che diede all'ultimo comizio che tenne a Sciacca:"}
{"id": "704928", "revid": "125643029", "url": "https://it.wikipedia.org/wiki?curid=704928", "title": "Alberto I di Monaco", "text": "Biografia.\nInfanzia e giovinezza.\nAlberto nacque il 13 novembre 1848 a Parigi, figlio del principe Carlo III di Monaco (1818-1889) e della contessa belga Antoinette de M\u00e9rode (1828-1864). Sua madre era zia materna di donna Maria Vittoria dal Pozzo della Cisterna, futura duchessa consorte di Aosta e regina consorte di Spagna.\nDa giovane, il principe Alberto serv\u00ec nella marina spagnola, ma durante la Guerra Franco-Prussiana pass\u00f2 alla marina francese dove si guadagn\u00f2 la Legion d'onore. Egli aveva appena 22 anni quando inizi\u00f2 a sviluppare la propria passione per le scienze naturali ed in particolare per l'Oceanografia. Dopo diversi anni di studio, Alberto mostr\u00f2 il proprio interesse per i nuovi strumenti che la tecnica metteva a disposizione per lo studio dei fondali marini. Accompagnato da diversi scienziati mondiali del suolo marino, egli fece molti studi oceanografici, mappe e carte nautiche. Egli fond\u00f2 quindi quello che sarebbe divenuto l'\"\"Istituto Oceanografico\" di Monaco che include oggi un acquario, un museo e una biblioteca con molti acquisti provenienti da Parigi.\nOltre a questi studi, Alberto era molto interessato alle origini dell'uomo ed, a Parigi, egli fond\u00f2 l'\"Istituto di Paleontologia Umana\"\" che fu responsabile di diversi scavi a tema, tra cui il ritrovamento dell'\"Uomo di Grimaldi\" nella caverna di Baousse-Rousse, che venne cos\u00ec chiamato in onore della sua casata. Le acquisizioni culturali di Alberto trovarono riconoscimento nel 1909, quando la \"\"British Academy of Science\" lo nomin\u00f2 membro onorarii. Nel 1920, l'\"American Academy of Science\" concesse al Principe Alberto la medaglia d'oro per i suoi studi.\nNonostante la carriera militare, il Principe fu un pacifista. Fond\u00f2 l'\"Istituto Internazionale per la Pace\"\" di Monaco come luogo dove risolvere pacificamente le controversie del mondo. Sentendo le prime avvisaglie della Prima guerra mondiale, il Principe Alberto tent\u00f2 diverse volte di dissuadere l'Imperatore Guglielmo II di Germania dalla guerra. Allo scoppio della guerra, Monaco si dichiar\u00f2 neutrale, ma difatti sostenne gli alleati con il ricovero dei feriti negli ospedali, mettendo a disposizione centri di convalescenza e soldati, incluso l'unico figlio del Principe Alberto, Luigi.\nPrimo matrimonio.\nIl 21 settembre 1869 al Castello di Marchais (che ancora oggi \u00e8 tra i possessi della famiglia Grimaldi), nella regione francese dello Champagne, il principe Alberto spos\u00f2 Maria Vittoria Hamilton (1850-1922), di Lanarkshire, in Scozia, figlia del duca William Hamilton e di sua moglie, la principessa Maria Amelia di Baden. La coppia si incontr\u00f2 per la prima volta nell'agosto del 1869 ad un ballo organizzato dall'Imperatore di Francia e il loro matrimonio ebbe come testimone l'anziana nonna di Alberto, Maria Caroline Gibert de Lametz. Maria Carolina aveva tentato di creare dei legami politici e coniugali tra Alberto e la principessa Maria Adelaide di Cambridge, prima cugina della regina Vittoria d'Inghilterra e futura madre della regina Mary di Teck, ma senza successo. La Principessa era comunque ben piu grande (era nata nel 1833) e comunque scelse di sposare il Duca di Teck nel 1866 ( divenne in tal modo ,tramite sua figlia, la Regina Mary, nata nel 1867, bisnonna dell attuale Regina Elisabetta II ).Semmai si era pensato alla Principessa di Cambridge come una possibile seconda moglie di Carlo III, vedovo dal 1864.Il fallimento non scoraggi\u00f2 Maria Carolina che chiese aiuto a Napoleone III di Francia e a sua moglie.\nL'Imperatore persuase Maria Carolina che la regina Vittoria non era intenzionata ad accogliere un Grimaldi nella sua famiglia (anche per la religione cattolica della famiglia ), suggerendo invece Maria Vittoria, sua cugina di terzo grado e sorella del suo buon amico, il XII duca di Hamilton, come alternativa. Come figlia di un duca scozzese, Maria Vittoria non era di sangue reale, ma la sua famiglia era sufficientemente ricca, ben introdotta e legata per sangue alla famiglia imperiale francese attraverso la nonna, St\u00e9phanie de Beauharnais Granducessa di Baden e antenata di diversi Sovrani europei, figlia adottata di Napoleone I e seconda cugina di Ortensia di Beauharnais, madre a sua volta dell'imperatore Napoleone III.\nDopo un anno di matrimonio la coppia ebbe il figlio maschio, Luigi, ma Maria Vittoria non apprezzava Monaco. Poco dopo, infatti, lasci\u00f2 definitivamente il principato e il suo matrimonio con Alberto venne annullato il 28 luglio 1880 con uno speciale dispaccio della Santa Sede che consentiva al figlio Luigi di considerarsi ad ogni modo figlio legittimo. Lo stesso anno, la Principessa di Monaco, si spos\u00f2 a Roma con il Principe Taszil\u00f3 Festetics, 1850-1933, la cui figlia, Maria, sar\u00e0 nonna dello stilista Egon von F\u00fcrstenberg e di sua sorella Ira von F\u00fcrstenberg, moglie poi divorziata di Alfonso di Hohenlohe e poi donna di spettacolo, legata da grande amicizia con Ranieri III di Monaco.\nUna (inattesa) prestigiosa parentela con una Casa Reale era dovuta al matrimonio di Maria Vittoria Dal Pozzo della Cisterna (cugina prima di Alberto), sposa dal 1867 di Amedeo di Savoia Duca d Aosta e brevemente (1870- 1873) Re di Spagna (figlio del Re di Italia Vittorio Emanuele II),antenati del duca attuale.\nAscesa al trono.\nIl 10 settembre 1889 Alberto ascese al trono di Monaco alla morte del padre e nello stesso anno spos\u00f2 la Duchessa de Richelieu, nata Marie Alice Heine (1858-1925), un'americana figlia di un uomo d'affari di New Orleans, che discendeva da una famiglia di ebrei tedeschi. Alice Heine aveva sposato il Duca de Richelieu ma si era ritrovata vedova a soli 21 anni, con il piccolo figlio, Armand. La sua relazione ed il successivo matrimonio con il Principe Alberto furono una benedizione per il piccolo principato. Aiut\u00f2 in questo, grazie agli importanti legami del padre, il marito nell'intenzione di rendere il Principato di Monaco uno dei centri europei del teatro dell'Opera e del balletto, sotto la direzione del famoso impresario russo Sergej Djagilev.\nMalgrado gli iniziali promettenti successi, nel 1902 il loro matrimonio termin\u00f2 a causa della relazione della principessa con il compositore Isidore de Lara, che poteva seriamente compromettere la posizione del marito. La coppia si separ\u00f2 ma non divorzi\u00f2 mai. Courtesan Caroline Otero, nota come La Belle Otero, che era divenuta l'amante del Principe, ricord\u00f2 nelle sue memorie che il Principe non era un uomo virile ed aveva evidenti problemi di erezione (il libro tuttavia non sembra del tutto attendibile su molte affermazioni fatte dalla Otero).\nUltimi anni e morte.\nIl 5 gennaio 1911 il principe Alberto I, a seguito di una serie di proteste di piazza, garant\u00ec a Monaco una Costituzione, ma il documento venne sospeso allo scoppio della Prima Guerra Mondiale. Sempre nel 1911, il Principe Alberto fu il responsabile della creazione del Rally di Monte Carlo, una competizione automobilistica da disputarsi per le vie del principato.\nIl Club degli Esploratori elesse Alberto I quale suo membro onorario nel 1921.\nIl principe Alberto I di Monaco mor\u00ec il 26 giugno 1922 a Parigi e venne succeduto dal figlio, Luigi II.\nDiscendenza.\nIl principe Alberto e Mary Victoria Hamilton ebbero:\nOceanografia.\nIl principe Alberto I di Monaco dedic\u00f2 gran parte della sua vita allo studio del mare e degli oceani. A soli 22 anni si imbarc\u00f2 nello studio di una scienza relativamente nuova per l'epoca, quella dell'oceanografia. Comprendendo l'importanza delle relazioni tra le creature viventi e la natura, si dedic\u00f2 all'esplorazione ed alla ricerca nei mari con ogni tecnica e strumento. Alberto I fu \"istigatore e promulgatore\" della scienza oceanografica che egli stesso contribu\u00ec a creare. Egli personalmente fond\u00f2 l'Istituto Oceanografico Fondazione Alberto I di Monaco come fondazione privata riconosciuta di pubblica utilit\u00e0 nel 1906, con due sedi: l'Istituto Oceanografico di Parigi (oggi rinominato in Casa dell'Oceano) e quello che divenne il Museo oceanografico di Monaco, direttamente nel principato. Quest'ultimo includeva per l'epoca un acquario, un museo ed una biblioteca a tema, con collegamenti di ricerca con Parigi.\nPer questo scopo il principe acquist\u00f2 anche quattro yacht, \"Hirondelle\", \"Princesse Alice\", \"Princesse Alice II\" e \"Hirondelle II\". Accompagnato da un equipaggio selezionato e da diversi scienziati marini, viaggi\u00f2 in lungo e in largo nel Mediterraneo, registrando diverse scoperte in campo oceanografico, redigendo mappe e carte nautiche. Nel 1896, in un'ispezione oceanografica delle Azzorre scopr\u00ec la Sponda Principessa Alice. \nSin dalla giovane et\u00e0, inoltre, il principe Alberto I fu sempre molto affascinato dalle regioni polari. Negli anni 1898-1907 egli comp\u00ec quattro spedizioni scientifiche alle Svalbard sul suo yacht \"Princesse Alice\". I suoi sforzi vennero premiati con l'intitolazione della Terra di Alberto I sullo Spitsbergen.\nLa prima di queste spedizioni si tenne nell'estate del 1898 con scopi oceanografici e zoologici principalmente indirizzati a migliorare la collezione del Museo oceanografico di Monaco di cui gi\u00e0 aveva iniziato la costruzione.\nLa seconda spedizione, nel 1899, si focalizz\u00f2 sull'idrografia e la topografia del Raudfjorden, a nord-est dello Spitsbergen, da cui venne tratta una mappa poi pubblicata.\nIl terzo viaggio, nel 1906, si incentr\u00f2 sulla meteorologia. Il principe diede il proprio supporto ad altre due spedizioni, quella dello scozzese William Speirs Bruce a Prins Karls Forland, e quella del norvegese Gunnar Isachsen, a nordovest dello Spitsbergen. I fondi concessi a quest'ultimo nella sua spedizione scientifica alle Svalbard portarono nel 1928 alla fondazione dell'Istituto Polare Norvegese.\nLa quarta spedizione del principe nel 1907, fu dovuta essenzialmente dal desiderio di veder completati i risultati registrati l'estate precedente. Egli mostr\u00f2 anche un notevole interesse nella possibilit\u00e0 di proteggere l'ambiente naturale delle Svalbard, come dimostrato tra l'altro dal questionario inviatogli nel 1912 dal botanico tedesco Hugo Conwentz.\nNel 1918, la National Academy of Sciences statunitense concesse al principe Alberto la sua Alexander Agassiz Medal per i suoi interessi oceanografici. L'Explorers Club elesse Alberto I a suo membro onorario nel 1921. Egli ottenne anche la Cullum Geographical Medal della American Geographical Society. Il principe Ranieri III di Monaco assieme all'International Association for the Physical Sciences of the Oceans ha istituito la Medaglia del Principe Alberto I per le scienze chimiche e fisiche correlate all'oceanografia, in suo onore.\nFilatelia.\nAlberto I costitu\u00ec una collezione di francobolli continuata in seguito dal figlio Luigi II e finalmente resa parte essenziale di un museo postale creato nel 1950 dal Principe Ranieri III."}
{"id": "704929", "revid": "117328533", "url": "https://it.wikipedia.org/wiki?curid=704929", "title": "Giorgio Fu\u00e0", "text": "Fond\u00f2 la facolt\u00e0 di economia dell'Universit\u00e0 Politecnica delle Marche di Ancona e l'ISTAO di Ancona, Istituto Adriano Olivetti di studi per la gestione dell'economia e delle aziende.\nIl 26 gennaio 2002, l'universit\u00e0 dedic\u00f2 la facolt\u00e0 di economia e commercio a Giorgio Fu\u00e0.\nNel 2010 \u00e8 stata istituita la Fondazione Giorgio Fu\u00e0 con la finalit\u00e0 di raccogliere e promuovere l'eredit\u00e0 culturale dello studioso. \nBiografia.\nNato da una famiglia ebraica di Ancona di estrazione borghese, frequent\u00f2 le scuole nel capoluogo per spostarsi a Pisa dove frequent\u00f2 sia l'Universit\u00e0 sia la scuola Normale Superiore di Pisa. Riusc\u00ec a conseguire la laurea all'Universit\u00e0 di Pisa in scienze politiche, ma non a concludere gli studi come normalista, costretto a lasciare a causa delle leggi razziali, poich\u00e9 ebreo. \nIn seguito alle persecuzioni degli ebrei fugg\u00ec in Svizzera dove, nel 1940, consegu\u00ec il \"Doctorat en Droit - mention en \u00e9conomie politique\" all'Universit\u00e0 di Losanna. Dal 1941 inizi\u00f2 a lavorare per Adriano Olivetti e nel 1943 si spos\u00f2 con Erika Rosenthal. \nPer un breve periodo (1947-1950) ritorn\u00f2 all'universit\u00e0 di Pisa come professore, poi venne chiamato a Ginevra come consulente della Commissione Economica per l'Europa delle Nazioni Unite presieduta da Gunnar Myrdal. Nel 1955 entr\u00f2 all'ENI come consigliere economico di Enrico Mattei.\nDecisivo il suo impegno per la costituzione di una facolt\u00e0 di economia nella sua citt\u00e0 natale. Anche grazie ai suoi contatti con Carlo Bo, allora rettore dell'Universit\u00e0 di Urbino, e con il giurista Franco Pastori che nel medesimo ateneo sar\u00e0 il primo preside, nel 1959 riusc\u00ec ad aprire la facolt\u00e0 come sede distaccata di Urbino. Dopo alcuni anni (1969) venne unita alla facolt\u00e0 di Ingegneria creando la \"Libera Universit\u00e0 di Ancona\". Dalla sua istituzione fino al 1997 insegn\u00f2 in questa facolt\u00e0, coinvolgendo molti altri esperti italiani. \nNel 1967 fond\u00f2 ad Ancona l'ISTAO (Istituto Adriano Olivetti di studi per la gestione dell'economia e delle aziende) con l'obiettivo di creare una scuola di alta specializzazione post-laurea; ora ha sede a Villa Favorita.\nDal 1983 al 1986 fu presidente della Societ\u00e0 italiana degli economisti e dal 1986 socio dell'Accademia dei Lincei. Nel 1988 fond\u00f2 l'Associazione italiana per la collaborazione tra gli economisti di lingua neolatina, di cui fu presidente fino al 1994. Ricevette la laurea \"honoris causa\" dall'Universit\u00e0 di Camerino (1993) e dall'Universit\u00e0 autonoma di Madrid (2000)."}
{"id": "704930", "revid": "286641", "url": "https://it.wikipedia.org/wiki?curid=704930", "title": "Orfeo (Rossi)", "text": "Orfeo \u00e8 un'opera lirica in un prologo e tre atti di Luigi Rossi su libretto di Francesco Buti rappresentata in prima assoluta il 2 marzo 1647 nel palazzo del defunto Cardinale di Richelieu (\"Palais Cardinal\"), divenuto da poco \"Palais-Royal\", a Parigi.\nVicende e caratteristiche dell'opera.\nFu il cardinale Mazarino a chiamare Luigi Rossi a Parigi, affidandogli il libretto di Buti, nel quale il mito di Orfeo era stato liberamente adattato al fine di inserirvi alcune simbologie volte a glorificare il potere sovrano del re di Francia, paragonando in particolare la lira d'Orfeo al giglio di Francia. Lo spettacolo dur\u00f2 sei ore, inframmezzato da azione coreografiche, secondo il gusto del teatro musicale francese alle cui convenzioni l'opera di Luigi Rossi, bench\u00e9 in lingua italiana, si adatt\u00f2 completamente. La coreografia fu affidata a Giovan Battista Balbi e la scenografia a Giacomo Torelli. L'esito fu trionfale nonostante il libretto sia stato sin da allora giudicato disorganico. Accanto alle arie, l'opera include cori e terzetti (quelli fra le tre Grazie e le tre Parche) di fattura eccellente, dai quali emerge la sapienza contrappuntistica del compositore pugliese.\nLa partitura, considerata a lungo perduta, fu ritrovata nel 1888 da Romain Rolland presso la Biblioteca Chigi di Roma, ma inizialmente non fu attribuita a Luigi Rossi. La prima ripresa in tempi moderni ha avuto luogo l'11 giugno 1985 al Teatro alla Scala, sotto la direzione di Bruno Rigacci e per la regia di Luca Ronconi."}
{"id": "704931", "revid": "125974053", "url": "https://it.wikipedia.org/wiki?curid=704931", "title": "Carlo III di Monaco", "text": "Nella storia monegasca \u00e8 ricordato in particolare per essere stato il fondatore del Casin\u00f2 di Monte Carlo per rimpinguare le casse dello Stato dopo le dilapidazioni del governo di suo padre Florestano. Coi suoi provvedimenti in fatto di politica estera, garant\u00ec inoltre la piena indipendenza del Principato dalla Francia, con la quale concluse il trattato franco-monegasco del 1861.\nBiografia.\nInfanzia.\nCarlo nacque a Parigi l'8 dicembre 1818, unico figlio del principe Florestano I di Monaco e di sua moglie, Marie Caroline Gibert de Lametz.\nI rapporti tra il principe Carlo e suo padre Florestano, a ogni modo, non furono mai idilliaci: i due erano animati da spiriti di vita differenti e soprattutto il giovane Principe ereditario (sostenuto in questo anche da alcuni ministri) non poteva tollerare che il padre non si occupasse adeguatamente dello Stato. Gi\u00e0 nel 1853, Carlo cerc\u00f2 di cospirare contro il padre per rovesciarlo dal trono e porsi quale nuovo \"Principe sovrano di Monaco\", ma la cospirazione venne scoperta e il Principe venne imprigionato e fu liberato solo tre anni pi\u00f9 tardi.\nMatrimonio.\nIl 28 settembre 1846 Carlo spos\u00f2 la nobildonna Antoinette de M\u00e9rode-Westerloo a Bruxelles. Grazie alla generosa dote della moglie, Carlo III fu in grado di finanziare parte delle spese per l'abbellimento di Monte Carlo di modo da attrarre i turisti pi\u00f9 benestanti verso le coste del piccolo principato. Antoinette acquist\u00f2 a proprie spese il Castello di Marchais, ove peraltro mor\u00ec il principe Carlo e che ancora oggi \u00e8 di propriet\u00e0 della famiglia Grimaldi.\nPrincipe di Monaco.\nCarlo divenne comunque legittimo \"Principe di Monaco\" il 20 giugno 1856, con la morte del padre, in quanto suo unico erede. Il principe Florestano, come si \u00e8 detto, era stato un pessimo monarca sotto l'aspetto amministrativo, soprattutto per il fatto che, come secondogenito, non era mai stato adeguatamente preparato alle questioni governative e si era gettato invece a pieno nel mondo del teatro, una delle sue grandi passioni. La politica del padre aveva di molto dilapidato le finanze statali e fu per questo che uno dei principali impegni dei primi anni di regno di Carlo III fu quello di trovare una possibile soluzione per incamerare maggiore denaro possibile a favore del piccolo Stato monegasco.\nFondazione del Casin\u00f2 di Montecarlo.\nPer saldare i conti dello Stato, nel 1865 Carlo III pens\u00f2 di fondare il Casin\u00f2 di Monte Carlo che ancora oggi esiste e consente al Principato di godere di cospicue entrate di denaro (appena salito al trono aveva parzialmente legalizzato il gioco d azzardo permettendolo in una sala all' interno di un albergo a partire dal 14 dicembre 1856). Questa sua iniziativa, assolutamente legale ed economicamente perfetta per lo status delle finanze di Monaco, incontr\u00f2 per\u00f2 l'opposizione della Chiesa cattolica presente nel Principato e in particolar modo dei gesuiti, che avevano fondato a Monaco un monastero e una scuola privata per i rampolli dell'\u00e9lite della societ\u00e0 monegasca che si trovava tremendamente vicina alla nuova istituzione fondata da Carlo III. Il Principe, per\u00f2, che doveva fare i conti con le finanze statali, archivi\u00f2 momentaneamente le richieste dei gesuiti e si concentr\u00f2 sullo sviluppo della struttura. Spazientiti, i gesuiti tentarono di trascinare Carlo III in tribunale ed egli allora reag\u00ec emanando un decreto che ordinava la loro espulsione dal Principato.\nIn ogni caso i rapporti del Principe con la Santa Sede rimasero buoni tanto che Pio IX eresse Monaco in abbazia nullius, rendendolo indipendente dalla diocesi di Nizza (1868), che Leone XIII innalzo in diocesi, nonostante il territorio minuscolo, nel 1887 ( oggi arcidiocesi ).\nDietro queste tensioni di natura meramente moralista, vi furono probabilmente delle tensioni anche con la Francia, dove l'esistenza di casin\u00f2 sul territorio nazionale era vietata e tale rimase sino al 1907. Di fronte alla minaccia politica velata che pure si profilava nei suoi confronti e verso lo Stato da lui amministrato, Carlo III lasci\u00f2 intendere che in caso di ulteriori insistenze sarebbe stato pronto ad abdicare in favore di suo nipote, il duca tedesco Guglielmo II di Urach. Le tensioni si appianarono successivamente tra le due parti solo quando Carlo III rinunci\u00f2 definitivamente ai suoi diritti su Mentone e Roccabruna a vantaggio della Francia, con la firma del trattato franco-monegasco del 1861.\nSuperate le ostilit\u00e0 interne, a ogni modo, il principe Carlo si pose da subito alla ricerca di possibili investitori per la creazione di una societ\u00e0 che si occupasse del casin\u00f2, ma la maggior parte dei grandi proprietari monegaschi aveva una mentalit\u00e0 ancora fortemente influenzata dai contrasti di natura politica e religiosa e il progetto si trov\u00f2 quasi sul punto di fallire ancora prima di iniziare. Alla fine Carlo III si rivolse a Fran\u00e7ois Blanc, l'uomo che aveva costituito la propria fortuna personale sulla fondazione del casin\u00f2 di Homburg, nel Langraviato d'Assia-Homburg (Germania), collaborando anche in quel caso col Principe locale, Ferdinando d'Assia-Homburg. Per l'investimento della somma di 1\u00a0700\u00a0000 franchi, Blanc ottenne una rendita annuale di 50\u00a0000 franchi pi\u00f9 il 10% dei benefici netti del casin\u00f2 e la concessione per 50 anni del casin\u00f2 stesso con un accordo siglato il 31 marzo 1860. Fran\u00e7ois Blanc si pose alla testa della \"Soci\u00e9t\u00e9 des Bains de Mer\" (creata nel 1863) e del \"Cercle des \u00e9trangers\" che \"de facto\" amministrarono il casin\u00f2.\nLe prime infrastrutture iniziarono a essere costruite dal 1862 presso un villaggio sperduto su una collina del Principato noto come \"Les Sp\u00e9lugues\" (\"le grotte\") e gi\u00e0 nel 1863 la struttura del casin\u00f2 risult\u00f2 terminata. Blanc fond\u00f2 inoltre l'H\u00f4tel de Paris nel 1864, inaugurando ufficialmente il casin\u00f2 nel luglio del 1865. Il nuovo quartiere che and\u00f2 a crearsi attorno al casin\u00f2 venne ribattezzato nel 1866 col nome di \"Monte Carlo\" in onore a Carlo III.\nMentone e Roccabruna.\nAltro problema che invest\u00ec il periodo di governo di Carlo III fu la questione della politica con la Francia. Le citt\u00e0 di Mentone e Roccabruna erano state annesse dalla Francia durante la rivoluzione francese e successivamente erano state restituite al Principato quando questo si trovava sotto la protezione militare del Regno di Sardegna. A ogni modo, durante le rivoluzioni del 1848, Mentone e Roccabruna si sollevarono e si dichiararono \"citt\u00e0 libere\", chiedendo la protezione del governo sabaudo. Le due citt\u00e0 rimasero peraltro formalmente monegasche.\nNel 1854, ancora nelle vesti di Principe ereditario e Duca di Valentinois, Carlo tent\u00f2 di far sollevare la popolazione di Mentone, presentandosi in citt\u00e0 con il suo seguito e l'aiutante di campo, alle ore 6 di gioved\u00ec 6 aprile, confidando nelle assicurazioni dei filo-monegaschi. La cittadinanza di Mentone, per\u00f2, rest\u00f2 indifferente all'arrivo del sovrano. Non cos\u00ec la locale tenenza dei Carabinieri che immediatamente dispose l'arresto della ventina di sostenitori e anche del futuro Principe di Monaco con il suo seguito, traducendo tutti alla fortezza di Villafranca.\nDopo la cessione dei territori di Nizza e della Savoia a Napoleone III, in cambio dell'intervento francese nella seconda guerra d'indipendenza italiana, per risolvere la questione la Francia dispose a favore del Principe di Monaco il pagamento di una cospicua somma di denaro (4\u00a0000\u00a0000 di franchi dell'epoca) in compensazione dell'annessione delle due citt\u00e0, che avevano fino ad allora costituito il 90% del territorio totale dello Stato, tramite il trattato franco-monegasco del 1861. La Francia, sulla base del medesimo accordo, avrebbe inoltre garantito a ogni costo la piena indipendenza del Principato di Monaco.\nConsolidamento dello Stato.\nSotto il governo di Carlo III il Principato di Monaco increment\u00f2 la propria attivit\u00e0 diplomatica; ad esempio, nel 1864, Carlo III concluse un trattato di alleanza con il bey di Tunisi, Muhammad III al-Sadiq, che regol\u00f2 inoltre i trattati commerciali tra i due Paesi. Egli inoltre stabil\u00ec relazioni diplomatiche con altri governi nel mondo per la prima volta. Nel complesso, dunque, il governo del principe Carlo fu benefico per Monaco, con una notevole marcia in pi\u00f9 che il principe diede personalmente alla riscoperta dell'identit\u00e0 nazionale del Principato, implementando gli studi linguistici sul dialetto monegasco e fondando nel 1858 la prima onorificenza ufficiale di Stato, l'Ordine di San Carlo, dedicato al suo santo patrono.\nNel 1865 Carlo III concluse l'unione doganale con la Francia e istitu\u00ec ufficialmente il nuovo confine tra i due Stati. Raggiunse inoltre un accordo per la costruzione della linea ferroviaria Nizza-Ventimiglia, attraversando il territorio di Monaco.\nConcluse un Concordato con la Santa Sede (1887) che concesse al Sovrano monegasco vasti poteri di giuspatronato su quasi tutte le istituzioni religiose a partire dalla nomina dei vescovi. Inoltre strinse accordi internazionali che consentirono relazioni diplomatiche di Monaco con Italia, Santa Sede,Spagna,Austria pur vincolato da accordi prominenti con la Francia.\nDecisivo fu il suo intervento per la creazione di prestigiosi istituti culturali come il Grand Theatre (oggi noto come Opera di Monte Carlo) con la sua prestigiosa orchestra filarmonica (1879).\nMorte.\nIl Principe mor\u00ec mentre si trovava in villeggiatura al Castello di Marchais, in Francia, il 10 settembre 1889.\nNumismatica e filatelia.\nNel 1885 Carlo III fu il primo principe sovrano di Monaco a ottenere la possibilit\u00e0 di emettere una propria serie di francobolli in uso nel principato, riportanti appunto la sua effigie. In precedenza nel territorio monegasco erano regolarmente utilizzati quelli francesi. Per questo suo interessamento al mondo filatelico, nella storia postale di Monaco gli vennero dedicati due francobolli dal principe Ranieri III, uno nel 1966 per commemorare il 100\u00ba anniversario della fondazione della citt\u00e0 di Monte Carlo per opera di Carlo III e uno nel 1989 in occasione del 100\u00ba anniversario della sua morte.\nCarlo III fu inoltre il monarca che a Monaco riprese la coniazione di monete in oro.\nCommemorazione.\nIl 1 giugno 2016 vennero coniati 15\u00a0000 esemplari di 2 euro commemorativi dal principato di Monaco per commemorare il 150\u00ba anniversario della fondazione della citt\u00e0 di Monte Carlo per opera di Carlo III\nDiscendenza.\nCarlo III e Antoinette de M\u00e9rode ebbero un solo figlio:"}
{"id": "704932", "revid": "184755", "url": "https://it.wikipedia.org/wiki?curid=704932", "title": "Universit\u00e0 di Medicina e Farmacia &quot;Grigore T. Popa&quot;", "text": "L'Universit\u00e0 di Medicina e Farmacia \"Grigore T. Popa\", dedicata al medico rumeno Grigore T. Popa, \u00e8 un istituto universitario rumeno della citt\u00e0 di Ia\u0219i specializzato in medicina e farmacia. Fu fondata come istituto di insegnamento superiore nel 1879 e divenne universit\u00e0 nel 1991.\nStruttura.\nL'ateneo \u00e8 organizzato nelle seguenti facolt\u00e0:"}
{"id": "704935", "revid": "1305772", "url": "https://it.wikipedia.org/wiki?curid=704935", "title": "Neum", "text": "Neum (in serbo cirillico: \u041d\u0435\u0443\u043c, nel medioevo conosciuto come \"Porto Noumense\") \u00e8 una citt\u00e0 della Bosnia ed Erzegovina con 4.960 abitanti al censimento 2013, che costituisce, con la sua costa di circa , l'unico sbocco al mare dello Stato balcanico. La citt\u00e0 e il suo entroterra separano al tempo stesso la Dalmazia meridionale croata dal resto della Croazia.\nStoria e geopolitica.\nLo sbocco al mare di Neum risale alla fine del XVII secolo. Il confine meridionale (verso Ragusa) corrisponde alla frontiera fissata tra l'Impero ottomano e la Repubblica di Ragusa. Il confine settentrionale (verso Spalato) venne invece fissato in seguito alla pace di Carlowitz (1699), quando i Turchi strapparono la zona di Neum ai possedimenti veneziani della Dalmazia per ottenere uno sbocco al mare e per imporre dei diritti di dogana sui commerci del litorale dalmata.\nLa citt\u00e0 fece ininterrottamente parte dell'Impero ottomano fino al 1878, poi rimase nominalmente turca ma sotto amministrazione austriaca, finch\u00e9 nel 1908 non venne annessa all'Impero austro-ungarico, alla quale appartenevano gi\u00e0 i contigui territori delle due ex repubbliche marinare. Col sorgere del Regno di Jugoslavia, la citt\u00e0 cess\u00f2 di essere zona di frontiera, anche se l'antico confine fu mantenuto nel dopoguerra per la suddivisione interna della Jugoslavia titina in entit\u00e0 federali. La frontiera \u00e8 ritornata ad essere internazionale con l'indipendenza della Bosnia ed Erzegovina. \nLa citt\u00e0 di Neum \u00e8 collegata territorialmente al resto della Bosnia ed Erzegovina e fa parte del Cantone di Erzegovina-Narenta, ma \u00e8 comunque considerabile simile ad un \"enclave\" dal punto di vista delle comunicazioni, perch\u00e9 la principale strada che l'attraversa \u00e8 la \"Jadranska Magistrala\" (la litoranea croata). Infatti per raggiungere Mostar, sebbene esista una strada interna (M-17/3) che passa per Stolac (anche pi\u00f9 breve), la strada pi\u00f9 veloce \u00e8 quella che passa dalla frontiera con la Croazia per poi risalire la valle della Narenta.\nLa Croazia da parte sua ha lanciato la costruzione del ponte di Sabbioncello tra la costa dalmata e la prospiciente penisola di Sabbioncello per stabilire un collegamento nazionale con l\"'exclave\" della Dalmazia meridionale mentre la Bosnia ed Erzegovina ha iniziato a progettare l'ampliamento della strada interna Stolac-Neum M-17/3.\nGeografia antropica.\nIl territorio comunale comprende, oltre al capoluogo, i 27 centri abitati di Babin Do, Borut, Brestica, Bro\u0107anac, Br\u0161tanica, Cerovica, Cerovo, Crnoglav, Dobri Do, Dobrovo, Donji Drijen, Donji Zelenikovac, Dubravica, Du\u017ei, Glumina, Gornje Hrasno, Gradac, Hotanj Hutovski, Hutovo, Ki\u0161evo, Mo\u0161evi\u0107i, Prapratnica, Previ\u0161, Rabrani, Vinine e \u017dukovica.\nSport.\nNeum ha una squadra di pallanuoto, il VK Jadran Neum, che gioca nella federazione croata, la Hrvatski vaterpolski savez.\nEtnie contea di Neum (censimento 1991).\n4.268 ab. di cui:\n87,6% croati\n4,9% serbi\n4,7% musulmani (bosniaci)\n2,1% jugoslavi\n0,7% misti (albanesi, macedoni, montenegrini, sloveni)\nEtnie citt\u00e0 di Neum (censimento 1991).\n1.993 abitanti di cui:\n94% croati\n2% bosgnacchi (musulmano-bosniaci)\n3% serbi\n1% misti (albanesi, macedoni, montenegrini, sloveni)"}
{"id": "704936", "revid": "984922", "url": "https://it.wikipedia.org/wiki?curid=704936", "title": "Cantone di Biern\u00e9", "text": "Il Cantone di Biern\u00e9 era una divisione amministrativa dell'Arrondissement di Ch\u00e2teau-Gontier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "704939", "revid": "1543377", "url": "https://it.wikipedia.org/wiki?curid=704939", "title": "La dodicesima carta", "text": "La dodicesima carta \u00e8 il sesto libro di Jeffery Deaver dedicato al criminologo tetraplegico Lincoln Rhyme, uscito in Italia nel 2005.\nTrama.\nLa narrazione inizia in una biblioteca, dove una giovane afroamericana, Geneva Sattle, stava leggendo una rivista dell '800, per scoprire qualcosa di pi\u00f9 sul conto di un suo antenato. Ma un misterioso individuo, Thompson Boyd, tenta apparentemente di stuprarla, ma fallisce. Il caso \u00e8 portato all'esame di Lincoln Rhyme, che spiega una caccia all'uomo fatta di sparatorie, piccoli indizi, rivelazioni sconvolgenti, come la scoperta della vera identit\u00e0 di Geneva e la comparsa di un misterioso personaggio, Jax, che poi si riveler\u00e0 essere il vero padre della ragazzina. Magistralmente scritta la figura dell'assassino, Thompson, che a tratti sembra avere una certa dose di umanit\u00e0, ma non esiter\u00e0 a sparare alla sua compagna, per mettersi in salvo."}
{"id": "704940", "revid": "547992", "url": "https://it.wikipedia.org/wiki?curid=704940", "title": "Wendy O. Williams", "text": "Biografia.\nWendy O. Williams nasce a Rochester (New York) il 28 maggio del 1949. Fin da piccola comincia a lavorare nel mondo dello spettacolo, prima come ballerina e successivamente come spogliarellista, sempre nella sua citt\u00e0 natale. In questo periodo viene notata da un agente, il quale \u00e8 deciso a formare una punk rock band: i Plasmatics.\nIl gruppo si differenzia subito dalle altre band, in particolare per le imprese di Wendy durante i concerti: di solito la cantante appariva poco vestita e simulava atti sessuali sul palcoscenico, imprese queste che le costeranno alcuni arresti e scontri con la polizia. Nel frattempo, Wendy comincia a collaborare con altri artisti del mondo del rock, come Lemmy Kilmister dei Mot\u00f6rhead, con il quale registr\u00f2 nel 1982 l'EP \"Wendy &amp; Lemmy\", contenente il famoso pezzo di Tammy Wynette, \"Stand By Your Man\".\nNello stesso anno, si conclude anche la sua carriera con i Plasmatics, precisamente con il loro capolavoro: \"Coup d'\u00c9tat\". In seguito a questo, Wendy debutta come artista solista, pubblicando nel 1984 l'album \"WOW\", prodotto da Gene Simmons dei Kiss.\nNel 1985 ha una nomination ai Grammy Awards per la categoria Best Female Rock Vocal.\nNel 1987 riforma i Plasmatics con una formazione tutta nuova, con i quali pubblica il concept album \"\", dopo il quale la band si scioglier\u00e0 definitivamente. Dopo la pubblicazione di un altro album, Wendy si ritira dalle scene musicali nel 1991, preferendo occuparsi di altro.\nMorte.\nLa Williams tent\u00f2 il primo suicidio nel 1993 trafiggendosi lo sterno con un coltello. Tuttavia chiam\u00f2 Rod Swenson, suo compagno, per portarla in ospedale. Tent\u00f2 nuovamente il suicidio nel 1997 con un'overdose di efedrina.\nMuore suicida il 6 aprile del 1998 con un colpo di arma da fuoco, all'et\u00e0 di soli 48 anni. Rod Swenson, il suo compagno per pi\u00f9 di 20 anni, tornato a casa in cui vivevano da quando si erano trasferiti nel Connecticut da New York City, trov\u00f2 un pacchetto che lei aveva lasciato per lui e che conteneva degli spaghetti che a lui piacevano, un pacchetto di semi per coltivare verdure da giardino, un balsamo per massaggi orientali e lettere sigillate.\nLe lettere suicide, che includevano un \"testamento biologico\", una lettera d'amore a Swenson e vari elenchi di cose da fare, indussero Swenson a cercarla nel bosco. Dopo circa un'ora, quando cal\u00f2 il crepuscolo, trov\u00f2 il suo corpo e una pistola posata sul terreno vicino.\nDopo la sua tragica morte, vengono pubblicati altri tre album dei Plasmatics, tra cui due raccolte e un DVD nel 2007."}
{"id": "704942", "revid": "984922", "url": "https://it.wikipedia.org/wiki?curid=704942", "title": "Cantone di Ch\u00e2teau-Gontier-Est", "text": "Il Cantone di Ch\u00e2teau-Gontier-Est era una divisione amministrativa dell'Arrondissement di Ch\u00e2teau-Gontier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Ch\u00e2teau-Gontier e i comuni di:"}
{"id": "704943", "revid": "104458", "url": "https://it.wikipedia.org/wiki?curid=704943", "title": "Cantone di Ch\u00e2teau-Gontier-Ovest", "text": "Il Cantone di Ch\u00e2teau-Gontier-Ovest era una divisione amministrativa dell'Arrondissement di Ch\u00e2teau-Gontier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Ch\u00e2teau-Gontier e i comuni di:"}
{"id": "704946", "revid": "73997", "url": "https://it.wikipedia.org/wiki?curid=704946", "title": "Wendy Orlean Williams", "text": ""}
{"id": "704950", "revid": "287204", "url": "https://it.wikipedia.org/wiki?curid=704950", "title": "Wendy Williams", "text": ""}
{"id": "704962", "revid": "198277", "url": "https://it.wikipedia.org/wiki?curid=704962", "title": "Friends", "text": "Friends (reso graficamente come ) \u00e8 una sitcom statunitense creata da David Crane e Marta Kauffman, trasmessa sul network televisivo americano NBC dal 22 settembre 1994 al 6 maggio 2004; sono state realizzate in tutto dieci stagioni. La serie ruota attorno a un gruppo di sei amici a Manhattan, formato dalle ragazze Rachel Green, Monica Geller e Phoebe Buffay, e dai ragazzi Ross Geller, Chandler Bing e Joey Tribbiani. La serie \u00e8 stata prodotta dalla Bright/Kauffman/Crane Productions in collaborazione con la Warner Bros. Television.\nKauffman e Crane iniziarono a sviluppare la sitcom sotto il titolo di \"Insomnia Cafe\" tra il novembre e il dicembre 1993. Presentarono l'idea a Bright, e insieme la proposero alla NBC. Dopo molti lavori e cambiamenti sulla sceneggiatura, includendo anche un cambio del titolo in \"Friends Like Us\", la serie venne presentata come \"Friends\".\nLe riprese della sitcom avvennero negli studi della Warner Bros. a Burbank, California. La chiusura della serie, trasmessa il 6 maggio 2004, fu vista da circa 52,5 milioni di persone, diventando il quarto \"series finale\" pi\u00f9 visto della storia della televisione nonch\u00e9 l'episodio pi\u00f9 visto del decennio.\n\"Friends\" ha sempre ricevuto recensioni positive durante la sua messa in onda, diventando una delle pi\u00f9 popolari serie televisive. La sitcom ricevette una candidatura agli Emmy Award, vincendo il premio come miglior commedia per l'ottava stagione, nel 2002. Lo show occupa il 21\u00ba posto nella classifica delle miglior serie commedia di tutti i tempi. Nel 1997 l'episodio \"Come due aragoste\" fu posizionato al 100\u00ba posto dalla rivista \"Guide TV\" nella classifica dei 100 episodi pi\u00f9 belli nella storia della TV.\nTrama.\nIl giorno stesso in cui abbandona all'altare il futuro marito, Rachel reincontra la sua vecchia amica del liceo Monica, ora una chef newyorkese. Diventate presto coinquiline, Rachel si unisce al gruppo di amici di Monica: il mediocre attore italoamericano Joey, l'analista contabile Chandler, la massaggiatrice e musicista a tempo perso Phoebe, e il paleontologo Ross (appena divorziato dalla moglie scopertasi lesbica), fratello maggiore di Monica. Per vivere, Rachel inizia a lavorare come cameriera al Central Perk, una caffetteria punto di ritrovo degli amici; quando non sono al caff\u00e8, i sei sono spesso all'appartamento di Monica e Rachel, situato a West Village, parte di Manhattan, o a quello di Joey e Chandler, che si trova esattamente di fronte.\nGli episodi presentano le avventure sentimentali tragicomiche dei sei amici e gli sviluppi delle loro carriere, come ad esempio le infruttuose audizioni di Joey, le avventure sentimentali di Chandler, o le bizzarre situazioni familiari della vita di Phoebe. I sei personaggi hanno ognuno, nel corso della storia, molti appuntamenti e relazioni serie e non, come accade a Monica con Richard Burke, e a Ross con Emily Waltham. La travagliata relazione di Ross e Rachel \u00e8 la pi\u00f9 ricorrente, con i due che per anni continuano a mettersi insieme e puntualmente a lasciarsi, anche quando Ross sposa brevemente Emily, finch\u00e9 lui e Rachel avranno una figlia; Chandler e Monica si conosceranno meglio e finiranno per sposarsi, mentre Phoebe sposer\u00e0 Mike Hannigan. Altri personaggi ricorrenti sono i genitori di Ross e Monica, l'ex moglie lesbica di Ross, Carol, e il loro figlio Ben, lo strambo titolare del Central Perk, Gunther, e la storica fidanzata di Chandler, Janice.\nPrima stagione.\nRachel, vestita da sposa, irrompe al \"Central Perk\" dopo esser fuggita dal proprio matrimonio. La ragazza si unisce presto al gruppo formato da Chandler, Ross, Monica, Phoebe e Joey, raccontando la sua esperienza. Ross rimane molto colpito dal suo arrivo perch\u00e9, nonostante sia triste per il divorzio con sua moglie Carol, vede riaffiorare i sentimenti che prova per Rachel sin dal liceo. Egli per\u00f2 \u00e8 in una situazione ancora pi\u00f9 complessa, in quanto in attesa di un figlio dalla sua ex moglie, la quale ora convive con un'altra donna, Susan. I due ex coniugi iniziano anche a frequentare un corso di preparazione al parto, accompagnati da Susan. Nonostante ci\u00f2, Ross spera di conquistare Rachel, che nel frattempo si trasferisce a casa di Monica e inizia a lavorare al \"Central Perk\" come cameriera. Nel frattempo Monica e Joey sono ancora intenti a costruirsi una propria carriera: Joey segue la strada per diventare un attore famoso; Monica, invece, insegue la sua passione per la cucina. Nel frattempo Ross trova un nuovo amico: la scimmietta Marcel e Joey organizza a Chandler un incontro con Janice per San Valentino. Dopo qualche tempo Rachel incontra di nuovo Barry, il ragazzo che aveva lasciato all'altare, il quale sta per sposarsi con Mindy,la damigella di Rachel, che a sua volta vorrebbe proprio Rachel come sua damigella. La prima stagione si conclude con la nascita del figlio di Ross e con il compleanno di Rachel, in cui quest'ultima viene a scoprire da Chandler che Ross \u00e8 innamorato di lei.\nSeconda stagione.\nRachel, in vista del ritorno di Ross dalla Cina, decide di fargli una sorpresa ed aspettarlo in aeroporto, ma l\u00ec lo trova di ritorno con la sua nuova ragazza, Julie. Quest'ultima si integra bene nel gruppo e, in particolar modo, lega molto con Monica, per questo Rachel ne rimane amareggiata. Una sera, per\u00f2, Rachel esagera con l'alcol e lascia un messaggio nella segreteria di Ross rivelandogli i propri sentimenti, mettendolo di fronte a una scelta tra lei e Julie. Per decidere, Chandler e Joey lo aiutano a fare una lista dei pro e dei contro, e quando Ross capisce che \u00e8 innamorato solo di Rachel, quest'ultima scopre la lista e va su tutte le furie. Nel frattempo Carol e Susan si sposano e Monica organizza il catering per il matrimonio. Rachel e Ross risolvono le loro controversie e tornano insieme, mentre Monica si innamora di Richard, un vecchio amico di famiglia. Phoebe conosce Frank jr , il fratello che non sapeva di avere.\nTerza stagione.\nMonica \u00e8 distrutta per via della fine della sua relazione con Richard. Chandler \u00e8 impegnato nella relazione con Janice, mentre Phoebe cerca di legare con il fratellastro, la sua ultima speranza di avere una famiglia. Rachel si licenzia, trovando un nuovo lavoro nel settore della moda, mentre Janice lascia Chandler per salvare il matrimonio con il suo ex marito. Con il nuovo lavoro, Rachel e Ross riscontrano delle difficolt\u00e0 nella loro relazione e, in seguito ad un litigio, Ross si consola tra le braccia di un'altra donna e quando Rachel lo scopre decide di chiudere definitivamente la loro relazione. Nel frattempo il fratello di Phoebe annuncia le sue imminenti nozze, ma Phoebe resta scioccata quando scopre che la futura sposa ha il doppio dei suoi anni. Dopo qualche tempo, Rachel esce per il suo primo appuntamento dopo la rottura con Ross, il quale si convince che questo nuovo ragazzo sia un folle. Monica inizia ad uscire con un ragazzo di nome Pete, il quale le fa una proposta di lavoro in un ristorante. Phoebe presenta una ragazza a Ross, il quale la invita per un week-end al mare insieme agli amici, dove Rachel gli confessa di amarlo ancora.\nQuarta stagione.\nRachel e Ross tornano insieme per un breve periodo, dopo che quest'ultimo avesse involontariamente accettato la colpa della loro rottura, ma quando fa un passo indietro Rachel mette fine di nuovo alla loro relazione. Joey intraprende una relazione con una nuova ragazza, da cui per\u00f2 \u00e8 attratto anche Chandler, il quale finisce per baciarla. Per fargliela pagare, Joey lo rinchiude in una cassa per tutto il giorno del Ringraziamento. Monica riceve una promozione come capo, mentre Ross intraprende una storia a distanza con una nuova ragazza, Emily. Frank chiede a Phoebe di prestarsi come madre surrogata per la coppia. Quest'ultima accetta e, dopo essersi sottoposta ad un trapianto di embrioni, rimane incinta. Ross chiede ad Emily di sposarla, ma il giorno del matrimonio, Ross la chiama Rachel durante la cerimonia. Rachel capisce di amarlo ancora.\nQuinta stagione.\nChandler e Monica, durante il matrimonio cercano un posto per stare in intimit\u00e0, mentre Emily non riesce a perdonare Ross e vuole il divorzio. Chandler e Monica vogliono tenere segreta la loro relazione, soprattutto a Ross. Rachel rivela a quest'ultimo i suoi sentimenti, mentre Emily afferma di essere pronta a perdonare Ross solo se chiuder\u00e0 definitivamente con Rachel, ma lui non ci riesce. Joey, Rachel e Phoebe scoprono la relazione di Chandler e Monica e cercano di tenerla nascosta a Ross, il quale per\u00f2, trasferitosi nella casa di fronte, li vede dalla finestra. I ragazzi partono per Las Vegas per festeggiare l'anniversario di Chandler e Monica, i quali decidono di trovare una cappella per sposarsi immediatamente, ripensandoci poco dopo.\nSesta stagione.\nA Las Vegas, Ross e Rachel si svegliano ignari di essersi sposati. Monica e Chandler parlano di andare a vivere insieme e Rachel crede di poter rimanere con loro. Chandler si trasferisce da Monica e ,quando Rachel capisce di dover andar via, si arrabbia molto. Ross svela a Rachel che sono sposati e lei vuole divorziare, mentre lui si sente a pezzi per il suo terzo divorzio. Rachel si trasferisce da Phoebe, ma in seguito a un incendio, le due amiche si trasferiscono da Joey. Una volta rimessa a posto la casa, Rachel rimane a vivere da Joey. Richard dice a Monica di amarla ancora, ma ormai \u00e8 troppo tardi. Chandler vuole farle la proposta di matrimonio, ma le fa capire di non credere nel matrimonio in modo da sorprenderla. \nSettima stagione.\nMonica e Chandler rivelano a tutti il loro fidanzamento, ma Rachel e Ross rubano loro la scena tornando insieme. Successivamente Monica rivela a Chandler che, la notte in cui si sono messi insieme, lei in realt\u00e0 cercava Joey. Chandler vuole annullare il matrimonio, ma Joey riesce a risollevare la situazione. Monica non sa chi scegliere come damigella d'onore e lascia a Phoebe e Rachel il compito di decidere. Le due amiche decidono che sar\u00e0 Rachel a fare da damigella. Il giorno delle nozze Rachel e Phoebe trovano un test di gravidanza nel cestino, pensando sia di Monica. Chandler ha dei ripensamenti e si nasconde, ma Phoebe e Ross lo trovano e gli chiariscono le idee.\nOttava stagione.\nGli amici scoprono che il test di gravidanza positivo apparteneva a Rachel, ma ora tutti si domandavano chi fosse il padre. successivamente viene svelata l'identit\u00e0 del padre: \u00e8 Ross. I due, nonostante la notte in cui hanno concepito la loro figlia, decidono di continuare a vedersi con altre persone. Joey si accorge di essere innamorato di Rachel e tenta di nasconderlo, mentre Monica pensa erroneamente che si sia infatuato di Phoebe. Joey decide di dichiarare il suo amore a Rachel, per poi evitarla per la vergogna. Durante la festa per il nascituro, Rachel va nel panico credendo di non essere pronta a badare ad un bambino. Arriva il giorno del parto e dopo aver dato alla luce la piccola Emma, Rachel guarda Ross e i due capiscono di amarsi ancora.\nNona stagione.\nJoey chiede la mano di Rachel subito dopo la nascita di Emma e lei gli risponde di s\u00ec. Ross, che voleva chiederle la mano a sua volta, ne rimane sconvolto, ma Rachel gli confessa che aveva detto di s\u00ec perch\u00e9 in preda al panico. Phoebe intraprende una relazione sempre pi\u00f9 seria con Mike, mentre Ross e Rachel si dimostrano dei genitori fin troppo apprensivi. I due continuano a non voler tornare insieme e ad uscire con altre persone. Ross si interessa ad una sua collega, Charlie, la quale, per\u00f2, inizia ad uscire con Joey. Chandler e Monica scoprono di non poter avere dei figli naturalmente, perci\u00f2 iniziano a valutare altre opzioni. Phoebe chiede a Mike di andare a vivere insieme.\nDecima stagione.\nNonostante sia ancora legata a Joey, Charlie bacia Ross, mentre Joey bacia Rachel. I due non sanno come confessarlo a Ross, ma quest'ultimo li coglie in flagrante e ne rimane sconvolto. Ross pone fine alla sua relazione con Charlie. Phoebe e Mike decidono di sposarsi, optando per una cerimonia semplice e con pochi intimi. Monica e Chandler vanno in Ohio per incontrare la donna incinta che potrebbe essere disposta a dare in adozione i suoi due gemelli. Rachel ottiene una proposta di lavoro a Parigi e annuncia la sua imminente partenza, Ross apprende la notizia, distrutto. I ragazzi organizzano una festa di addio per Rachel, la quale per\u00f2, spinta dai sentimenti per Ross, decide di non partire pi\u00f9. Alla fine della serie, nel loro ultimo giorno insieme, i ragazzi pensano ai loro ricordi pi\u00f9 belli.\nEpisodi.\nNella versione originale alcuni episodi durano pi\u00f9 dei canonici 20 minuti, ma nella versione italiana la durata di questi episodi \u00e8 stata comunque ridotta a 20 minuti.\nTitoli degli episodi.\nNella versione originale, ogni episodio iniziava con le lettere \"TOW\", che stanno per \"The One With...\", \"The One When...\", \"The One Where\" (cio\u00e8 \"Quello con...\", \"Quello in cui...\" o \"Quello quando...\", dove \"Quello\", volendo tradurre, sta a significare \"Episodio\" o \"Puntata\" volendo tradurre al femminile con \"Quella (puntata) con...\", \"Quella (puntata) in cui...\", ecc.). Fanno eccezione il primo episodio (\"The Pilot one\", cio\u00e8 l'episodio pilota, traducibile con \"Quello Pilota\" - anche se talvolta viene riportato come \"The One When Monica Gets a New Roommate\", cio\u00e8 \"Quello in cui Monica trova una nuova coinquilina\"), un episodio in due parti della II stagione (\"The One After The Super Bowl\", ovvero \"Quello dopo il Super Bowl\" - in riferimento al fatto che tale episodio \u00e8 andato in onda dopo la trasmissione del Super Bowl), l'ultimo episodio della III stagione (\"The One At the Beach\", cio\u00e8 \"Quello sulla spiaggia\"), il primo episodio della V stagione (\"The One After Ross Says Rachel\", in italiano \"Quello dopo che Ross ha detto Rachel\"), il 100\u00ba episodio (\"The One Hundredth\", ovvero \"Il Centesimo\"), il doppio episodio finale della V stagione (\"The One In Vegas\", cio\u00e8 \"Quello a Las Vegas\"), il primo episodio della VI stagione (\"The One After Vegas\", ovvero \"Quello dopo Las Vegas\"), un altro episodio della VI stagione (\"The One On The Last Night\", ovvero \"Quello riguardo alla notte scorsa\"), un doppio episodio della VI stagione (\"The One That Could have been\", cio\u00e8 \"Quello che sarebbe potuto essere\"), l'episodio iniziale della VIII stagione (\"The One After \"I do\"\", cio\u00e8 \"Quello dopo il \"Lo voglio\"\"), un altro episodio della VIII stagione (\"The One In Massapequa\", cio\u00e8 \"Quello a Massapequa\"), l'episodio finale della IX stagione (\"The One in Barbados\", cio\u00e8 \"Quello alle Barbados\"), il primo episodio della X stagione (\"The One After Joey and Rachel kiss\", cio\u00e8 \"Quello dopo il bacio tra Joey e Rachel\") e l'episodio conclusivo della serie (\"The last one\", cio\u00e8 \"L'Ultimo\").\nProduzione.\n\"Friends\" \u00e8 ambientato a New York, pi\u00f9 precisamente nel quartiere di Greenwich Village, dove vivono i sei protagonisti. La sitcom tuttavia \u00e8 stata girata a Burbank, Los Angeles, nello studio 24 della Warner Bros. (3rd Street, Stage 24) dove sono state costruite le cinque principali location:\nIn via del tutto eccezionale, alcuni episodi che di solito segnavano eventi speciali, come la fine o l'inizio di una stagione, sono stati ambientati altrove (a Londra, a Montauk \u2013 una zona balneare vicino a New York \u2013, a Las Vegas e a Barbados). Ci\u00f2 nonostante, l'unico caso di vera trasferta del cast e della troupe si \u00e8 verificato con gli episodi registrati a Londra; tutti gli altri sono stati filmati a Los Angeles o nelle sue vicinanze, usando riprese del luogo in questione soltanto per gli \"establishing shots\", ovvero le brevi clip che collegano una scena all'altra e mostrano un ambiente esterno.\nIl palazzo sede degli appartamenti #1 e #2, usato per gli \"establishing shot\", si trova a New York, nel quartiere di Greenwich Village, all'incrocio fra la Grove Street e la Bedford Street , lo stesso incrocio dove vengono girate le riprese esterne dell'edificio dell'ultimo appartamento di Ross.\nIl membro del cast David Schwimmer ha diretto alcuni episodi della serie a partire dalla sesta stagione.\nColonna sonora.\nIl tema musicale di apertura di \"Friends\" \u00e8 il brano \"I'll Be There for You\" dei Rembrandts, che grazie al successo della sitcom nel 1995 rest\u00f2 in cima alle classifiche per diverse settimane.\nEspedienti narrativi.\nRapporti interpersonali.\nRoss e Monica, fratello e sorella, conoscono Chandler dai tempi dell'universit\u00e0 poich\u00e9 quest'ultimo era il compagno di stanza di Ross. I due conoscono da ancor pi\u00f9 tempo Rachel, compagna di Monica al liceo: all'epoca le due ragazze erano molto legate, e Ross era follemente innamorato di lei, ma non ricambiato. Una volta terminati gli studi, Rachel e Monica si erano perse di vista anche a causa della loro differente condizione sociale, poich\u00e9 Rachel era una ricca e viziata ragazza.\nPassano gli anni, e Ross si sposa con Carol, una ragazza conosciuta all'universit\u00e0; Monica, ancora single, va a vivere nel vecchio appartamento della nonna al Greenwich Village e conosce Phoebe, che diventa la sua coinquilina. Nell'appartamento di fronte vivono proprio Chandler e il suo coinquilino, un ragazzo ebreo. Quest'ultimo, per\u00f2, decide di cambiare casa e dunque Chandler \u00e8 alla ricerca di qualcuno con cui dividere l'affitto: \u00e8 a questo punto che arriva Joey, un aspirante attore italoamericano. Allo stesso tempo Phoebe, che trova sempre pi\u00f9 difficile la convivenza con Monica e le sue regole e manie, sta decidendo di tornare a vivere da sua nonna, ma non ha il coraggio di confessarglielo: alla fine le due ragazze si separano, ma restano amiche.\nNella prima scena dell'episodio pilota di \"Friends\", Ross, Monica, Chandler, Joey e Phoebe sono al Central Perk, loro caffetteria abituale di ritrovo, a parlare del fatto che il matrimonio di Ross \u00e8 appena finito, poich\u00e9 sua moglie Carol, dopo sette anni di unione, ha capito di essere lesbica dopo essersi innamorata di Susan, una sua amica. Ross dice di volersi risposare il pi\u00f9 presto possibile, e in quel momento entra all'improvviso nel bar Rachel, vestita in abito da sposa: la ragazza stava per sposare Barry, un ricco dentista, ma capendo di non amarlo l'ha lasciato all'altare. Monica riconosce subito la sua vecchia amica e, dato che Phoebe \u00e8 tornata a vivere da sua nonna, decide di aiutarla, accogliendola a casa sua. Rachel dunque cambia per sempre vita, distruggendo le carte di credito di suo padre e andando a lavorare come cameriera al Central Perk per poter pagare l'affitto a Monica.\nGli appartamenti.\nChandler-Joey e Monica-Rachel \u00e8 la disposizione iniziale di chi vive nei due appartamenti principali, dove sono ambientate la maggior parte delle vicende della serie. Inoltre vi sono gli appartamenti di Ross, che vive da solo, e di Phoebe, che prima vive con la nonna e poi, in seguito alla scomparsa di quest'ultima, da sola anche lei.\nAll'inizio della serie i ragazzi vivono in appartamenti cos\u00ec suddivisi:\nDurante le varie stagioni gli amici si scambieranno spesso gli appartamenti a seconda degli amori o delle scommesse fatte tra loro:\nAlla fine della serie i ragazzi vivono in appartamenti cos\u00ec suddivisi:\nGag ricorrenti.\nIn \"Friends\" vi sono numerose gag che ricorrono durante tutta la serie. Nel doppiaggio italiano alcune non si notano, a causa del fatto che ogni volta la battuta viene tradotta in modo diverso. Il caso pi\u00f9 eclatante riguarda la celeberrima e ricorrente battuta \"\u00abwe were on a break!\u00bb\" che nella versione italiana \u00e8 pressoch\u00e9 inesistente, a causa delle molteplici traduzioni di cui \u00e8 stata oggetto.\nDistribuzione.\nEdizione italiana.\nUna delle caratteristiche della serie, come di quasi tutte le sitcom statunitensi, \u00e8 che in molte occasioni il pubblico ha assistito alla registrazione dello show dal vivo, e le sue reazioni \u2013 le risate e gli applausi \u2013 sono state registrate e inserite poi nel montaggio definitivo prima della messa in onda. Nel doppiaggio italofono, eseguito dalla CDC Sefit Group e diretto da Sergio di Stefano, le risate sono state preregistrate e gli applausi sono stati cancellati. In molte occasioni, infatti, il pubblico in sala ha reagito con grande entusiasmo, e persino urla e incitamenti aperti, a quanto avveniva sul set \u2013 ad esempio quando hanno fatto la loro comparsa, in qualit\u00e0 di guest star, famosi attori di Hollywood.\nNella versione destinata al pubblico italofono sono inoltre presenti differenze e adattamenti a opera del doppiaggio, dovute sia all'uso della lingua italiana nella versione originale, sia per questioni prettamente fonetiche:\nAccoglienza.\nTutte le dieci stagioni di \"Friends\" hanno registrato alti indici di ascolto, sia negli Stati Uniti d'America che nel resto del mondo. In particolare, negli USA, l'ottava stagione (andata in onda nel 2001-2002) \u00e8 risultata essere in assoluto la serie televisiva pi\u00f9 vista tra tutte quelle trasmesse durante l'anno (con uno share medio del 26% e una media di 26,7 milioni di telespettatori a puntata), mentre la quinta (1998-1999) e la nona stagione (2002-2003) si sono piazzate al 2\u00ba posto nei rispettivi anni, e la seconda (1996-1997) e la decima stagione (2003-2004) si sono piazzate al 3\u00ba posto, sempre tra tutte le serie trasmesse nella stagione di riferimento. Nel complesso le dieci stagioni della serie non sono mai scese sotto il 10\u00ba posto, un risultato che non era stato mai raggiunto prima da nessun'altra serie televisiva.\nGli episodi singoli pi\u00f9 visti dell'intera serie sono stati:\n\"Crossover\".\nNel corso della prima stagione, \"Friends\" ha avuto alcuni \"crossover\" con un'altra sitcom della NBC ambientata a New York, \"Innamorati pazzi\".\nIn \"Innamorati pazzi\" (creata due anni prima dell'inizio di \"Friends\", ovvero nel 1992) Lisa Kudrow ha interpretato Ursula Buffay (la cameriera del ristorante \"Riff's\" dove Paul e Jamie, i protagonisti di \"Innamorati pazzi\", sono spesso clienti), personaggio ricorrente delle prime due stagioni della sitcom (il personaggio di Ursula, quindi, \u00e8 nato prima di quello di Phoebe e non dopo, come invece si potrebbe supporre dalla sola visione di \"Friends\").\nQuando, nel 1994, i produttori di \"Friends\" scelsero la Kudrow per il personaggio di Phoebe, gli venne cos\u00ec l'idea di renderla la sorella gemella di Ursula (approfittando del fatto che le due sitcom andavano in onda sulla stessa emittente), dando ai caratteri di Ursula e Phoebe delle somiglianze, e basando la loro parentela sull'aspetto fisico. Questo fece s\u00ec che, per un certo periodo, la Kudrow interpret\u00f2 il personaggio di Ursula Buffay contemporaneamente sia in \"Friends\" che in \"Innamorati pazzi\", rendendo possibile un \"crossover\" tra le sue sitcom: nel doppio episodio \"Vivere intensamente\" della prima stagione di \"Friends\", Joey e Chandler incontrano Ursula per la prima volta al \"Riff's\" (una location di \"Innamorati pazzi\"), il ristorante in cui lei fa la cameriera, e la scambiano per la loro amica Phoebe; contemporaneamente, al Central Perk, Jamie e Fran (Helen Hunt e Leila Kenzle, protagoniste di \"Innamorati pazzi\") incontrano Phoebe e, credendo che sia Ursula e che quindi faccia la cameriera anche in questa caffetteria, le affidano un'ordinazione, lasciando Phoebe quantomeno perplessa (da notare che, nei titoli di coda di questo episodio di \"Friends\", probabilmente per motivi legali, Helen Hunt e Leila Kenzle non sono state identificate con i nomi dei loro personaggi in \"Innamorati pazzi\", in quanto le due serie, pur condividendo la messa in onda sulla NBC, erano prodotte una dalla Warner Bros. \u2013 \"Friends\" \u2013 e l'altra dalla Sony Pictures Entertainment \u2013 \"Innamorati pazzi\").\nInoltre, le due sitcom hanno condiviso, per un certo periodo, la messa in onda sulla NBC il gioved\u00ec sera. Questo port\u00f2 il network, il 3 novembre 1994, a tentare un esperimento mediatico e di marketing, chiamato \"Blackout Thursday\" (\"Il gioved\u00ec del blackout\"), che coinvolse tre delle quattro serie che andavano in onda quel giorno della settimana: \"Friends\", \"Innamorati pazzi\" e \"Un pap\u00e0 da prima pagina\": nel sesto episodio della terza stagione di \"Innamorati pazzi\", \"Una questione di onest\u00e0\", Ira causa un \"black out\" che coinvolge l'intera citt\u00e0 di New York; quest'ultimo venne seguito dall'episodio \"A lume di candela\" di \"Friends\", in cui i protagonisti sono alle prese proprio con il \"black out\" causato da Jamie; a seguire and\u00f2 in onda \"Seinfeld\", ma l'autore e attore eponimo di questa serie si era rifiutato di partecipare all'evento sicch\u00e9 la NBC trasmise l'episodio \"Amore acrobatico\", che non citava in alcun modo il \"black out\"; concluse l'esperimento \"Un pap\u00e0 da prima pagina\" con l'episodio \"Birthday in the Big House\". La mossa di NBC sembr\u00f2 funzionare e tutte le serie guadagnarono ascolti, \"Seinfeld\" compresa: in particolare, gli spettatori di \"Friends\" aumentarono di 5 milioni rispetto all'episodio trasmesso la settimana precedente.\n\"Spin-off\".\nNel 2004, dopo la sua conclusione (su richiesta degli stessi attori e produttori), \"Friends\" ha dato origine a uno \"spin-off\" intitolato \"Joey\". La nuova sitcom, prodotta sempre dalla Warner Bros. e trasmessa ancora dalla NBC dal 2004 al 2006, vede Matt LeBlanc ancora nei panni di Joey Tribbiani, stavolta protagonista di uno show tutto suo.\nQuesto \"spin-off\" racconta la nuova vita di Joey, il quale, dopo che tutti i suoi amici si sono sposati e hanno messo su famiglia, decide di lasciare New York e trasferirsi a Los Angeles per proseguire la sua carriera di attore e tentare finalmente di sfondare come attore di livello internazionale.\nLa serie non ha per\u00f2 avuto lo stesso successo di \"Friends\", e per via di un grave calo di ascolti la NBC, a met\u00e0 della seconda stagione, ha interrotto la trasmissione degli episodi e cancellato la serie.\nEdizioni home video.\nDVD.\nVi sono inoltre numerose altre raccolte in DVD, solitamente in edizione limitata, o disponibili soltanto in alcuni mercati, come ad esempio \"Il meglio della [numero] stagione\", \"The Boys\", \"The Girls\", ecc.\nBlu-ray Disc.\nIl 13 novembre 2012 la Warner Home Video ha pubblicato sul mercato il cofanetto completo delle 10 stagioni per la prima volta in alta definizione, su supporto Blu-ray Disc, e in formato widescreen. Ci\u00f2 \u00e8 stato possibile grazie al lavoro di rimasterizzazione digitale delle pellicole originali: \"Friends\" infatti, come molti altri film e serie TV precedenti all'era digitale, fu registrato su pellicola 35 millimetri. Il cofanetto contiene in 21 dischi tutti i 236 episodi nella medesima versione mandata in onda dalla NBC, quindi non comprende le scene tagliate o le versioni estese degli episodi, comprese invece in altre edizioni home video precedenti. Oltre ai dischi dedicati agli episodi, per un totale di 90 ore, ve n'\u00e8 uno dedicato ai contenuti speciali, per un totale di 20 ore, di cui circa 3 totalmente inedite. Inoltre all'interno del box \u00e8 contenuto un libro di 32 pagine con la guida agli episodi.\n\"Friends: The Reunion\".\nAlla conclusione di \"Friends\", negli anni seguenti si \u00e8 ciclicamente parlato di possibili \"revival\" della sitcom o \"reunion\" dei protagonisti in altri progetti, sia in televisione sia al cinema. Tali \"rumors\" sono sempre stati smentiti dai diretti interessati, tuttavia non facendo calare l'interesse di media e fan circa questa possibilit\u00e0; ci\u00f2 anche per via della forte amicizia mantenuta tra gli ex protagonisti di \"Friends\", i quali, contemporaneamente, si sono ritrovati saltuariamente a recitare assieme in nuove serie come \"Cougar Town\" o \"Web Therapy\".\nIl 21 febbraio 2016, in occasione di uno \"special\" della NBC dedicato al millesimo episodio diretto in carriera dal regista James Burrows, dietro alle telecamere anche in vari episodi di \"Friends\", \u00e8 avvenuta per la prima volta una \"reunion\" parziale del cast (con il solo Perry assente causa impegni lavorativi). Tale evento ha ravvivato nell'immediato le speranze circa un \"revival\" o \"reboot\" della sitcom, tuttavia scemate nel 2019 dopo le parole degli storici ideatori-produttori Bright, Kauffman e Crane, in occasione del venticinquennale della serie festeggiato al Tribeca Film Festival: \u00abci sono principalmente due ragioni. Una di queste \u00e8 che non faremo una reunion perch\u00e9 \u00e8 uno show su un periodo ben preciso della vita, in cui i tuoi amici sono la tua famiglia. E quando hai una famiglia tutto cambia. Ma l'altra ragione \u00e8 che non riusciremmo a eguagliare quanto fatto\u00bb.\nTali parole non hanno tuttavia precluso, appena pochi mesi dopo, la messa in piedi della prima \"reunion\" effettiva di tutti e sei i protagonisti, ufficializzata il 21 febbraio 2020 in vista del lancio, nel maggio seguente, del servizio \"on demand\" HBO Max. Tuttavia, la pandemia di COVID-19 diffusasi a livello globale poche settimane dopo ne ha ritardato i tempi di produzione fino al 2021. Le riprese si sono effettivamente svolte solo nell'aprile 2021. L'episodio speciale, intitolato \"\", \u00e8 stato distribuito il 27 maggio 2021 su HBO Max e in Italia \u00e8 stato reso disponibile in contemporanea sulle piattaforme Sky e Now."}
{"id": "704964", "revid": "287204", "url": "https://it.wikipedia.org/wiki?curid=704964", "title": "Deutsches Album", "text": "Deutsches Album \u00e8 il secondo album in lingua tedesca del musicista inglese Peter Gabriel. \u00c8 stato pubblicato simultaneamente al quarto album di Gabriel, Peter Gabriel (noto anche come \"IV\" o \"Security\"). Sia nel testo che nel missaggio, \"Deutsches Album\" si differenzia rispetto alla versione internazionale in lingua inglese.\nIn \"Deutsches Album\" l'ordine delle canzoni \u00e8 diverso rispetto a Peter Gabriel (IV). Anche i cori sono stati ricantati in tedesco. Il primo disco di Gabriel in lingua tedesca, Ein Deutsches Album, era una mera traduzione dall'inglese.\nAncor prima dell'ascolto dell'album, le differenze pi\u00f9 evidenti tra Peter Gabriel (IV) e \"Deutsches Album\" sono: lo scambio di posizione tra \"San Jacinto\" e \"The Family and the Fishing Net\" (in questo caso, \"Das Fischernetz\"); ci sono anche delle differenze di lunghezza delle tracce. Alcune canzoni sono infatti 15-30 secondi pi\u00f9 lunghe o pi\u00f9 corte delle versioni inglesi. Per esempio la traccia 8 ha un finale pi\u00f9 lungo rispetto alla versione internazionale; la traccia 7 finisce invece prima. Altri cambiamenti possono essere notati solo con un ascolto comparato e simultaneo dei due dischi, ma sono evidenti anche alcune modifiche alle basi strumentali.\nTracklist.\nTutte le canzoni sono state scritte da Peter Gabriel. Traduzione dall'inglese al tedesco a cura di Peter Gabriel e Horst K\u00f6nigstein.\nMusicisti.\nVedi i musicisti di Peter Gabriel (\"IV\" o \"Security\")."}
{"id": "704965", "revid": "984922", "url": "https://it.wikipedia.org/wiki?curid=704965", "title": "Cantone di Coss\u00e9-le-Vivien", "text": "Il Cantone di Coss\u00e9-le-Vivien \u00e8 una divisione amministrativa dell'Arrondissement di Ch\u00e2teau-Gontier.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 29 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 29:"}
{"id": "704967", "revid": "984922", "url": "https://it.wikipedia.org/wiki?curid=704967", "title": "Cantone di Craon", "text": "Il Cantone di Craon era una divisione amministrativa dell'Arrondissement di Ch\u00e2teau-Gontier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "704969", "revid": "984922", "url": "https://it.wikipedia.org/wiki?curid=704969", "title": "Cantone di Grez-en-Bou\u00e8re", "text": "Il Cantone di Grez-en-Bou\u00e8re era una divisione amministrativa dell'Arrondissement di Ch\u00e2teau-Gontier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "704970", "revid": "1934238", "url": "https://it.wikipedia.org/wiki?curid=704970", "title": "Hammada", "text": "Una hammada o hamada (, roccia) \u00e8 un tipo di deserto con aree consistenti in terreni aridi, brulli, altopiani rocciosi e con presenza di pietrisco dalle forme aguzze. La superficie desolata visibile \u00e8 costituita spesso dal substrato affiorante, ma anche da sedimenti cementati dai sali depositati dall'evaporazione dell'acqua.\nCaratteristiche.\nL'hammada \u00e8 uno dei tre ecosistemi del deserto non glaciale; gli altri sono l'erg, la cui superficie sabbiosa \u00e8 mobile, con le tipiche dune, e chiamato mare di sabbia, ed il serir, composto di ghiaia.\nL'hammada ha escursioni termiche pi\u00f9 elevate rispetto agli altri tipi di deserto, mentre comune a tutti \u00e8 la rapidit\u00e0 del suolo nel passare dal freddo al caldo all'apparire e allo scomparire del sole.\nLa vegetazione, salvo la presenza di acqua superficiale, generatrice di oasi, \u00e8 composta in prevalenza da arbusti, sterpaglie e cardi. L'hammada \u00e8 pi\u00f9 adatto al passaggio di mezzi meccanici di trasporto piuttosto che a quello degli animali.\nLa natura dell'hammada lo porta ad essere il meno umido tra i deserti, diventando il pi\u00f9 ostile alla vita umana. La struttura del terreno \u00e8 permeabile e l'acqua viene assorbita velocemente. Le rocce pi\u00f9 diffuse nell'hammada sono calcare, arenaria, basalto e rocce cristalline (come il granito e lo gneiss).\nL'hammada pi\u00f9 vasto si trova nel Sahara Occidentale (Hammada del Dra). \u00c8 la forma di deserto pi\u00f9 diffusa nel Sahara, infatti occupa circa il 70% della sua superficie."}
{"id": "704971", "revid": "984922", "url": "https://it.wikipedia.org/wiki?curid=704971", "title": "Cantone di Saint-Aignan-sur-Ro\u00eb", "text": "Il Cantone di Saint-Aignan-sur-Ro\u00eb era una divisione amministrativa dell'Arrondissement di Ch\u00e2teau-Gontier.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "704974", "revid": "1543377", "url": "https://it.wikipedia.org/wiki?curid=704974", "title": "Nuri al-Maliki", "text": "\u00c8 stato il Primo ministro dell'Iraq dopo le elezioni legislative del dicembre 2005 fino all'11 agosto 2014, quando il nuovo Presidente della Repubblica, F\u016b\u02be\u0101d Ma\u02bf\u1e63\u016bm, ha designato \u1e24aydar al-\u02bfAb\u0101d\u012b nuovo Premier.\nNato nel villaggio di Ab\u016b Gharaq, nel \"qa\u1e0d\u0101\u02be\" di al-Hindiyya (poi governatorato di Karbal\u0101\u02be, fra Karbal\u0101\u02be e al-Hilla), \u00e8 un musulmano sciita ed \u00e8 il leader del Partito Islamico Da\u02bfwa. Fu nominato per succedere al governo di transizione di Ibr\u0101h\u012bm al-Ja\u02bffar\u012b. Dopo l'elezione di \u1e24aydar al-\u02bfAb\u0101d\u012b, si \u00e8 dichiarato immediatamente ostile alla scelta del Presidente, opponendosi al nuovo governo.\nGiovent\u00f9.\nN\u016br\u012b K\u0101mil al-M\u0101lik\u012b ha conseguito il diploma di studi superiori nell'U\u1e63\u016bl al-D\u012bn College di Baghdad (dove si studia diritto) e la laurea triennale in \"Lingua araba\" all'Universit\u00e0 di Baghdad. Al-M\u0101lik\u012b ha vissuto per qualche tempo ad al-\u1e24illa, dove ha lavorato nel Dipartimento dell'Educazione. Ader\u00ec al Partito Islamico \"Da\u02bfwa\" (che vuol dire \"richiamo, appello\") mentre era studente universitario.\nEsilio e ritorno in Iraq.\nNel 1980, il governo di Saddam Hussein condann\u00f2 a morte al-M\u0101lik\u012b per le sue attivit\u00e0 nel partito \"Da\u02bfwa\". Visse pertanto da quel momento in esilio dapprima in Iran e poi in Siria, usando la \"kunya da battaglia\" di Ab\u016b Isr\u0101\u02be (Arabo \u0627\u0628\u0648 \u0627\u0633\u0631\u0627\u0621, \"Quello del Viaggio [Notturno]\").\nIn Siria diresse un giornale, \"al-Mawqif\" (La situazione) e guid\u00f2 l'Ufficio del partito per il \"Jih\u0101d\" (\"Maktab al-Jih\u0101d\"), una sezione responsabile dell'organizzazione degli attivisti e dei guerriglieri che combattevano il regime di Saddam Hussein all'esterno dell'Iraq. Fu eletto presidente del Comitato d'Azione Congiunta, una coalizione di oppositori del regime iracheno, basata a Damasco, che port\u00f2 alla costituzione del Congresso Nazionale Iracheno, un movimento d'opposizione a Saddam appoggiato dagli Stati Uniti, col quale il partito \"Da\u02bfwa\" collabor\u00f2 fra il 1992 e il 1995. Alcuni diplomatici stranieri che avevano la responsabilit\u00e0 di mantenere i legami fra l'opposizione irachena in Siria nel corso della guerra, sostennero che al-M\u0101lik\u012b era sempre stato una figura minore nel periodo antecedente il 2003. Mentre era in esilio, al-M\u0101lik\u012b adott\u00f2 lo pseudonimo di \"Jaw\u0101d\", che us\u00f2 anche dopo il suo ritorno in Iraq.\nTornato in patria dopo la caduta di Saddam, divenne il numero due della Commissione per la de-ba\u02bfthificazione del governo provvisorio iracheno, incaricato della depurazione dei funzionari del vecchio partito \"Ba\u02bfth\" che dominavano il vecchio governo e dei militari che controllavano l'esercito sconfitto. Molti arabi sunniti avversarono profondamente la Commissione, vedendovi uno strumento della cospirazione sciita per impadronirsi del potere Iraq, malgrado i funzionari del partito \"Ba\u02bfth\" provenissero tanto dalle file sciite quanto da quelle sunnite.\nAl-M\u0101lik\u012b fu eletto nell'Assemblea Nazionale transitoria irachena nel gennaio 2005. Fu considerato un severo negoziatore nel trattare le delibere riguardanti la nuova costituzione e fu come membro anziano sciita della Commissione che licenzi\u00f2 la bozza della nuova Costituzione dell'Iraq, adottata nell'ottobre del 2005, superando le obiezioni sunnite arabe. Resist\u00e9 agli sforzi degli statunitensi di accogliere pi\u00f9 sunniti nella commissione incaricata di stilare la bozza costituzionale, come pure ai tentativi sunniti di alleggerire i provvedimenti che concedevano una pi\u00f9 ampia autonomia agli sciiti e alle regioni sunnite curde, rispettivamente nelle regioni meridionali e settentrionali del Paese.\nNomina a Primo Ministro.\nNel dicembre 2005 alle elezioni parlamentari, l'Alleanza Irachena Unita si aggiudic\u00f2 la maggioranza dei seggi e design\u00f2 Ibr\u0101h\u012bm al-Ja\u02bffar\u012b come Primo Ministro a pieno titolo dell'Iraq del dopo-Saddam. Tuttavia al-Ja\u02bffar\u012b dovette fronteggiare l'opposizione sia dei sunniti arabi sia delle fazioni sunnite curde che negoziavano la loro partecipazione al nuovo governo. Nell'aprile 2006, al-Ja\u02bffar\u012b fu rimosso da tale incarico e il 22 aprile 2006, al-M\u0101lik\u012b fu nominato Primo Ministro, su designazione del Presidente della Repubblica Jal\u0101l T\u0101lab\u0101n\u012b.\nL'Ambasciatore USA in Iraq, Zalmay Khalilzad (di origini afghane), dichiar\u00f2 che \"la reputazione [di al-M\u0101lik\u012b] \u00e8 quella di chi \u00e8 indipendente dall'Iran\" e che \"egli vede se stesso come un arabo\" e un nazionalista iracheno. Khalilzad sottoline\u00f2 pure che l'Iran \"premeva su ognuno perch\u00e9 Ja\u02bffar\u012b rimanesse al suo posto\". La nomina di al-M\u0101lik\u012b \u00e8 stata considerata come una vittoria per gli sforzi di Khalilzad, miranti al negoziato. Khalilzad elogi\u00f2 gli statisti iracheni, dicendo \"Si dimostra che l'Ayatollah S\u012bst\u0101n\u012b non ha preso la direzione gradita agli iraniani. Si dimostra che \u02bfAbd al-\u02bfAz\u012bz al-\u1e24ak\u012bm (membro dell'Ufficio politico del Supremo Consiglio della Rivoluzione Islamica in Iraq, o Sciri, sciita) non cede alle pressioni iraniane. Resta dritto in piedi di fronte all'Iran. Si dimostra la medesima cosa circa i leader curdi.\" Questa lettura riflette una precisa posizione del governo statunitense. Il 20 maggio 2006, al-M\u0101lik\u012b present\u00f2 il suo governo al Parlamento, salvo che per i dicasteri della Difesa e degli Interni. Egli annunci\u00f2 che avrebbe assunto \"ad interim\" il ministero degli Interni e che Sal\u0101m al-Zawba\u02bf\u012b avrebbe agito \"ad interim\" come ministro della Difesa. \"Preghiamo che Dio Onnipotente ci dia la forza di poter realizzare gli ambiziosi obiettivi del nostro popolo che ha molto sofferto\", disse al-M\u0101lik\u012b ai membri dell'Assemblea. al-M\u0101lik\u012b incorpor\u00f2 alcuni arabi sunniti nel suo governo di unit\u00e0 nazionale.\nPrimo Ministro in carica.\nCome Primo Ministro, al-M\u0101lik\u012b ha espresso la sua intenzione di eliminare le milizie armate, che egli ha definito \"gruppi armati organizzati che agiscono al di fuori dello Stato e contro la legge\". \u00c8 stato peraltro criticato per aver perso troppo tempo per nominare i ministri permanenti della Difesa e degli Interni, cosa cui ha provveduto l'8 giugno 2006, proprio allorch\u00e9 al-M\u0101lik\u012b e gli statunitensi annunciarono l'uccisione del leader di al-Q\u0101\u02bfida in Iraq, Ab\u016b Mu\u1e63\u02bfab al-Zarq\u0101w\u012b.\nNel frattempo, al-M\u0101lik\u012b critic\u00f2 le forze armate della coalizione appena divenne nota l'accusa della loro deliberata uccisione di civili iracheni (a \u1e24ad\u012btha e altrove). Si dice che egli avesse affermato: \"[questo] \u00e8 un fenomeno diventato usuale in molte forze multinazionali. Nessun rispetto per i cittadini, distruzione di automobili civili e uccisione di persone sulla base d'un semplice sospetto o d'una supposizione. \u00c8 inaccettabile\". Secondo l'Ambasciatore Zalmay Khalilzad, le dichiarazioni di al-M\u0101lik\u012b erano state malamente riportate ma non \u00e8 mai stato chiarito in che senso.\nVisite ufficiali.\nIl 13 giugno 2006, il Presidente statunitense George W. Bush effettu\u00f2 una visita a Baghdad per incontrare al-M\u0101lik\u012b e il Presidente dell'Iraq Jal\u0101l T\u0101lab\u0101n\u012b, in segno di appoggio al nuovo governo. Il 25 giugno, al-M\u0101lik\u012b present\u00f2 un piano di riconciliazione nazionale al parlamento iracheno. Esso prevedeva l'eliminazione dalle strade delle potenti milizie armate, l'apertura di un dialogo con i ribelli e il ripensamento dell'avvenuta epurazione dei membri del partito \"Ba\u02bfth\" un tempo dominante. Alcuni osservatori videro in questo un importante passo per la ricostruzione dell'Iraq.\nNel luglio del 2006, quando al-M\u0101lik\u012b visit\u00f2 gli USA, la violenza non era diminuita e, anzi, era cresciuta, convincendo numerose persone a concludere che il piano di riconciliazione era fallito.\nIl 26 luglio 2006, al-M\u0101lik\u012b si rivolse ai partecipanti dell'adunanza generale del Congresso statunitense..\nNumerosi parlamentari del Partito Democratico di New York boicottarono il discorso dopo la condanna da lui espressa nei confronti di Israele a proposito della seconda guerra israelo-libanese del 2006. Howard Dean, il rappresentante democratico al Congresso, affibbi\u00f2 ad al-M\u0101lik\u012b l'etichetta di \"anti-semita\" e afferm\u00f2 che gli USA non potevano sacrificarsi cos\u00ec tanto in Iraq e poi consegnare il paese a gente come al-M\u0101lik\u012b.\nL'11 settembre 2006, al-M\u0101lik\u012b fece la sua prima visita ufficiale nel confinante Iran sciita, la cui influenza in Iraq era a tutti nota. Egli scelse gli Stati sunniti del Golfo Persico per la sua prima visita ufficiale ma la sua visita nel potente Stato dell'Iran contrari\u00f2 verosimilmente i sunniti iracheni. Discusse con i responsabili iraniani, incluso il Presidente Ma\u1e25m\u016bd A\u1e25madinej\u0101d sul \"principio della non-ingerenza negli affari interni\" degli Stati nel corso della sua visita dell'11-12 settembre 2006, cio\u00e8 sulla situazione politica e della sicurezza. L'annuncio della sua visita faceva seguito a una disputa fra i due paesi in cui le guardie di confine iraniane, nella settimana che era cominciata domenica 3 settembre 2006, avevano arrestato guardie irachene con l'accusa di aver oltrepassato la comune frontiera. Ibrahim Shaker, il portavoce del ministero iracheno della Difesa, disse che la pattuglia irachena di 5 soldati, un ufficiale e un traduttore, stava semplicemente facendo il \"proprio dovere\".\nProspettive governative.\nLa stabilit\u00e0 del governo di al-M\u0101lik\u012b dipende dalla tenuta della non-belligeranza avviata con il leader sciita Muqtada al-Sadr, che controlla uno dei maggiori blocchi di deputati in parlamento, e con \u02bfAbd al-\u02bfAz\u012bz al-\u1e24ak\u012bm, che guida la milizia \"Badr\" e il maggior partito politico sciita del paese, il Consiglio Supremo della Rivoluzione Islamica in Iraq (SCIRI, secondo la dizione inglese). Una lunga ostilit\u00e0 fra le rispettive famiglie \u00e8 degenerata in una rivalit\u00e0 personale e politica fra i due uomini e le loro milizie si sono scontrate in armi a cadenze quasi periodiche.\nNell'ottobre del 2006, dubbi sono stati espressi circa la volont\u00e0 e la capacit\u00e0 di al-M\u0101lik\u012b di sconfiggere le milizie sciite. Al-M\u0101lik\u012b \u00e8 stato molto critico circa un raid statunitense che aveva come obiettivo un esponente di tali milizie.\nCensura.\nIl 24 agosto 2006, fece oscurare i canali televisivi che mettevano in onda immagini delle quotidiane cruente stragi nel paese e minacci\u00f2 azioni legali contro chiunque avesse violato questo ordine censorio. Il Magg. Gen. Rashid Flayah, capo della Divisione Nazionale di Polizia aggiunse: \"... Noi stiamo costruendo il paese con i Kalashnikov e voi dovreste aiutarci a costruirlo con la vostra penna\".\nPolemiche sull'esecuzione di Saddam Hussein.\nIn occasione dell'esecuzione dell'ex-dittatore iracheno Saddam Hussein, il suo governo ha ricevuto una serie di dure critiche - fra cui quelle delle stesse autorit\u00e0 civili e militari statunitensi - a causa delle modalit\u00e0 in cui l'impiccagione \u00e8 stata eseguita. Il condannato a morte infatti fu fatto oggetto di pesanti insulti da parte delle guardie carcerarie (precauzionalmente incappucciate al fine d'impedirne l'identit\u00e0 ed eventuali future vendette), una parte delle quali (successivamente arrestate) ha ripreso con gli apparati fotografici dei propri telefoni cellulari le fasi immediatamente precedenti la morte e quelle dell'esecuzione vera e propria.\nPochissimi giorni dopo al-M\u0101lik\u012b ha informato l'opinione pubblica internazionale e nazionale che non avrebbe portato a compimento il suo intero mandato politico: promessa completamente disattesa.\nCitazioni.\n\"Sono un amico degli Stati Uniti, ma non sono l'uomo dell'America in Iraq\"."}
{"id": "704975", "revid": "77358", "url": "https://it.wikipedia.org/wiki?curid=704975", "title": "Nouri Al-Maliki", "text": ""}
{"id": "704978", "revid": "984922", "url": "https://it.wikipedia.org/wiki?curid=704978", "title": "Cantone di Argentr\u00e9", "text": "Il Cantone di Argentr\u00e9 era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "704981", "revid": "984922", "url": "https://it.wikipedia.org/wiki?curid=704981", "title": "Cantone di Chailland", "text": "Il Cantone di Chailland era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "704982", "revid": "767487", "url": "https://it.wikipedia.org/wiki?curid=704982", "title": "Cantone di \u00c9vron", "text": "Il Cantone di \u00c9vron \u00e8 una divisione amministrativa dell'Arrondissement di Laval dell'Arrondissement di Mayenne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 25 comuni.\nComposizione.\nI 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "704986", "revid": "30232", "url": "https://it.wikipedia.org/wiki?curid=704986", "title": "Soprannomi treni", "text": ""}
{"id": "704988", "revid": "1543377", "url": "https://it.wikipedia.org/wiki?curid=704988", "title": "Poaceae", "text": "Le Poacee, comunemente conosciute come Graminacee (Poaceae o Gramineae [\"nomen cons.\"] ), sono una famiglia di piante angiosperme monocotiledoni appartenente all'ordine Cyperales.\nDistribuzione e habitat.\nNella regione mediterranea, allo stato spontaneo, pur localizzandosi soprattutto in ambienti aperti, occupano praticamente tutti i tipi di habitat, dai boschi ai luoghi umidi, dalle dune sabbiose agli ambienti rurali.\nSi spingono a tutte le latitudini, con notevole escursione altimetrica. Sono piante perfettamente adattate ai climi aridi, anche se non mancano specie mesofile e altre persino acquatiche. Notevole l'importanza nel quadro del rivestimento vegetale della terra: costituiscono fitte formazioni vegetali molto estese alle quali conferiscono una particolare fisionomia come praterie, savane, steppe.\nDominano i biomi delle savane, delle praterie e delle steppe e interi gruppi animali (es. ungulati) si sono evoluti contestualmente. Particolare importanza assumono anche nella storia e nell'economia umana. La coltura dei cereali \u00e8 alla base dello sviluppo delle prime societ\u00e0 civilizzate.\nDescrizione.\nSi tratta di piante erbacee, perenni o annuali. L'habitus dominante \u00e8 rizomatoso erbaceo. \nFusto.\nIl fusto (denominato \"culmo\") \u00e8 articolato in nodi e internodi. Nella maggior parte delle specie \u00e8 cavo negli internodi e pieno ai nodi. Poche specie (es. \"mais\") presentano fusti pieni anche agli internodi. A livello dei nodi si originano le foglie e le ramificazioni laterali. Il culmo non si ramifica salvo che in basso; una porzione meristematica in corrispondenza del nodo conferisce al culmo la capacit\u00e0 di raddrizzarsi nel caso venga flesso. Molte Graminacee mostrano il fenomeno dell'accestimento: da un rizoma perenne si formano, anche nella stessa annata, pi\u00f9 culmi vicini tra loro. \nFoglie.\nLe foglie presentano una guaina, che avvolge il culmo e un lembo, che si stacca nettamente dalla guaina in corrispondenza di una piccola struttura membranosa detta ligula. La guaina presenta una incisione per tutta la sua lunghezza, i margini possono coprirsi per un breve tratto. Il lembo si distanzia dal fusto ad angolo ottuso e termina a punta, sovente presenta delle striature. La ligula \u00e8 una membrana sottile posizionata tra il lembo e la guaina: pu\u00f2 essere pi\u00f9 o meno sviluppata o sostituita da un ciuffo di peli ed \u00e8 importante come carattere diagnostico. In alcuni generi (es. \"Hordeum, Lolium\") possono essere presenti delle auricole alla base della foglia.\nFiori.\nI fiori sono sempre raccolti in particolari infiorescenze, distintive della famiglia, denominate spighette riunite a loro volta in spighe o pannocchie. L'impollinazione \u00e8 anemofila (con conseguente perdita della funzione vessillare del fiore). Le Poaceae, sulla base della struttura della spighetta, vengono distinte in vari gruppi (trib\u00f9).\nIl fiore possiede un asse centrale, rappresentato dal gineceo, supero, costituito da 2 (3) carpelli che delimitano una sola loggia (gineceo uniloculare) con un solo ovulo, uno stilo e 2(3) stimmi piumosi. Alla base dell'ovario si inseriscono gli stami (che formano l'androceo), quasi sempre in numero di tre, ognuno costituito da un filamento e da un'antera pendula. Talora i fiori sono unisessuali per mancanza del pistillo o sterili per aborto degli organi sessuali.\nL'ovario e gli stami sono avvolti da due glumette col valore di brattee fertili, di cui l'inferiore prende il nome di lemma, e la superiore, pi\u00f9 piccola e generalmente racchiusa dalla precedente, viene detta palea. Il lemma pu\u00f2 presentare, nella parte mediana, un angolo (carena) dalla quale pu\u00f2 dipartirsi un'arista (talvolta in luogo dell'arista si trova un aculeo, oppure la glumetta si presenta mutica, ovvero priva di aculeo). Nel fiore si osservano i resti del perianzio, rappresentati da 2 (3) lodicule, di consistenza membranosa.\nI fiori sono sempre raccolti in infiorescenze denominate spighette, distintive della famiglia. \nLa spighetta, che pu\u00f2 essere uniflora o, pi\u00f9 frequentemente, pluriflora, \u00e8 provvista di un asse (rachilla) portante alla base le glume, opposte, con il significato di brattee sterili.\nLe glume sono generalmente pi\u00f9 piccole delle glumette e si distinguono in superiore e inferiore (lemma), generalmente di grandezza diversa. \nLe glume possono essere carenate e, pi\u00f9 raramente delle glumette, portano aculei e ariste (dette anche reste) consistenti in prolungamenti filiformi. Le forme non aristate sono dette mutiche.\nI fiori sono sempre raccolti in infiorescenze denominate spighette, distintive della famiglia, e riunite a loro volta in infiorescenze denominate:\nFrutti.\nIl frutto \u00e8 una cariosside in cui l'albume \u00e8 a diretto contatto con il frutto per digestione dei tegumenti seminali. L'albume \u00e8 amilaceo e presenta la porzione pi\u00f9 esterna formata da uno strato di cellule ricche di proteine (strato aleuronico). Il seme ha endosperma ricco di amido.\nSistematica.\nLa sistematica di questa numerosa famiglia \u00e8 complessa.\nComprende 733 generi riconosciuti e circa 11.600 specie di cui circa 350 italiane.\nSecondo il sistema Cronquist la famiglia va collocata, insieme alle sole Cyperaceae, nell'ordine delle Cyperales.\nSecondo la classificazione APG le Poaceae vengono incluse nell'ordine delle Poales, insieme a 15 altre famiglie di piante monocotiledoni.\nSottofamiglie e trib\u00f9.\nNormalmente vengono riconosciute 7 sottofamiglie (vedi tassobox) alla cui descrizione si rimanda sia per i caratteri distintivi delle sottofamiglie sia per i generi inclusi in ciascuna di esse.\nLa classificazione APG (al 21 ottobre 2007) elenca 13 sottofamiglie (a quelle elencate nel tassobox vanno aggiunte \"Anomochlooideae\", \"Aristidoideae\", \"Danthonioideae\", \"Ehrhartoideae\", \"Micraroideae\", \"Pharoideae\", \"Puelioideae\", mentre va eliminata \"Stipoideae\", inclusa in \"Pooideae\").\nLa classificazione \u00e8 complicata dal fatto che, oltre a numerose sottofamiglie, vengono riconosciuti vari gruppi di livello tassonomico intermedio (trib\u00f9), soprattutto in base alla struttura della spighetta.\nLe trib\u00f9 principali sono:\nAlcuni studiosi introducono anche supertrib\u00f9 o sottotrib\u00f9. In totale, i vari gruppi di posizione intermedia tra la famiglia e il genere (sottofamiglie, supertrib\u00f9, trib\u00f9 e sottotrib\u00f9), compresi i sinonimi, raggiungono il totale oltre 200 entit\u00e0\nGeneri.\nDella famiglia fanno parte i seguenti generi (lista non esaustiva):\nMedicina.\nLe Poaceae possono causare allergie. Di seguito le specie che causano pollinosi:\nUsi.\nLe Poaceae hanno un'enorme importanza nell'economia della biosfera: comprendono infatti la maggior parte dei cereali prodotti alla base dell'alimentazione umana.\nTipicamente, vengono consumati solo i semi (chicchi), previa cottura. In alcuni casi, i semi vengono consumati interi (procedimento comune in particolare per il riso, ma applicato anche ad altri cereali), mentre in altri casi essi vengono prima macinati, producendo una farina; alla farina vengono aggiunti acqua e in molti casi lievito, con risultati molto diversi (pane, pasta, focacce, pizza, polenta, porridge, cracker ecc.).\nDiversi cereali sono usati anche per la produzione di bevande alcoliche. Soprattutto l'orzo, ma anche il grano, vengono usati per la produzione di birre. Cereali diversi (grano, orzo, segale) sono usati tradizionalmente per produrre la vodka, il whisky, il gin. Il riso \u00e8 invece usato per il sak\u00e8. Una specie \"Hierochloe odorata\" (Erba del bisonte), ovvero la pianta di cui si cibano i bisonti europei, viene utilizzata in Polonia per la produzione di una vodka, la \"\u017bubr\u00f3wka\", nome locale della pianta in questione, derivante dal termine polacco \"\u017bubr\" (bisonte). Dalle lacrime di Giobbe vengono ricavati alcuni liquori cinesi e coreani.\nInoltre diversi cereali, insieme a piante erbacee di altre famiglie, sono usati per l'alimentazione del bestiame domestico.\nI cereali usati come alimenti per l'uomo (prescindendo quindi dai cereali usati solo per il bestiame) sono:\nUsi non alimentari.\nFuori dal campo alimentare, va segnalato soprattutto il bamb\u00f9, nome collettivo che comprende diverse specie affini, usate come materiale da costruzione.\nCuriosit\u00e0.\nAlcune graminacee appartenenti al genere \"Bromus\" o la specie \"Avena sativa\" sono anche detti forasacchi e le loro piccole spighe possono infilarsi nelle orecchie dei cani, compromettendone a volte definitivamente l'udito; causano ascessi anche semplicemente conficcandosi tra le \"dita\" delle zampe dei cani e dei gatti."}
{"id": "704989", "revid": "110157", "url": "https://it.wikipedia.org/wiki?curid=704989", "title": "Cantone di Laval-Est", "text": "Il Cantone di Laval-Est era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Laval e il comune di Entrammes."}
{"id": "704990", "revid": "110157", "url": "https://it.wikipedia.org/wiki?curid=704990", "title": "Cantone di Laval-Nord-Est", "text": "Il Cantone di Laval-Nord-Est era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Laval e i comuni di:"}
{"id": "704991", "revid": "1529788", "url": "https://it.wikipedia.org/wiki?curid=704991", "title": "Paa", "text": ""}
{"id": "704992", "revid": "110157", "url": "https://it.wikipedia.org/wiki?curid=704992", "title": "Cantone di Laval-Nord-Ovest", "text": "Il Cantone di Laval-Nord-Ovest era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Laval."}
{"id": "704996", "revid": "287204", "url": "https://it.wikipedia.org/wiki?curid=704996", "title": "Harun al-Rashid", "text": ""}
{"id": "704997", "revid": "110157", "url": "https://it.wikipedia.org/wiki?curid=704997", "title": "Cantone di Laval-Saint-Nicolas", "text": "Il Cantone di Laval-Saint-Nicolas era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Laval."}
{"id": "704998", "revid": "1543377", "url": "https://it.wikipedia.org/wiki?curid=704998", "title": "Maccabi Tel Aviv", "text": "Il Maccabi Tel Aviv \u00e8 una societ\u00e0 polisportiva di Tel Aviv, in Israele. Fondata nel 1906, \u00e8 una delle maggiori polisportive dello stato, e fa parte dell'organizzazione mondiale \"Maccabi\". La polisportiva comprende sezioni di vari sport: calcio, pallacanestro, pallavolo, J\u016bd\u014d, nuoto e pallamano."}
{"id": "705000", "revid": "1543377", "url": "https://it.wikipedia.org/wiki?curid=705000", "title": "Gardner Quincy Colton", "text": "Biografia.\nGardner Quincy Colton nacque nella citt\u00e0 di Georgia nel Vermont il 7 febbraio 1814, ultimo di dodici fratelli. Lavor\u00f2 a New York 1835 al 1842 come artigiano di sedie e quindi si accost\u00f2 alla medicina nello studio del dottore Willard Parker per poi iscriversi alla scuola di medicina e chirurgia.\nDurante gli studi di medicina a New York Colton ebbe modo di notare le propriet\u00e0 psicotrope del protossido d'azoto e degli effetti esilaranti della sua inalazione. Lasciati gli studi inizi\u00f2 a tenere una serie di dimostrazioni pubbliche che prevedevano l'uso del gas in alcune esibizioni spettacolari; grazie al successo ottenuto a New York e al denaro guadagnato, pot\u00e9 estendere le sue esibizioni in tutti gli Stati Uniti.\nNel corso di una delle sue esibizioni, tenutasi a Hartford, il dentista Horace Wells presenzi\u00f2 allo spettacolo e intu\u00ec le propriet\u00e0 anestetiche del gas che nel frattempo era stato popolarmente ribattezzato come \"gas esilarante\". I due collaborarono per un breve periodo applicando la nuova tecnica anestetica nell'estrazione dentaria. Colton si trasfer\u00ec in California nel 1849 per la corsa all'oro ma lo scarso successo delle sue ricerche lo costrinsero a interrompere dopo alcuni anni l'avventura e abbandonare gli Stati Uniti Occidentali.\nDopo aver lavorato come corrispondente giornalistico da New York per il Boston Transcrip e aver tentato varie altre attivit\u00e0, decise nel 1861 di riprendere la professione di dentista, consorziandosi con il medico John Allen Smith con il quale fond\u00f2 la Colton Dental Association, continuando sulla scia di Wells a utilizzare il gas come anestetico durante spettacolari sessioni di odontoiatria. Il successo delle estrazioni dentarie indolori permise ai due soci di aprire succursali dell'associazione in ben sei citt\u00e0 del paese. Tra il 1864 e il 1897 Colton e i suoi colleghi praticarono con successo decine di migliaia di estrazioni combattendo con successo lo scetticismo e l'avversione del mondo scientifico nei riguardi del rivoluzionario metodo di anestesia.\nNel 1867 Colton partecip\u00f2 all'esposizione internazionale di medicina di Parigi dove ebbe modo di esporre l'innovatrivo utilizzo del gas anestetico. Rimase nella capitale francese per un anno, collaborando con importanti medici e quindi viaggi\u00f2 per tutta Europa per sei mesi, collaborando e assistendo a Londra un noto dentista inglese dell'epoca, Charles James Fox.\nMotore ferroviario elettrico.\nOltre alla sua attivit\u00e0 quale dentista, gli \u00e8 stata accreditata l'invenzione di un innovativo motore ferroviario elettrico nel 1847 precursore di futuri modelli, sviluppati anni dopo. Il motore era montato su una locomotiva di piccole dimensioni (chiamata Lilly) lunga circa 20 cm e larga circa 13\u00a0cm, che trainava quattro piccole carrozze, ciascuna della stessa dimensione della motrice. La locomotiva era spinta da un motore elettrico alimentato da quattro batterie che fornivano corrente ai binari. Il piccolo convoglio circolava su un circuito di circa 2,5 m di diametro."}
{"id": "705001", "revid": "1869172", "url": "https://it.wikipedia.org/wiki?curid=705001", "title": "Per", "text": ""}
{"id": "705002", "revid": "110157", "url": "https://it.wikipedia.org/wiki?curid=705002", "title": "Cantone di Laval-Sud-Ovest", "text": "Il Cantone di Laval-Sud-Ovest era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva solo parte della citt\u00e0 di Laval."}
{"id": "705004", "revid": "110157", "url": "https://it.wikipedia.org/wiki?curid=705004", "title": "Cantone di Loiron", "text": "Il Cantone di Loiron \u00e8 una divisione amministrativa dell'Arrondissement di Laval.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nPer effetto della fusione dei comuni di Loiron e Ruill\u00e9-le-Gravelais a formare il nuovo comune di Loiron-Ruill\u00e9, dal 1\u00ba gennaio 2016 il numero complessivo dei comuni che lo compongono \u00e8 passato da 15 a 14.\nComposizione.\nComprende i 14 comuni di:"}
{"id": "705005", "revid": "110157", "url": "https://it.wikipedia.org/wiki?curid=705005", "title": "Cantone di Meslay-du-Maine", "text": "Il Cantone di Meslay-du-Maine \u00e8 una divisione amministrativa dell'Arrondissement di Laval.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 14 a 38 comuni.\nComposizione.\nI 14 comuni facenti parte prima della riforma del 2014 erano:\nNel 2015 \u00e8 stato ampliato a 38 comuni; dal 1\u00ba gennaio 2016 due di questi Sainte-Suzanne e Chammes si sono fusi per formare il nuovo comune di Sainte-Suzanne-et-Chammes, per cui risulta composto dai seguenti 37 comuni:"}
{"id": "705007", "revid": "599013", "url": "https://it.wikipedia.org/wiki?curid=705007", "title": "Peo", "text": ""}
{"id": "705013", "revid": "984922", "url": "https://it.wikipedia.org/wiki?curid=705013", "title": "Cantone di Monts\u00fbrs", "text": "Il Cantone di Monts\u00fbrs era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705015", "revid": "125686217", "url": "https://it.wikipedia.org/wiki?curid=705015", "title": "Opere e poetica di Giovanni Verga", "text": "Opere.\nL'attivit\u00e0 letteraria di Giovanni Verga, dopo le prime opere giovanili e di scarso rilievo, pu\u00f2 essere divisa in due fasi: una prima caratterizzata dalle descrizioni di ambienti artistici e dell'alta societ\u00e0, in cui unisce residui romantici e modi scapigliati con la tendenza generica a una letteratura \"vera\" e \"sociale\"; una seconda che pu\u00f2 propriamente essere definita quella verista.\nLe prime opere giovanili.\nAmore e Patria (1856-1857).\nLe opere giovanili comprendono tutti i testi scritti da Verga durante l'et\u00e0 giovanile - fino ai sedici anni. Abbiamo il suo primo romanzo Amore e Patria, pubblicato tra il 1856 e 1857. Rimase per\u00f2 inedito sino al 1929, poich\u00e8 la sua scrittura venne considerata troppo acerba. Successivamente Federico De Roberto e Lina Perroni ne pubblicano alcuni capitoli. \u00c8 l'esordio in ambito letterario del giovane Verga, ventiseienne con il romanzo Una peccatrice (1866) e storia di una Capinera (1871). \nEsso narra un avvenimento della guerra d'indipendenza americana e descrive grandi eroi ma anche vili traditori con uno stile romantico dove la passione amorosa si intreccia con quella patriottica. La storia ha un lieto fine. A guerra terminata il protagonista, il colonnello Edoardo di Walter, giovane di bell'aspetto e ardente patriota, sposa la pura e bella Eugenia di Redward.\nMa la vera attivit\u00e0 letteraria del Verga si fa iniziare con il romanzo storico \"I carbonari della montagna\" scritto nel 1860 e pubblicato tra il 1861 e il 1862 a Catania per l'editore Gal\u00e0tola a spese dell'autore in quattro volumi.\nEsso risente di tutte le letture fatte in quei tempi dal giovane, dall'Abate al Castorina, dal Manzoni al Foscolo, dal D'Azeglio a Byron, Dumas e Scott oltre ai vari poemi cavallereschi.\nIl romanzo, di carattere idealmente autobiografico, risente di forte amore di patria e di \"risentimenti antifrancesi\".\nLa vicenda si svolge nel 1810-1812 durante la guerra partigiana dei carbonari che combattono per ottenere l'indipendenza. I Borboni, per combattere l'usurpatore Gioacchino Murat raccolgono uomini coraggiosi al comando del giovane Corrado. L'intreccio avventuroso vedr\u00e0 alla fine il giovane protagonista che, deluso per il tradimento dei Borboni e di Carolina, la donna che ama, morir\u00e0 restando per\u00f2 venerato da tutte le genti d'Italia.\nSulle lagune.\nNell'appendice del quotidiano di Firenze \"La Nuova Europa\" viene pubblicato a puntate, il 5 e 9 agosto 1862 e tra il 13 gennaio ed il 15 marzo 1863, il racconto lungo \"Sulle lagune\", terza opera giovanile dello scrittore, nel quale prevalgono i motivi romantici e l'eco dell'opera foscoliana \"Jacopo Ortis\".\nLa vicenda si svolge tra Venezia e Oderzo (TV) nel periodo del dominio austriaco (qui deplorato) dal settembre del 1860 al 1861 e racconta la storia d'amore del giovane ufficiale ungherese Stefano de Keller (antiaustriaco) e la giovane opitergina Giulia Collini (patriota italiana), che, dopo aver superato numerosi ostacoli, riescono a fuggire insieme su una gondola verso Chioggia con la decisione di suicidarsi per protesta contro le prepotenze austriache.\nLa prima maniera.\nRisalgono alla prima maniera tutti quei romanzi, come \"Una peccatrice\" del 1866, \"Storia di una capinera\" del 1869, \"Eva\" e \"Tigre reale\" del 1873, \"Eros\" del 1875, che si possono considerare autobiografici nel senso che, come scrive Giuseppe Petronio\", \"... il Verga mirava a effondere stati d'animo e sentimenti che erano anche suoi, e a vivere, nei suoi libri, avventure non vissute effettivamente ma sognate\"\".\nOltre a questo suo desiderio autobiografico si trova per\u00f2 in questi romanzi la volont\u00e0 di analizzare la societ\u00e0 del suo tempo, soprattutto dello strato sociale pi\u00f9 elevato, mettendo in evidenza i fallimenti sentimentali e l'immoralit\u00e0, non solo dei singoli personaggi ma di tutta la societ\u00e0.\nLe storie di questi primi romanzi, dal tono spiccatamente melodrammatico, descrivono tutte un mondo che, se pur descritto, \u00e8 in un certo senso negato \"... la baronessa russa \u00e8 sconfitta dall'amor familiare, e il treno che ne porta in Russia il cadavere si incontra in una stazione, simbolicamente, con quello che porta in villeggiatura il suo ex amante con la moglie e la figlia. Enrico Landi, il pittore romantico e boh\u00e9mien di Eva, sconfitto nell'arte e nell'amore, ferito in duello e ammalato, va a morire in Sicilia, tra gli affetti, sia pure oleografici della famiglia: il mondo della passione, del lusso, dei sentimenti facili e superficiali, si svela pi\u00f9 debole di altre cose, pi\u00f9 semplici ma sane, radicate nel costume sociale e nella coscienza dei personaggi\".\nIn una lettera scritta a Felice Cameroni il 18 luglio del 1875 lo scrittore, come se presagisse la conclusione di questa sua prima fase, scrive:\nUna peccatrice.\nNel 1866 Verga pubblica il romanzo \"Una peccatrice\" che aveva iniziato a Catania e terminato a Firenze durante il suo primo soggiorno. In esso si ritrovano molti di quei motivi che il giovane scrittore riprender\u00e0, rielaborandoli, nei romanzi che seguiranno. \u00c8 anche considerato un romanzo autobiografico, sebbene Verga non lo ritenga tale: arriver\u00e0 addirittura a ripudiare l'opera negli anni successivi.\nStoria di una capinera.\n\"Storia di una capinera\", romanzo scritto in forma epistolare e definito dallo stesso Verga in una lettera a Louis Edouard Rod di \"genere romantico e sentimentale\", venne scritto nell'estate del 1869 e pubblicata nel 1871 ottenendo subito un grande successo. In esso si intravedono alcuni temi tipicamente verghiani come quello della famiglia e della campagna.\nIl romanzo, pur presentando una sensibilit\u00e0 ultraromantica, \"\"... presenta anche uno studio dell'ambiente ben documentato e la ricerca di verit\u00e0 e di efficacia sociale\".\"\nEva.\nIl romanzo \"Eva\", pubblicato nel 1873, narra la passione di un giovane pittore per una ballerina e in esso si nota \"\"un notevole realismo nello studio della psicologia di Eva e nella considerazione dell'influenza decisiva del motivo economico sulla vicenda amorosa\".\"\nTigre reale.\n\"Tigre reale\", pubblicato da Brigola nel 1875, narra la storia dell'attrazione del giovane diplomatico Giorgio La Ferlita per una contessa russa \"avida e capricciosa, malata di tisi e condannata a breve vita\". Anche in questo romanzo spiccano alcuni di quei temi \"... che ritroveremo nell'arte compiuta del Verga maturo, in una disposizione di toni e di parole che nascono con un timbro loro e ci obbligano ad appoggiare la voce su alcune e smorzarla su altre\".\nEros.\nIl romanzo \"Eros\", pubblicato nel 1875 \u00e8 un romanzo \"mondano\" costruito sulla violenza delle passioni in un mondo raffinato ed elegante ma falso e \"\"costituisce una tappa significativa nell'iter narrativo dello scrittore siciliano (influenzato dal milanese clima scapigliato), un bisogno di semplicit\u00e0 e naturalezza, di verit\u00e0, dopo tanti artifici di sentimenti, di situazioni, di linguaggio\".\"\nLa prima raccolta di novelle.\nPrimavera e altri racconti.\nNel 1876 l'editore Brigola di Milano pubblica la prima raccolta di novelle dello scrittore intitolata \"Primavera e altri racconti\" che verr\u00e0 ristampata nel 1877 con l'aggiunta di \"Nedda\". Le novelle erano apparse precedentemente sulla rivista \"Illustrazione italiana\" e \"Strenna italiana\". Il tema comune che lega queste novelle dal carattere eterogeneo \u00e8 l'amore e in esse si possono gi\u00e0 cogliere significativi tratti di realismo. Tra le novelle pi\u00f9 riuscite di questa raccolta si ricorda \"Primavera\", dove viene narrata la storia d'amore di una sartina, chiamata la Principessa, per Paolo, un giovane musicista giunto a Milano dove \"... girondolava, masticando pensieri musicali, e sogni di giovinezza e di gloria\". In questa novella l'autore ritenta, come gi\u00e0 aveva fatto in Nedda e in qualche passo di Eros, l'uso del discorso indiretto libero che adotter\u00e0 in seguito e che risulter\u00e0 una nuova e vincente tecnica narrativa.\nUna pausa verista.\nNedda.\nNel [1875] la serie di romanzi romantici e sentimentali, che per\u00f2 denunciavano gi\u00e0 una forma di \"preverismo,\" vengono interrotti da una novella, intitolata \"Nedda\", completamente diversa sia per l'argomento trattato che per lo stile. In essa Verga non descrive pi\u00f9 il mondo borghese dell'alta societ\u00e0 milanese o fiorentina, ma il mondo umile e povero, lontano da ogni specie di vita mondana, di un piccolo paese siciliano. In Nedda si avverte, come gi\u00e0 nei precedenti romanzi, l'accusa contro un certo tipo di societ\u00e0, ma l'accusa in questo caso \u00e8 molto pi\u00f9 concreta e si basa su uno studio attento e realistico di una situazione sociale ben precisa che l'autore denota di ben conoscere.\nLa fase verista.\nDopo questa novella, che pu\u00f2 considerarsi un episodio isolato, il Verga continu\u00f2 a scrivere i romanzi alla prima maniera, per poi riprendere dopo un po' di anni le posizioni stilistiche e umane che aveva espresso in Nedda, iniziando cos\u00ec la sua nuova fase narrativa. Risalgono al 1880 la raccolta di \"Vita dei campi\", al 1883 la raccolta \"Novelle rusticane\" e la progettazione di cinque romanzi del Ciclo dei Vinti del quale scrisse i primi due: \"I Malavoglia\" nel 1881 e \"Mastro-don Gesualdo\" nel 1888 con la pubblicazione tra i due, nel 1882, di un romanzo tra la vecchia maniera e la nuova, intitolato \"Il marito di Elena\".\nLo sfondo di tutte queste opere sono i luoghi intorno a Catania al quale lo scrittore era fortemente legato e hanno tutte come protagonisti uomini di umili origini sociali, come contadini, pastori, pescatori, artigiani. Se vengono messi in scena alcuni rappresentanti della nobilt\u00e0 del paese, essi hanno tutti caratteristiche assai diverse dal modo di pensare dei primi personaggi verghiani. Tutto quindi cambia, dai temi, all'ambiente e ai personaggi dando spazio allo scrittore per una nuova maniera di intendere l'arte e la vita.\nVita dei campi.\nLa nuova stagione dello scrittore si pu\u00f2 far iniziare con la raccolta di novelle intitolata \"Vita dei campi\", pubblicata a Milano dall'editore Treves nel 1880, che pu\u00f2 essere considerata \"il primo capolavoro della narrativa verghiana; un libro che contiene alcune tra le sue pi\u00f9 celebri novelle, da \"Rosso Malpelo\" a \"Jeli il pastore\", da \"Cavalleria rusticana\" a \"Fantasticheria\".\nIn queste novelle Verga descrive, dal punto di vista popolare, gli eventi e le situazioni di quell'ambiente contadino siciliano che egli conosceva bene e a cui era particolarmente legato, focalizzando l'attenzione sul piccolo mondo locale.\nIl ciclo dei Vinti.\nLo scrittore siciliano aveva progettato un ciclo di cinque romanzi, \"Il ciclo dei vinti\", dei quali, per\u00f2, scrisse solo i primi due: \"I Malavoglia\" (1881) e \"Mastro-don Gesualdo\" (1888), ai quali interpose \"Il marito di Elena\" (1882), romanzo che mostra ancora l'indecisione di Verga all'adozione del verismo. I successivi tre titoli che dovevano completare il ciclo non sono mai stati scritti: essi comprendono \"La duchessa di Leyra\" (di cui rimangono solo i primi capitoli), \"L'onorevole Scipioni\" e \"L'uomo di lusso\". Questi ultimi, in ordine, dovevano narrare la sconfitta di quella vanit\u00e0 che pu\u00f2 sussistere solo ad un alto livello sociale, la sconfitta nelle ambizioni politiche tese alla conquista del potere, e la sconfitta nell'ambizione dell'artista che aspira alla gloria.\nI Malavoglia.\n\"I Malavoglia\" \u00e8 la storia di una famiglia, i cui membri sono rimasti sconfitti nel loro grande sforzo per uscire dalla miseria: \u00e8 la lotta per il progresso allo stato elementare, in un ambiente i cui problemi sono quelli del pane quotidiano e le possibilit\u00e0 di mobilit\u00e0 sociale sono ridotte a zero.\nMastro-don Gesualdo.\n\"Mastro-don Gesualdo\" \u00e8 la sconfitta di chi, vinta la battaglia per una migliore condizione economica, aspira alla promozione sociale e spera di conquistarla attraverso un matrimonio combinato, per accedere alla nobilt\u00e0.\nNovelle rusticane.\n\"Novelle rusticane\" \u00e8 una raccolta di 12 novelle pubblicate a Torino dall'editore Casanova nel 1883 e sono, come scrive Sarah Zappulla Muscar\u00e0 \"Mirabili, nella loro sofferta, opprimente desolazione, percorse da un pi\u00f9 cupo pessimismo e nessun spiraglio di luce sembra illuminare i protagonisti di questa disperata tragedia del vivere\". Le novelle rusticane sono il secondo scritto verista di Verga e tratta la tematica della \"roba\". Qui Verga introduce le tematiche socio-economiche della Sicilia del tempo. Secondo Verga, riesce a far fronte agli imprevisti della natura solo chi riesce ad accumulare pi\u00f9 beni (terre, denaro), secondo la \"legge del pi\u00f9 forte\". \u00c8 dunque necessario curare i possessi materiali.\nPer le vie.\nRisale al 1883 anche la pubblicazione, da parte dell'editore Treves della raccolta di novelle intitolata \"Per le vie\" che vede come protagonisti gli emarginati di una grande citt\u00e0 come Milano in continua lotta per la sopravvivenza. \u00e8 composta da dodici racconti. \nDrammi intimi.\nLa raccolta di novelle \"Drammi intimi\", pubblicata a Roma nel 1884 da Sommaruga contiene \"\"Ancora fantasticherie erotiche, \"malsane divagazioni della mente\", amori che uccidono ed insieme novelle rusticane\"\nDal tuo al mio.\nNel 1905 compose infine un romanzo tratto da un dramma che aveva scritto nel 1903 dallo stesso titolo, \"Dal tuo al mio\" dove si assiste all'evolversi del suo pensiero sociale. Quando il movimento operaio si rafforz\u00f2 e cominci\u00f2 ad organizzarsi, pass\u00f2 da una adesione commossa alla diffidenza. Il romanzo descrive il voltafaccia di un capolega operaio che, avendo sposato la figlia del padrone, si trova sia economicamente che socialmente dalla parte finora contestata.\nLa sceneggiatura delle novelle.\nOltre la composizione delle sue opere maggiori, Verga va ricordato per il suo contributo alla nascita in Italia di un teatro verista. Egli infatti scrisse la sceneggiatura di alcune sue novelle, \"Cavalleria rusticana\" e \"La lupa\" alle quali seguirono opere scritte espressamente per il teatro, come \"In portineria\" e \"Dal tuo al mio\".\nPoetica e tecnica narrativa.\nLa poetica di Verga esprime un grande pessimismo, che unisce l'impossibilit\u00e0 dell'elevazione del proprio essere, con quella di tipo economico o sociale: lo troviamo nei \"Malavoglia\", dove la famiglia che vuole elevarsi economicamente finisce letteralmente per disintegrarsi, e in tutte le sue altre opere. Alla base del pessimismo di Verga sta la profonda convinzione che la societ\u00e0 moderna sia dominata dal meccanismo della lotta per la vita.\nAlla fine, Verga ci vuol fare capire che non dobbiamo mai lasciare quello che abbiamo, perch\u00e9 andremmo incontro alla sconfitta: \"mai lasciar la strada vecchia per quella nuova\"\".\nIl pessimismo.\nNella Prefazione al \"Ciclo dei Vinti\", dalla quale si apprende l'ideologia verghiana, egli afferma, fra l'altro, che l'autore non deve intervenire perch\u00e9 non ha il diritto di giudicare e di criticare gli eventi: chi scrive deve quindi usare la tecnica dell'impersonalit\u00e0, che si configura come il modo pi\u00f9 adatto per esprimere una realt\u00e0 di fatto, ovvero la presenza incontrastata del Male nel mondo. La vita \u00e8 infatti una dura lotta per la sopravvivenza, e quindi per la sopraffazione: un meccanismo crudele che schiaccia i deboli e permette ai forti di vincere. \u00c8 questa la legge della natura \u2013 la legge del diritto del pi\u00f9 forte \u2013 che nessuno pu\u00f2 modificare in quanto necessaria.\nSi perviene perci\u00f2 all'illegittimit\u00e0 di giudizio e di critica da parte dell'autore, dato che il cambiamento non \u00e8 comunque possibile: tanto vale lasciare che le cose vadano come devono naturalmente andare. Quella della natura \u00e8 una legge dura e spietata\u00a0\u2013 che gi\u00e0 Darwin aveva intuito e formulato nella \"legge della selezione naturale\" e che il darwinismo sociale aveva fatto propria\u00a0\u2013 e ad essa non ci sono alternative: come direbbero i latini, \"dura lex sed lex\". L'autore deve solamente limitarsi a fotografare la realt\u00e0, descrivendo i meccanismi che ne stanno a fondamento; la posizione verghiana \u00e8 pertanto diversa da quella di \u00c9mile Zola: non c'\u00e8 denuncia, bens\u00ec solo constatazione nuda e cruda della realt\u00e0 per quella che \u00e8. Il verismo autentico si attua perci\u00f2 solamente nella forma, e la letteratura assume la funzione di studiare ci\u00f2 che \u00e8 dato e quindi di rappresentare fedelmente il reale. Verga non \u00e8 per\u00f2 indifferente ai problemi del suo tempo, in quanto conservatore, galantuomo del Sud e non socialista: \u00e8 significativo infatti che parli dopotutto dei vinti e non dei vincitori. Il suo linguaggio lucido e disincantato lo porta per\u00f2 a scrivere della realt\u00e0 denunciandone la crudelt\u00e0 senza mitizzazioni: non c'\u00e8 pietismo, ma solo osservazione lucida del vero. \u00c8 questa la concezione pessimistica di Verga circa la condizione umana nel mondo, una condizione che l'uomo non pu\u00f2 modificare perch\u00e9 gli \u00e8 fondamentalmente propria. Egli, alla pari di chi scrive, deve solamente limitarsi alla nuda constatazione di uno spettacolo immutabile, in cui ogni giudizio o proposta di cambiamento si rivelano vani ed insignificanti. In questo senso, le possibilit\u00e0 umane nel mondo sono pesantemente limitate.\nTale visione \u00e8 pessimistica e tragica perch\u00e9 Verga, positivisticamente, non credeva nella Provvidenza, e Dio \u00e8 assente dai suoi libri; ma non credeva nemmeno in un avvenire migliore da conquistarsi sulla terra, con le forze degli uomini.\nVinto \u00e8 chiunque voglia rompere con il passato in maniera improvvisa e clamorosa, senza esservi preparato, mentre coloro che accettano il proprio destino con rassegnazione cosciente posseggono saggezza e moralit\u00e0.\nLa concezione verghiana della durezza della vita e l'attenzione dello scrittore al mondo degli umili appaiono evidenti in un passo della novella Fantasticheria: \"Vi siete mai trovata, dopo una pioggia di autunno, a sbaragliare un esercito di formiche, tracciando sbadatamente il nome del vostro ultimo ballerino sulla sabbia del viale? Qualcuna di quelle povere bestioline sar\u00e0 rimasta attaccata alla ghiera del vostro ombrellino, torcendosi di spasimo; ma tutte le altre, dopo cinque minuti di p\u00e0nico e di viavai, saranno tornate ad aggrapparsi disperatamente al loro monticello bruno. Voi non ci tornereste davvero, e nemmen io; ma per poter comprendere siffatta caparbiet\u00e0, che \u00e8 per certi aspetti eroica, bisogna farci piccini anche noi, chiudere tutto l'orizzonte fra due zolle, e guardare col microscopio le piccole cause che fanno battere i piccoli cuori. Volete metterci un occhio anche voi, a cotesta lente, voi che guardate la vita dall'altro lato del cannocchiale? Lo spettacolo vi parr\u00e0 strano, e perci\u00f2 forse vi divertir\u00e0.\" \nLa scoperta dell'umanit\u00e0 delle plebi, l'analisi del risvolto negativo del progresso, e quindi delle lacrime e del sangue di cui esso grondava, dietro la sua facciata rilucente, spinsero Verga a considerare il presente e il futuro con un pessimismo che lo indusse alla critica della societ\u00e0 borghese, ma anche alla rinuncia sfiduciata ad ogni tentativo di lotta.\nVerga, pur avendo frequentato ambienti aperti e spregiudicati, rest\u00f2 intimamente legato alla mentalit\u00e0 siciliana profondamente tradizionalista e fatalista; anche l'ideologia politica rest\u00f2 epidermica e retorica, senza abbracciare le teorie socialiste.\nIl contatto con la borghese e disinvolta societ\u00e0 milanese (1872 \u2013 1893) lo spinse a ripensare l'intero codice dei valori.\nIl critico Gaetano Trombatore individua tre aspetti fondamentali nell'opera verghiana: un elemento filosofico, cio\u00e8 la teoria dell'evoluzione (lotta per l'esistenza e perci\u00f2 la visione degli attriti delle classi sociali); un elemento letterario, cio\u00e8 la teoria e gli esempi del naturalismo francese; un elemento politico - sociale, cio\u00e8 le inchieste e i dibattiti sulla questione meridionale. La questione meridionale port\u00f2 Verga alla scoperta della Sicilia, sua terra natale; \"non di una Sicilia mitica e leggendaria; ma della terra in cui viveva quella popolazione di derelitti dei quali egli aveva fino ad allora guardato, senza sentirle pungenti nel suo cuore, le chiuse sofferenze\".\nL'impersonalit\u00e0.\nSecondo la sua visione, la rappresentazione artistica deve conferire al racconto l'impronta di cosa realmente avvenuta; per far questo deve riportare \"\"documenti umani\"; ma non basta che ci\u00f2 che viene raccontato sia reale e documentato: deve anche essere riportato in modo da porre il lettore \"faccia a faccia col fatto nudo e schietto\", in modo che non abbia l'impressione di vederlo attraverso \"la lente dello scrittore\". Per questo lo scrittore deve \"eclissarsi\", cio\u00e8 non deve comparire nel narrato con le sue reazioni soggettive, le sue riflessioni, le sue spiegazioni, come nella narrativa tradizionale. L'autore deve inoltre \"mettersi nella pelle\" dei suoi personaggi, \"vedere le cose coi loro occhi ed esprimerle colle loro parole\" (\"regressione\"). In tal modo, la sua mano \"rimarr\u00e0 assolutamente invisibile\" nell'opera, tanto che l'opera dovr\u00e0 sembrare \"essersi fatta da s\u00e9\", \"essere sorta spontanea come fatto naturale, senza serbare alcun punto di contatto col suo autore\"\", proprio come una fotografia.\nNella conclusione della prefazione a I Malavoglia scrive: \"Chi osserva questo spettacolo non ha il diritto di giudicarlo; \u00e8 gi\u00e0 molto se riesce a trarsi un istante fuori dal campo della lotta per studiarla senza passione, e rendere la scena nettamente, coi colori adatti, tale da dare la rappresentazione della realt\u00e0, com'\u00e8 stata, o come avrebbe dovuto essere\". Inoltre Verga scrive nella lettera dedicatoria a Salvatore Farina, prefazione alla novella L'amante di Gramigna: \"[...] la mano dell'artista rimarr\u00e0 assolutamente invisibile, allora avr\u00e0 l'impronta dell'avvenimento reale, l'opera d'arte sembrer\u00e0 \"essersi fatta da s\u00e9\" [...]\".\nLa tecnica narrativa.\nNelle sue opere effettivamente l'autore si \"\"eclissa\", si cala \"nella pelle\" dei personaggi, vede le cose \"coi loro occhi\" e le esprime \"colle loro parole\". A raccontare infatti non \u00e8 il narratore onnisciente tradizionale, che riproduce il livello culturale, i valori, i principi morali, il linguaggio dello scrittore stesso ed interviene continuamente nel racconto ad illustrare gli antefatti o le circostanze dell'azione, a tracciare il ritratto dei personaggi, a spiegare i loro stati d'animo e le motivazioni psicologiche dei loro gesti, a commentare e giudicare i loro comportamenti, a dialogare col lettore, ma un occhio che osserva i fatti senza darne interpretazione; star\u00e0 poi al lettore, sulla scorta delle proprie idee e convinzioni, dare un significato a ci\u00f2 che l'autore ha riportato sulle pagine del libro. In questo modo, la letteratura verghiana si configura come scientifica ed oggettiva, capace di esporre delle vicende senza l'intrusione teoretica dello scrittore.\nIl punto di vista dell'autore non si avverte -quasi- mai nelle opere di Verga: la \"voce\" che racconta si colloca tutta all'interno del mondo rappresentato, \u00e8 allo stesso livello di personaggi.\nLa concezione della societ\u00e0.\nVerga vede la societ\u00e0 come una specie di giungla intricata, in cui gli uomini sono costretti alla violenza ed alla sopraffazione, per sopravvivere; una giungla in cui vige la spietata - ma naturale - legge del pi\u00f9 forte. In questo senso, \u00e8 possibile porre delle analogie con lo stato di natura teorizzato da Hobbes, per cui l'uomo \u00e8 lupo degli altri uomini (\"homo hominis lupus\"\"); la differenza sta per\u00f2 nel fatto che questa condizione non \u00e8 stata superata, secondo Verga, dalla costituzione di uno Stato legiferante, bens\u00ec vige ancora in tutta la sua crudelt\u00e0 nella vita di tutti i giorni, soprattutto tra le classi sociali pi\u00f9 disagiate.\nLa svolta verista.\nLa cosiddetta \"svolta\" verista nacque dal proposito di contrapporre alla mentalit\u00e0 borghese la schiettezza di un'umanit\u00e0 umile, travagliata, eppure capace di conservare intatti i valori tradizionali ed affettivi.\nA tal fine Verga teorizz\u00f2 uno stile antiromanzesco il cui fulcro fu il canone dell'impersonalit\u00e0.\nCome verista, Verga intese svelare le conseguenze eticamente negative del progresso economico, voluto ed attuato dalla borghesia.\nL'arte e la lingua.\nL'influsso del naturalismo.\nVerga, nella convinzione che il romanzo moderno dovesse rappresentare tutta la societ\u00e0, accett\u00f2 le linee generali del naturalismo, descrivendo accuratamente l'ambiente e il momento storico, indispensabili alla spiegazione della psicologia dei personaggi, che immise direttamente nell'azione lasciando che il loro carattere si svelasse attraverso il loro comportamento.\nLe tecniche narrative.\nLa tecnica dell'impersonalit\u00e0.\nEgli, inoltre, come gi\u00e0 detto, insistette in modo particolare sull'impersonalit\u00e0 narrativa, affermando che lo scrittore deve restare assolutamente invisibile, e il romanzo deve avere l'impronta dell'avvenimento reale, e l'opera d'arte deve apparire un fatto naturale, senza serbare alcun punto di contatto con la personalit\u00e0 dell'autore.\nNelle opere del Verga, il narratore \u00e8 calato nella vicenda per mentalit\u00e0, linguaggio, cultura, canoni di giudizio, valori etici, consuetudini e si rivolge, apparentemente, ad ascoltatori appartenenti a quella stessa societ\u00e0.\nIn Rosso Malpelo si pu\u00f2, ad esempio, parlare di narratore corale.\nNella prefazione a \"L'amante di Gramigna\", Verga sostenne che oggetto del romanzo devono essere i fatti veri (\"l'opera d'arte sembrer\u00e0 \"essersi fatta da s\u00e9\"\"), e quindi degni di analisi scientifica, ma che la letteratura non \u00e8 solo questo. Il romanzo deve infatti basarsi sull'obiettivit\u00e0 ed \u00e8 da considerarsi riuscito quando ha la naturalezza della realt\u00e0 e l'autore dimostra di essere al di fuori della vicenda che narra. Anche nella conclusione della Prefazione a I Malavoglia ribadisce il concetto dell\"'impersonalit\u00e0\".\nLa lingua.\nVerga, anche nella lingua, persegu\u00ec un'aderenza assai rigorosa ai personaggi e all'ambiente utilizzando il discorso indiretto libero che rendeva bene la tecnica dello straniamento che l'autore usava. Inoltre, Verga fa ampio uso di termini ed espressioni dialettali, persino volgari, per mantenere una forte corrispondenza con il mondo reale.\nIl discorso indiretto libero.\nLa narrazione \u00e8 dominata da una prosa \"parlata\", intessuta di dialoghi, apparentemente incolore, nella quale si avverte la cadenza dialettale e che fa uso del discorso indiretto libero.\nL'uso dei proverbi.\nL'uso dei proverbi, con la sua suggestione di saggezza arcaica, ha la funzione di evocare un mondo mitico ormai morente, edificato e cristallizzato al di l\u00e0 del tempo, ricco di valori e tradizioni, ma anche di pregiudizi e meschinit\u00e0.\nAlla stessa finalit\u00e0 risponde la concatenazione di periodi e capitoli mediante la ripetizione di un termine o di un'espressione, oppure certe formule che individuano i caratteri salienti di un personaggio e che sono espressione di luoghi comuni, fortemente radicati nella mentalit\u00e0 popolare.\nLa soluzione linguistica.\nLa soluzione linguistica fu originale, infatti, la lingua era, per i veristi italiani, il problema pi\u00f9 grave perch\u00e9 avevano intorno a s\u00e9 una societ\u00e0 pi\u00f9 regionale che nazionale, e una lingua nazionale solo a livello letterario.\nGiovanni Verga fu il solo, dei veristi, ad avere il coraggio di adottare una soluzione radicale: non una lingua parlata, che non c'era; non la lingua regionale, che avrebbe costretto il libro in un ambito ristretto; bens\u00ec una lingua italiana intessuta di espressioni e vocaboli locali, adatta a caratterizzare i personaggi ed a nascondere l'autore, costruita sulla stessa semplice struttura sintattica della lingua siciliana, al fine di semplificarne la lettura da parte di persone poco istruite.\nRomanzo verghiano e romanzo manzoniano.\nL'esigenza di una rappresentazione del mondo degli umili, presente nei \"Promessi sposi\" e nel genere realistico della narrativa del Romanticismo, ritorna nelle opere di Verga ma con diverse caratteristiche. Alla partecipazione costante di Manzoni nelle vicende narrate, si contrappone l\"'impersonalit\u00e0\" del Verga ben dichiarata nella conclusione della Prefazione a \"I Malavoglia\" e nella lettera dedicatoria a Salvatore Farina, \"Prefazione\" alla novella \"L'amante di Gramigna\". Inoltre diverso \u00e8 il \"pessimismo\" che caratterizza i due scrittori: il pessimismo manzoniano si apre alla fede nella Provvidenza divina, mentre il pessimismo verghiano \u00e8 senza speranza, rassegnato e fatalistico per cui gli umili appaiono indifesi contro il destino e le leggi ferree della vita. Quanto poi alla lingua, la redazione definitiva dei Promessi sposi \u00e8 scritta in \"fiorentino colto\", mentre Verga, pur scrivendo in italiano, utilizza i modi tipici del \"siciliano parlato\" nella sintassi, nei modi di dire, nel lessico.\nLe sue opere e la lirica.\nPietro Mascagni ha messo in musica il soggetto della novella \"Cavalleria rusticana\" su libretto di Guido Menasci e Giovanni Targioni-Tozzetti.\nLe sue opere e il cinema.\nI romanzi e le opere di Verga hanno ispirato diversi film e sono stati motivi ispiratori fin dalla nascita del cinema italiano.\nNel 1916 viene diretta da Giovanni Pastrone il film muto \"Tigre reale\" dove la Contessa Natka \u00e8 Pia Menichelli mentre Alberto Nepoti \u00e8 l'ambasciatore Giorgio la Ferlita. Il film \u00e8 stucchevole e insiste molto sugli aspetti romantici.\nLa novella pi\u00f9 diretta, invece, \u00e8 \"Cavalleria rusticana\", prima da Ugo Falena nel 1916 e poi da Mario Gargiulo nel 1924 dove Alfio era recitato da Giovanni Grasso. Nel 1939 viene messo girato un film musicale, sempre sullo stesso tema, diretto da Amleto Palermi con Isa Pola nella parte di Santuzza, Doris Duranti nella parte di Lola, Carlo Ninchi in Alfio e Leonardo Cortese in Turiddu.\nIl suo maggiore romanzo, \"I Malavoglia\", \u00e8 alla base de \"La terra trema\", girato da Luchino Visconti nel 1948 su dialoghi di Antonio Pietrangeli. Il film sfiora il documentario e gli stessi attori sono tutti pescatori siciliani che parlano il loro dialetto. In pratica il realismo di Verga viene qui esaltato dal neo-realismo del regista ottenendo ottimi risultati .\nVerga diventa ispiratore di parecchi registi importanti. Nel 1953 Alberto Lattuada realizza \"La lupa\" che per\u00f2 viene attualizzata, ambientando il dramma nell'immediato dopoguerra. Il risultato non \u00e8 sui livelli di Visconti. Vi recitano Kerima nella parte de La lupa, Ettore Manni in Lasca, May Britt in Maria Maricchia .\nGli stessi attori sono nell'anno seguente nel film \"La cavalleria rusticana\" di Carmine Gallone con May Britt nella parte di Santuzza, Ettore Manni in Turiddu, Kerima in Lola e un giovane Anthony Quinn in Alfio.\nNel 1968 lo stesso soggetto rappresentato nell'opera di Pietro Mascagni, viene trasposto per la TV tedesca da \u00c5ke Falck, \u00e8 il primo regista straniero che prende in esame le opere di Verga. Qualche anno dopo Carlo Lizzani riprende \"L'amante di Gramigna\" (1969) in una produzione italo-bulgara. Il tema dell'opera di Verga viene ripreso in una chiave socio-politica e trasposto al presente. Questo nonostante ottimi attori come Gian Maria Volont\u00e9 nel ruolo di Gramigna, Stefania Sandrelli in Gemma e Ivo Garrani .\nNegli anni successivi si hanno solo delle rappresentazioni dell'opera di Mascagni nel 1982 con Franco Zeffirelli, nel 1990 con Peter Goldfarb e nel 1996 con Liliana Cavani, sono comunque o opere minori dei registi o opere per la TV.\nUna ripresa ispirativa in Verga si ha sempre con Franco Zeffirelli in \"Storia di una capinera\" nel 1993 con Angela Bettis in Maria, Johnathon Schaech in Nino e Sara-Jane Alexander in Annetta. Il risultato non \u00e8 degli ottimi e la storia appare molto stucchevole e poco convincente, in pratica i difetti del romanzo, prodotto nei primi anni dell'attivit\u00e0 del Verga, vengono qui esasperati.\nNel 1996 \u00e8 stata invece prodotta \"La lupa\" di Gabriele Lavia. Il film presenta Monica Guerritore, Giancarlo Giannini, Michele Placido e Raoul Bova in Nanni. Il risultato non ha convinto la critica ma il giudizio \u00e8 stato migliore presso il pubblico. Rispetto alla versione di Lattuada questo film \u00e8 pi\u00f9 fedele a Verga e insiste maggiormente sulla crudezza."}
{"id": "705016", "revid": "190578", "url": "https://it.wikipedia.org/wiki?curid=705016", "title": "Cantone di Saint-Berthevin", "text": "Il Cantone di Saint-Berthevin \u00e8 una divisione amministrativa dell'Arrondissement di Laval.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 4 comuni.\n\u00c8 bagnato dal fiume Jouanne.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 4:"}
{"id": "705019", "revid": "60395", "url": "https://it.wikipedia.org/wiki?curid=705019", "title": "Armillaria bulbosa", "text": ""}
{"id": "705020", "revid": "599013", "url": "https://it.wikipedia.org/wiki?curid=705020", "title": "Phn", "text": ""}
{"id": "705022", "revid": "984922", "url": "https://it.wikipedia.org/wiki?curid=705022", "title": "Cantone di Sainte-Suzanne (Mayenne)", "text": "Il Cantone di Sainte-Suzanne era una divisione amministrativa dell'Arrondissement di Laval.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705024", "revid": "287204", "url": "https://it.wikipedia.org/wiki?curid=705024", "title": "Cantone di Sainte-Suzanne", "text": "Esistono due cantoni francesi con questo nome:"}
{"id": "705026", "revid": "1448629", "url": "https://it.wikipedia.org/wiki?curid=705026", "title": "Montignano (Senigallia)", "text": "Montignano \u00e8 una frazione collinare del comune di Senigallia distante dal centro 10\u00a0km circa, nella provincia di Ancona.\nOrigini del nome.\nSecondo un'ipotesi non unanimemente accettata, il toponimo deriverebbe da un antroponimo latino, e starebbe a significare 'podere di propriet\u00e0 di personaggio o famiglia di nome Tinia, Ignius, Montennius o Montinius'. In due manoscritti del 1489 e del 1596 \u00e8 attestato il toponimo 'villa, fosso de Montignani/Mantegnano'. Un'altra ipotesi riconnette il toponimo al sostantivo latino \"ignis\", in riferimento ai fuochi di segnalazione che venivano accesi sulle colline per agevolare la navigazione di cabotaggio tra Ravenna e Ancona. Una terza ipotesi legge nel nome Montignano il ricordo della citt\u00e0 di Martiana, la cui memoria - assente nei documenti antichi - ricorre in un'opera agiografica, gli \"Atti\" di san Gaudenzio, quale luogo della miracolosa guarigione di un cavaliere pagano, poi convertitosi al cristianesimo.\nStoria.\nMontignano apparteneva al contado di Senigallia, ma ci\u00f2 non risulta dagli antichi documenti probabilmente perch\u00e9, essendo terra di confine, i suoi campi non furono oggetto di donazioni, oppure perch\u00e9 era conosciuto sotto altri nomi che oggi non siamo in grado di identificare.\nBibliografia.\nCamillo Nardini, \"Montignano e Marzocca, Antiche historie e memorabili fatti\"."}
{"id": "705031", "revid": "1628923", "url": "https://it.wikipedia.org/wiki?curid=705031", "title": "Prochiralit\u00e0", "text": "La prochiralit\u00e0 in chimica \u00e8 la propriet\u00e0 geometrica di una molecola achirale di diventare chirale in un singolo passaggio. \nUna molecola achirale \u00e8 definita prochirale se essa pu\u00f2 essere trasformata in una molecola chirale cambiando un atomo o un gruppo di atomi. Ad esempio, se sostituendo prima uno poi l'altro idrogeno di un gruppo metilenico di una molecola con deuterio si ottengono due nuove molecole che sono l'una l'immagine speculare dell'altra, la molecola \u00e8 prochirale. Gli atomi o gruppi di atomi che, se sostituiti con un altro atomo o gruppo achirale, portano alla formazione di enantiomeri vengono detti enantiotopici. Se la sostituzione porta alla formazione di diastereoisomeri gli atomi o gruppi di atomi sono diastereotopici, ma la molecola non \u00e8 prochirale. Atomi o gruppi che sostituiti portano alla formazione di stereoisomeri sono detti eterotopici, mentre se la sostituzione non porta alla formazione di stereoisomeri, la molecola non \u00e8 prochirale ed i gruppi sono detti omotopici.\nIl termine prochirale si applica anche a molecole achirali che contengono un sistema trigonale, come un chetone o un alchene, che possono essere trasformate in molecole chirali tramite addizione di un atomo o un gruppo di atomi achirale. Le facce di questo gruppo trigonale sono dette prochirali e sono eterotopiche. Se l'addizione porta alla formazione di due diastereoisomeri, le facce sono diastereotopiche.\nConseguenze.\nDue atomi eterotopici di una molecola prochirale in un ambiente achirale sono indistinguibili ed hanno la stessa reattivit\u00e0."}
{"id": "705033", "revid": "775372", "url": "https://it.wikipedia.org/wiki?curid=705033", "title": "Primo ministro del Canada", "text": "Il primo ministro del Canada \u00e8 il capo del governo canadese.\nOrigine della sede.\nIn Canada, il primo ministro \u00e8 solitamente il leader del partito avente la maggioranza, anche relativa, nella Camera dei Comuni. In base al protocollo canadese, tutti i primi ministri ottengono a vita l'onorificenza di \"Right Honourable\" (onorevolissimo).\nQualifiche e selezione.\nIl primo ministro riceve l'incarico di formare il governo dal governatore generale, come rappresentante della monarchia del Regno Unito in Canada. Il primo ministro deve essere un cittadino canadese di almeno 18 anni di et\u00e0, membro della Camera dei Comuni o (pi\u00f9 raramente) del Senato del Canada. La residenza ufficiale del primo ministro si trova al numero 24 di Sussex Drive, ad Ottawa.\nL'incarico di primo ministro in Canada non ha una durata fissa: tuttavia, egli \u00e8 obbligato a dimettersi qualora il suo partito dovesse perdere la maggioranza, anche relativa, alla Camera dei Comuni. In aggiunta, se un primo ministro viene sconfitto in una mozione di sfiducia, egli pu\u00f2 dimettersi o, pi\u00f9 probabilmente, pu\u00f2 chiedere al governatore generale di sciogliere la Camera dei Comuni e proclamare una nuova elezione. Le elezioni cosiddette \"federali\" in Canada sono chiamate al pi\u00f9 a cinque anni di distanza; tuttavia, il primo ministro ha la facolt\u00e0 di chiedere virtualmente in qualsiasi istante lo scioglimento della Camera dei Comuni al governatore generale. Non vi \u00e8 traccia sin dal 1926 di richieste di scioglimento del parlamento rifiutate dal governatore generale.\nSebbene egli sia in pratica il membro dotato di maggiori poteri del governo canadese, \u00e8 erroneo definire il primo ministro come \"capo di Stato\" del Canada, in quanto il capo di Stato ufficiale \u00e8 il monarca del Regno Unito, attualmente Elisabetta II, rappresentato nel paese nordamericano dal governatore generale.\nIl primo ministro canadese controlla in pratica le nomine di tutti i membri del suo governo; pu\u00f2 inoltre nominare rimpiazzi nei seggi vacanti della Corte suprema, del Senato canadese, nonch\u00e9 gli ambasciatori canadesi nel mondo, i dieci vice-governatori delle province canadesi, i tre commissari dei territori canadesi, e consiglia il sovrano britannico sulla nomina del nuovo governatore generale."}
{"id": "705034", "revid": "984922", "url": "https://it.wikipedia.org/wiki?curid=705034", "title": "Cantone di Ambri\u00e8res-les-Vall\u00e9es", "text": "Il Cantone di Ambri\u00e8res-les-Vall\u00e9es era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705035", "revid": "287204", "url": "https://it.wikipedia.org/wiki?curid=705035", "title": "Escatologia islamica", "text": "L'escatologia islamica riguarda quegli aspetti (dogmatici e non) che nel sistema dei valori e delle credenze musulmane si preoccupano di indicare quale sia il destino del genere umano dopo la morte e la risurrezione voluta da Allah nel Giorno del Giudizio.\nL'assetto escatologico \u00e8, tutto sommato, abbastanza semplice e, nei suoi aspetti dogmatici tratta in successione il tormento della tomba, la Bilancia, il Ponte e il Bacino.\nSinossi sull'escatologia islamica.\nL'Islam fornisce ai suoi fedeli delle linee guida molto chiare riguardo alla fine dei tempi. Vengono menzionati vari segni maggiori e minori (fino a 100), elencati nella Sunna e nel Corano come annunci del prossimo Giorno del Giudizio. Questi segni possono essere divisi in due parti, segni minori e maggiori. \nSegni principali.\nI segni principali comprendono: \nL'escatologia dell'Islam si occupa della \"Qiy\u0101ma\" (la fine del mondo); il Giudizio Finale (giudizio finale di tutta l'umanit\u00e0). L'escatologia si riferisce a uno dei sei fondamenti della fede (\"\u02bfAq\u012bda\") dell'Islam. Come altre religioni abramitiche, l'Islam predica la risurrezione dei morti in modo corporeo, il compimento del piano divino per la creazione, e l'immortalit\u00e0 dell'anima umana; i giusti saranno ricompensati con i piaceri della \"Janna\" (paradiso), mentre gli iniqui saranno puniti nella \"Jahannam\" (l'inferno islamico).\nUna parte significativa del Corano si occupa di queste credenze, come pure molti \"\u1e25ad\u012bth\" (tradizioni giuridiche che costituiscono la Sunna). La letteratura apocalittica islamica parla di \"fitna\" (prova) e \"mal\u0101him\".\nIslam sunnita.\nNel Sunnismo, seguito dalla maggior parte dei musulmani, i segni ruotano attorno alla purificazione della Terra, che dovr\u00e0 essere mondata dai non-credenti, sia grazie alla conversione di massa dei non credenti oppure in molti casi dalla morte. La comparsa del Mahdi come restauratore della purezza del primo e autentico Islam, la discesa dai cieli del profeta Ges\u00f9 avverr\u00e0 nello stesso tempo. Si elencano sia segni maggiori sia minori della fine dei tempi.\nQuesti eventi che dovrebbero accadere sulla Terra sono i passi finali del Giorno del Giudizio:\nA differenza della Sh\u012b\u02bfa, i Sunniti non danno molto ascolto alla versione che annuncia la venuta del Mahdi, dal momento che per loro si tratta semplicemente di un altro Califfo, un essere umano che nasce in un determinato momento storico, trascorre una vita veramente lunga e alla fine viene martirizzato. Viene annunciato negli insegnamenti della Sunna, ma \u00e8 descritto come un essere umano normale dalla vita esemplare.\nIslam sciita.\nLe credenze della fine dei tempi nel pensiero Islamico dello Sciismo si basano su alcuni passi del Corano, su istruzioni ricevute dal Profeta Maometto e dalla sua \"Ahl al-Bayt\". Esistono alcune varianti di una teoria nell'escatologia sciita, ma tutte queste ruotano intorno alla figura messianica dell'Im\u0101m/Mahd\u012b noto anche come \"Im\u0101m-e Zam\u0101n\" che significa \"\"Guida del Tempo\", che viene considerato dagli sciiti come il 12\u00ba successore designato del Profeta Maometto. La teoria della fine dei tempi sciita sostiene anche che la seconda venuta di \u02bf\u012as\u0101 (cio\u00e8 il profeta Ges\u00f9) coincide temporalmente con il ritorno del Mahd\u012b. Gli sciiti credono che Ges\u00f9 e il Mahd\u012b collaboreranno per portare la pace e la giustizia sulla Terra tra tutte le persone di fede. Questo \u00e8 il tema generale accettato tra i teologi della Sh\u012b\u02bfa.\nNel pensiero islamico della Sh\u012b\u02bfa, si verificher\u00e0 una realt\u00e0 terrena che si prevede prima della fine della vita umana sulla Terra. Gli eventi previsti per i momenti finali dell'umanit\u00e0 coinvolgono principalmente il Dajj\u0101l e la sua abilit\u00e0 di sedurre l'umanit\u00e0 a seguire una nuova religione mondiale, che non sar\u00e0 d'ispirazione divina. L'idea del Mahd\u012b che giunge sulla Terra per aiutare l'umanit\u00e0 contro il \"Grande Inganno\"\" viene anche tratteggiata nelle tradizioni dei Sunniti, ma \u00e8 pi\u00f9 specificamente sottolineata come Muhammad al-Mahdi nelle fonti sciite. Esistono molte profezie diverse riguardanti la \"fine dei giorni\", ma soltanto alcune sono accettate e ripetute da diverse fonti. La maggioranza degli accademici della Sh\u012b\u02bfa sono d'accordo sui seguenti dettagli attorno agli eventi che si verificheranno nei giorni della fine: "}
{"id": "705036", "revid": "599013", "url": "https://it.wikipedia.org/wiki?curid=705036", "title": "Cantone di Bais", "text": "Il Cantone di Bais era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705037", "revid": "110157", "url": "https://it.wikipedia.org/wiki?curid=705037", "title": "Cantone di Couptrain", "text": "Il Cantone di Couptrain era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705038", "revid": "125948242", "url": "https://it.wikipedia.org/wiki?curid=705038", "title": "Mattafix", "text": "I Mattafix erano un duo hip hop britannico formato da Marlon Roudette e Preetesh Hirji, divenuto famoso per i singoli \"Big City Life\" e \"Living Darfur\". Lo stile del duo andava dal reggae al blues, all'r&amp;b, al jazz fino al pop con sonorit\u00e0 trip hop.\nCarriera.\nHanno esordito nel 2005 con il singolo \"11.30 (Dirtiest Trick in Town)\", ma il singolo non entra neppure in classifica. \u00c8 solo con il secondo singolo \"Big City Life\" che raggiungono la vetta delle classifiche in Inghilterra, Germania, Polonia, Austria, Italia, Svizzera e Nuova Zelanda. Il terzo singolo \"Passer By\" precede di una settimana l'uscita del loro album discografico di debutto, \"Signs of A Struggle\", che ottiene un discreto successo in tutta Europa. Per promuovere l'album, i Mattafix si uniscono al tour di Joss Stone, girando tutto il Regno Unito. Nell'agosto 2006 i Mattafix concludono la promozione del loro album presentando il loro quarto estratto \"Cool Down the Pace\".\nNell'agosto 2007 viene annunciata l'uscita del loro successivo album, \"Rhythm &amp; Hymns\", uscito poi il 12 novembre 2007. Il primo singolo \"Living Darfur\", accompagnato da un video girato in Ciad, ha esordito durante il \"GlobalDayDarfur\" ed \u00e8 uscito nei negozi online il 22 ottobre 2007. Successivamente escono altri due singoli.\nIl 19 agosto 2011 esce un singolo di Marlon Roudette, che sceglie di continuare la carriera da solista, intitolato \"New Age\" che anticipa l'album \"Matter Fixed\", uscito il 2 settembre.\nL'impegno sociale.\nI Mattafix hanno sin dai loro inizi manifestato un forte impegno sociale, in particolare a sostegno dei diritti umani in Darfur e in favore della cessazione delle ostilit\u00e0. Sul sito ufficiale della band \u00e8 possibile aderire alla campagna, sia facendo delle donazioni, sia inviando una lettera aperta alle Nazioni Unite."}
{"id": "705039", "revid": "834", "url": "https://it.wikipedia.org/wiki?curid=705039", "title": "Pon", "text": ""}
{"id": "705040", "revid": "984922", "url": "https://it.wikipedia.org/wiki?curid=705040", "title": "Cantone di Ern\u00e9e", "text": "Il Cantone di Ern\u00e9e \u00e8 una divisione amministrativa dell'Arrondissement di Mayenne dell'Arrondissement di Laval.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 15 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "705043", "revid": "767487", "url": "https://it.wikipedia.org/wiki?curid=705043", "title": "Cantone di Gorron", "text": "Il Cantone di Gorron \u00e8 una divisione amministrativa dell'Arrondissement di Mayenne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 27 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 27:"}
{"id": "705046", "revid": "984922", "url": "https://it.wikipedia.org/wiki?curid=705046", "title": "Cantone di Le Horps", "text": "Il Cantone di Le Horps era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705048", "revid": "984922", "url": "https://it.wikipedia.org/wiki?curid=705048", "title": "Cantone di Landivy", "text": "Il Cantone di Landivy era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705049", "revid": "984922", "url": "https://it.wikipedia.org/wiki?curid=705049", "title": "Cantone di Lassay-les-Ch\u00e2teaux", "text": "Il Cantone di Lassay-les-Ch\u00e2teaux \u00e8 una divisione amministrativa dell'Arrondissement di Mayenne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 24 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "705052", "revid": "287495", "url": "https://it.wikipedia.org/wiki?curid=705052", "title": "Dogon", "text": "I Dogon sono una popolazione africana del Mali. \nQuesta popolazione, di circa 240.000 individui, occupa la regione della falesia di Bandiagara a sud del fiume Niger, e alcuni gruppi sono stanziati nei territori attigui al Burkina Faso. \nSono prevalentemente coltivatori di miglio, caff\u00e8 e tabacco e hanno una particolare abilit\u00e0 come fabbri e scultori.\nLa lingua dogon presenta caratteristiche particolari, con molte varianti e dialetti. Ogni membro di questa popolazione ha quattro nomi: un nome proibito e segreto, un altro che \u00e8 \"corrente\", uno che si riferisce alla madre e uno che \u00e8 il nome della classe di et\u00e0. Per evitare problemi con le altre parole di uso comune, questi nomi sono presi dai dialetti di altre trib\u00f9 Dogon. Ogni nome ha un significato linguistico.\nStoria.\nI Dogon si sono spostati dalla regione Mand\u00e9, a sud est del Mali, durante il XIV secolo e si sono fermati nella regione di Bandiagara, allora abitata dai Tellem. La loro storia si collega a questo punto con quella dei vicini Bozo, con cui intrattengono molti rapporti di scambio e reciprocit\u00e0.\nArte.\nI Dogon hanno realizzato statue solenni raffiguranti gli antenati, talvolta rappresentate con le braccia alzate (come segno d'invocazione della pioggia). Tra le statue pi\u00f9 caratteristiche vi sono quelle gemelle e a due teste, riferite al mito dei gemelli divini, oppure quelle raffiguranti guerrieri a cavallo o donne con un bambino al braccio. Molto diffuse e variegate sono le maschere, tra le quali spicca quella monumentale che rappresenta il serpente \"iminama\", che raggiunge anche i dieci metri di altezza. Caratteristiche anche le \"porte da granaio\", arricchite da rilievi collegati alla cosmogonia.\nReligione.\nTradizionalmente, praticano una religione animistica, e nonostante i contatti con l'Islam nero e con altre religioni monoteistiche, essi mantengono un legame molto forte con le loro tradizioni religiose.\nLa religione dei Dogon presenta un unico Dio creatore, Amma, che ha generato i suoi figli con la Terra, sua sposa: Yurugu e che moltiplic\u00f2 il genere umano tramite il sacrificio di Lebe\nIl \"Nommo\" \u00e8 un essere quadruplo, in quanto formato da due gemelli, ciascuno sia maschio che femmina; \u00e8 il maestro della parola e la insegna ai primi otto esseri umani Dogon: i primi quattro, maschi e le ultime quattro, femmine, ma in possesso anche dell'anima del sesso opposto, cio\u00e8 ermafroditi. Nati dalla prima coppia umana plasmata nell'argilla da Amma, genereranno ciascuno una famiglia di antenati Dogon prima di rientrare nella Terra e diventare essi stessi Nommo. &lt;br&gt;\nUn altro essere mitologico e di cui si raccontano le gesta \u00e8 Moyna.\nCerimonie.\nLa loro antica religione animista si esprime in cerimonie e danze rituali, in cui le maschere sono l'elemento pi\u00f9 importante.\nUna volta ogni sessant'anni viene celebrato il \"Sigui\", cerimonia itinerante di villaggio in villaggio, che rappresenta la perdita dell'immortalit\u00e0 da parte dell'uomo, attraverso la rievocazione della morte del primo antenato \"Dyongu Seru\", rappresentato dalla \"iminana\" una grande maschera che viene intagliata a forma di serpente ed \u00e8 alta circa 10 metri. Questa straordinaria maschera viene poi conservata in una grotta segreta.\nIl villaggio \u00e8 costruito seguendo le forme umane: la testa \u00e8 costituita dal \"toguna\", la casa della parola, una bassa tettoia dove l\"'hogon\" e gli anziani si ritrovano per discutere le questioni importanti del villaggio; il tronco e gli arti sono occupati dalle case di fango con i relativi granai dal caratteristico tetto di paglia di forma conica.\nI Dogon e l'astronomia.\nGriaule e Dieterlen, che per oltre un ventennio, tra il 1931 e il 1956, hanno vissuto tra i Dogon, hanno riferito che essi sembravano possedere conoscenze astronomiche molto avanzate, sull'origine delle quali si sono sviluppate numerose controversie. In particolare nel 1933 Griaule trascorse un lungo periodo in compagnia dello sciamano dogon Ogotemm\u00eali, che si pu\u00f2 considerare la fonte primaria delle notizie relative alla cosmogonia dei Dogon. Stando a quanto riportato da Griaule, da oltre 400 anni questo popolo sarebbe stato al corrente del fatto che la stella Sirio (\"sigi tolo\" o \"stella del Sighi o \"Sigui\"\"), ha una stella compagna (\"p\u014d tolo\" o la \"stella del fonio\"), che orbita attorno ad essa, effettivamente scoperta nel 1844 e nota come Sirio B. I Dogon sosterrebbero, inoltre, l'esistenza di una terza stella compagna (\"\u0119mm\u0119 ya tolo\" o \"stella del sorgo\"). Sempre gli stessi autori riferirono di avere riscontrato conoscenze relative agli anelli di Saturno e alle lune di Giove.\nNel 1976 Temple, nel suo libro \"The Sirius Mystery\", riprendendo le osservazioni di Griaule e Dieterlen, si spinse a sostenere che la cosmologia dogon fosse il frutto di un remoto contatto con una civilt\u00e0 extraterrestre, i Nommo, esseri anfibi intelligenti provenienti da un pianeta di Sirio C.\nSuccessivamente sono stati sollevati numerosi dubbi sulla validit\u00e0 dei lavori di Griaule e Dieterlein.\nNel 1991, l'antropologo olandese Walter van Beek, dopo un lungo periodo di ricerche tra i Dogon, concludeva che essi non sembravano possedere conoscenze astronomiche particolarmente approfondite n\u00e9 il sistema di Sirio assumeva per la popolazione una particolare importanza: \nTali verifiche hanno fatto sorgere dubbi sul valore dell'opera di Griaule, che da taluni viene oggi considerata una colossale mistificazione; altri ritengono che Griaule possa avere inconsapevolmente influenzato i suoi interlocutori o che, pi\u00f9 semplicemente, possa avere avuto accesso a conoscenze che nel frattempo siano andate perdute.\nAl di l\u00e0 delle controversie sulla buonafede di Griaule, resta il dato che la fonte delle eventuali conoscenze dei Dogon su Sirio, possa essere ricercata nei frequenti contatti avuti dalla popolazione con esploratori, viaggiatori, missionari e soldati occidentali.\nIn particolare, la spiegazione pi\u00f9 probabile \u00e8 che i Dogon avessero attinto le informazioni da un gruppo di astronomi che nel 1893 si era recato in Mali per assistere ad un'eclissi di sole\".\nBibliografia.\nDOGON-Germaine Dieterlen, Christiane Falgayrettes-Leveau- catalogo\nESPOSIZIONE , Parigi museo Dapper 26 ottobre 1994-13 marzo 1995"}
{"id": "705053", "revid": "984922", "url": "https://it.wikipedia.org/wiki?curid=705053", "title": "Cantone di Mayenne-Est", "text": "Il Cantone di Mayenne-Est era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mayenne e i comuni di:"}
{"id": "705054", "revid": "72396", "url": "https://it.wikipedia.org/wiki?curid=705054", "title": "3D Realms", "text": "3D Realms (nome legale: Apogee Software, Ltd.) \u00e8 una casa di sviluppo e di produzione di videogiochi fondata nel 1987 e con sede a Garland (Texas).\n\u00c8 divenuta famosa per aver reso popolare il sistema di distribuzione shareware e per aver creato la serie \"Duke Nukem\", oltre che avere pubblicato giochi come \"Commander Keen\" e \"Wolfenstein 3D\".\nIl nome 3D Realms \u00e8 stato inizialmente creato nel 1994 come etichetta riguardante i soli titoli a 3 dimensioni; in seguito, quando la grafica 3D divenne lo standard dell'industria, Apogee decise di abbandonare la grafica a due dimensioni, cambiando definitivamente nome nel tardo 1996.\nStoria.\nApogee inizi\u00f2 il suo ciclo il 26 novembre 1987, quando Scott Miller pubblic\u00f2 il gioco \"Kingdom of Kroz\". Sviluppato in Turbo Pascal, il gioco utilizzava esclusivamente il set di caratteri ASCII esteso degli IBM PC: nonostante il modesto livello tecnico fu un buon successo, che spinse Miller a fondare in modo definitivo (aveva gi\u00e0 in passato utilizzato il nome Apogee) la compagnia.\nNel 1991 George Broussard, amico di lungo corso di Miller, si un\u00ec alla compagnia come co-proprietario, diventando project leader e portando con s\u00e9 diversi giochi che erano stati messi in commercio in precedenza sotto il nome Micro F/X. Miller e Broussard sono stati i proprietari della compagnia, fino alla sua chiusura.\nIl modello Apogee.\nApogee ha creato un peculiare sistema di distribuzione dei loro prodotti, bastato sulla filosofia shareware. Inizialmente, i giochi erano distribuiti integralmente, e stava all'onest\u00e0 dell'utilizzatore pagare il prodotto nel caso lo avesse gradito. Questo sistema era stato per\u00f2 rapidamente accantonato, dati gli scarsi introiti che produceva. Cos\u00ec, a partire da \"Kingdom of Kroz\", tutti i giochi furono suddivisi in tre o pi\u00f9 episodi; il primo di questi era completamente gratuito, ottenibile grazie alle BBS o alle riviste con dischi allegati, mentre altri erano disponibili a pagamento, e ricevibili per posta insieme al manuale di gioco. Inizialmente era possibile acquistare gli episodi singolarmente, con sconti per l'acquisto di pi\u00f9 episodi in contemporanea; in seguito invece occorreva acquistare la versione completa, detta \"registrata\", che li comprendeva tutti. Registrandosi era inoltre possibile ricevere anche supporto telefonico, codici cheat compresi. Dopo il grande successo commerciale di Apogee, questo modello divenne molto popolare negli anni '90, tanto che venne adottato da case come Capstone Software, Parallax Software, id Software, Activision e Epic Games, e port\u00f2 alla creazione della Software Creations BBS, che divenne la pi\u00f9 grande BBS del Nord America. In seguito Apogee si appoggi\u00f2 ad altri grandi distributori come GT Interactive per la vendita dei prodotti in modo tradizionale.\nDa Apogee a 3D Realms.\nCon l'intento iniziale di creare una divisione per ogni genere prodotto da Apogee, vennero creati due marchi, \"3D Realms\" e \"Pinball Wizards\". Invece di pubblicare ogni gioco sotto il nome Apogee come in passato, l'obiettivo era di creare una serie diversa per ogni tipo di gioco, rendendoli in questo modo pi\u00f9 identificabili. 3D Realms venne creata nel giugno del 1994 per pubblicare il gioco in tre dimensioni \"Terminal Velocity\", mentre il nome Pinball Wizards era stato creato per la pubblicazione del gioco \"Balls of Steel\" nel 1998 ma \u00e8 caduto in disuso dopo quell'occasione.\nTuttavia, molti dei generi prodotti da Apogee fino ad allora (in particolare platform e sparatutto a scorrimento), stavano lentamente scomparendo intorno alla met\u00e0 degli anni novanta, rendendo questa strategia non necessaria; in pi\u00f9, a causa dell'incremento dei tempi necessari allo sviluppo di un videogioco, i pubblicatori non mettevano pi\u00f9 in commercio i titoli allo stesso passo di prima.\nL'ultimo gioco ad essere prodotto sotto il nome Apogee fu \"Stargunner\" nel 1996. Dal 1998, tutti i giochi della compagnia usano motori grafici in tre dimensioni (anche se il gameplay \u00e8 in due dimensioni, come in \"\"), e come risultato 3D Realms ha effettivamente preso il posto di Apogee come nome e marchio sotto cui pubblicare i prodotti. Inoltre, alla fine degli anni '90, Apogee decise che il loro nome originale era stato associato a giochi di vecchio tipo e fuori corso, procedendo all'adozione del nome 3D Realms sotto cui pubblicare i giochi futuri. Sempre nel 1998, insieme ad altre aziende come Epic Games e Ritual Entertainment, fu creata Gathering of Developers, etichetta ideata per migliorare i rapporti fra sviluppatori indipendenti ed editori, a sua volta acquistata nel 2000 da Take Two Interactive, che ora \u00e8 l'effettivo marchio con il quale i giochi vengono distribuiti.\nL'ultimo videogioco distribuito da 3D Realms \u00e8 stato \"Prey\", pubblicato l'11 luglio 2006 dopo essere stato annunciato circa 11 anni prima. Nell'estate del 2007 3D Realms aveva annunciato lo sviluppo, insieme a Recoil Games, di un gioco intitolato \"Earth No More\", previsto per la pubblicazione nel 2009 per i principali formati; tuttavia, questo e altri titoli futuri (incluso \"Prey 2\") sono stati \"trasferiti\" ad una nuova societ\u00e0 chiamata Radar Group, fondata dallo stesso Scott Miller. Nel maggio 2009, a causa di mancanza di fondi, l'intero team di sviluppo di \"Duke Nukem Forever\" (annunciato nel 1997) \u00e8 stato licenziato, e i diritti di pubblicazione del gioco sono andati in mano a Take-Two Interactive. Nell'estate 2010 \u00e8 stato annunciato che il gioco sar\u00e0 terminato da Gearbox Software e il 10 giugno 2011 \u00e8 uscito su scala globale, il 14 giugno negli Stati Uniti.\nIl ritorno di Apogee.\nNel luglio 2008 i diritti dei giochi pubblicati da 3D realms negli anni passati sono stati ceduti ad una azienda, \"Apogee Software, LLC\", che sebbene sia dotata di un nome simile non \u00e8 direttamente correlata a 3D Realms, e non \u00e8 condizionata dalla sua chiusura. Il primo prodotto \u00e8 stato \"\" (inizialmente intitolato come \"Duke Nukem Trilogy\"), per la console portatile Nintendo DS. Nel 2013 \u00e8 stato pubblicato il remake di \"Rise of the Triad\"."}
{"id": "705058", "revid": "984922", "url": "https://it.wikipedia.org/wiki?curid=705058", "title": "Cantone di Mayenne-Ovest", "text": "Il Cantone di Mayenne-Ovest era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva parte della citt\u00e0 di Mayenne e i comuni di:"}
{"id": "705060", "revid": "984922", "url": "https://it.wikipedia.org/wiki?curid=705060", "title": "Cantone di Pr\u00e9-en-Pail", "text": "Il Cantone di Pr\u00e9-en-Pail era una divisione amministrativa dell'Arrondissement di Mayenne.\n\u00c8 stato soppresso a seguito della riforma complessiva dei cantoni del 2014, che \u00e8 entrata in vigore con le elezioni dipartimentali del 2015.\nComprendeva i comuni di:"}
{"id": "705062", "revid": "1546219", "url": "https://it.wikipedia.org/wiki?curid=705062", "title": "Cantone di Villaines-la-Juhel", "text": "Il Cantone di Villaines-la-Juhel \u00e8 una divisione amministrativa dell'Arrondissement di Mayenne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 27 comuni.\nComposizione.\nI 10 comuni facenti parte prima della riforma del 2014 erano:\nNel 2015 \u00e8 stato ampliato a 27 comuni; dal 1\u00ba gennaio 2016 due di questi Pr\u00e9-en-Pail e Saint-Samson si sono fusi per formare il nuovo comune di Pr\u00e9-en-Pail-Saint-Samson, per cui risulta composto dai seguenti 26 comuni:"}
{"id": "705065", "revid": "77358", "url": "https://it.wikipedia.org/wiki?curid=705065", "title": "Regno del Rheged", "text": ""}
{"id": "705069", "revid": "729019", "url": "https://it.wikipedia.org/wiki?curid=705069", "title": "Than Shwe", "text": "Biografia.\nArruolatosi nell'esercito a vent'anni (1953), lavor\u00f2 inizialmente presso il dipartimento per la guerra psicologica diventando capitano nel 1960. Dopo il colpo di Stato del 1962 occup\u00f2 posti importanti nell'esercito, passando al ruolo di colonnello nel 1978. Nel 1985 divent\u00f2 viceministro della Difesa, e allo stesso tempo raggiunse il grado di generale e divenne membro del comitato centrale esecutivo del Partito del Programma Socialista della Birmania.\nI disordini del 1988 portarono al colpo di Stato del 18 settembre dello stesso anno e si costitu\u00ec la giunta militare sotto il nome di Consiglio di Stato per la Restaurazione della Legge e dell'Ordine, Than Shwe fu uno dei 21 componenti della giunta. Il 23 aprile 1992, in seguito alle dimissioni del dittatore Saw Maung, divenne capo dello Stato e comandante in capo delle forze armate birmane.\nInizialmente Than Shwe dimostr\u00f2 una maggior apertura politica rispetto al predecessore, liberando alcuni membri dell'opposizione e facendo alcune concessioni democratiche. Tra gli altri fu liberata nel 1995 la leader delle opposizioni democratiche Aung San Suu Kyi, anche se in seguito sarebbe stata rimessa agli arresti domiciliari. Cambi\u00f2 il nome dello Stato da \"Birmania\" a \"Myanmar\" e nel 2005 la capitale fu spostata da Yangon alla nuova citt\u00e0 di Naypyidaw. Than Shwe diede il via al processo di redazione della nuova costituzione, che sarebbe entrata in vigore nel 2008. Allo stesso tempo apr\u00ec il paese a organismi internazionali come l'ASEAN e permise alla Croce Rossa e a Amnesty International di visitare il Paese. Nonostante questi progressi, a partire dal 1996 riprese vigore la repressione contro le minoranze etniche e religiose karen, shan, rakhine, chin ecc., che costrinse all'esilio almeno 250.000 persone. Si inaspr\u00ec inoltre la repressione della stampa libera e furono incarcerati i giornalisti oppositori del regime. Particolarmente duro fu l'intervento delle forze dell'ordine nello stroncare la pacifica rivoluzione zafferano nel 2007.\nQuando raggiunse i 60 anni, et\u00e0 prevista per la pensione obbligatoria, estese tale termine con l'intento di rimanere capo di Stato per il resto della sua vita. Fu strumentale nel rovesciamento e arresto del primo ministro Khin Nyunt, evento che aument\u00f2 significativamente il potere di Than Shwe. Nonostante avesse incontrato il sottosegretario per gli affari politici dell'ONU Ibrahim Gambari nel maggio e novembre 2006, permettendogli di incontrare Aung San Suu Kyi, fu chiaro che Than Shwe era un sostenitore della linea dura e fortemente contrario ad un processo di democratizzazione del Myanmar. Avrebbe invece vietato a Gambari di visitare il Paese nei due anni successivi.\nVoci sulle condizioni di salute di Than Shwe si diffusero dopo che il 31 dicembre 2006 era stato ricoverato per un check-up presso il General Hospital di Singapore e dopo che il 4 gennaio successivo non aveva partecipato al pranzo ufficiale del giorno dell'indipendenza per la prima volta da quando aveva preso il potere nel 1992. Nella primavera del 2007 apparve tuttavia alla parata per la Giornata del Tatmadaw tenutasi a Naypyidaw. Nel 2008 fu al centro delle critiche di tutto il mondo per aver negato l'ingresso nel Paese ai volontari internazionali che intendevano contribuire agli aiuti nelle aree colpite dal ciclone Nargis. Nel luglio 2009 tenne colloqui con il segretario generale dell'ONU Ban Ki Moon, ma non gli permise di rendere visita a Aung San Suu Kyi. In vista delle elezioni del 2010, disse che lui e i suoi colleghi sarebbero stati dei semplici cittadini alla prossima visita di un segretario generale delle Nazioni Unite, perch\u00e9 ci sarebbe stato un governo civile.\nNell'agosto 2010 si diffuse la notizia che Than Shwe, il vice-presidente Maung Aye e altri sei ufficiali di alto grado avessero rassegnato le dimissioni dalle forze armate, e che sarebbe rimasto presidente della Repubblica almeno fino alla fine dell'anno fiscale 2011, quando avrebbe trasferito la carica al presidente eletto nelle consultazioni nazionali. Qualche giorno dopo la notizia fu smentita. Rimase in carica fino al marzo del 2011, quando fu sostituito dal nuovo presidente della Repubblica eletto il generale Thein Sein; contestualmente si dimise anche dalla carica di capo della giunta militare, organo che cess\u00f2 di esistere, e dalle forze armate. Una volta in pensione, non \u00e8 stato chiarito fino a che punto avesse mantenuto la propria influenza sul nuovo governo."}
{"id": "705081", "revid": "892776", "url": "https://it.wikipedia.org/wiki?curid=705081", "title": "Jackie D'Amico", "text": "Biografia.\nFiglio di immigrati italiani originari di Vietri sul Mare (in provincia di Salerno), durante gli anni ottanta Jackie Nose era un amico di John Gotti e un capo temuto nella rete del gioco d'azzardo e degli strozzini. Dopo una prigionia terminata negli anni novanta ritorn\u00f2 a Brooklyn nel suo \"clan\".\nSecondo l'FBI, D'Amico \u00e8 stato capo della famiglia Gambino dal 2002 al 2008. Nel febbraio del 2008, a seguito dell'ordine di arresto conseguente all'Operazione Old Bridge, diventa latitante, per poi consegnarsi alle autorit\u00e0 il giorno successivo. \u00c8 stato rilasciato il 15 giugno del 2012.\nSalita al potere.\nAlla fine degli anni '60, D'Amico era un bookmaker e un soldato della famiglia Gambino, poi governato dal boss Carlo Gambino. Negli anni '70, D'Amico divenne socio di Ozone Park, capo del Queens John Gotti. Nel 1976, D'Amico inizi\u00f2 a operare prestiti, attivit\u00e0 illegali di gioco d'azzardo, estorsioni e lavoro forzato a Brooklyn, nel Queens e nel Bronx. Dopo che Gambino mor\u00ec nel 1976, suo cognato Paul Castellano divenne il nuovo capo. Durante la fine degli anni '70, D'Amico fu promosso caporegime nella fazione di Brooklyn. Con introiti da prestiti, estorsioni e operazioni di gioco illegale, D'Amico ha guadagnato molto rispetto all'interno della famiglia\nIl 16 dicembre 1985, Castellano e il suo underboss Thomas Bilotti furono fatti fuori dallo Sparks Steak House a Manhattan. Gotti, che aveva orchestrato il loro assassinio, divenne il capo del Gambino. D'Amico divenne uno dei pi\u00f9 stretti collaboratori di Gotti. Nel 1992, Gotti \u00e8 stato condannato per reati di racket e condannato all'ergastolo.\nQuando John Gotti and\u00f2 in prigione, cre\u00f2 un pannello di governo, o \"amministrazione\", per supervisionare la famiglia. Il panel comprendeva D'Amico, il figlio di Gotti John \"Junior\" Gotti come capo attore, Peter Gotti e Joseph Arcuri. I quattro uomini si sarebbero incontrati per discutere di affari al Hawaiian Moonlighters Club, la nuova sede del Gambino a Little Italy. Altri resoconti affermano che Nicholas Corozzo, non Arcuri, era nel pannello. Dopo che le forze dell'ordine federali iniziarono a concentrarsi su Junior Gotti, John Gotti presumibilmente lo design\u00f2 come nuovo boss di recitazione [4].\nNel 1998, D'Amico fu accusato di racket e prestiti. Il 19 gennaio 1999, si dichiar\u00f2 colpevole di un solo conteggio di un'operazione di gioco illegale nel Connecticut i cui profitti andarono a Junior Gotti. L'8 luglio 1999, D'Amico fu condannato a 20 mesi di prigione. [6] Ad oggi l'unico legame con la famiglia di Jackie D'Amico \u00e8 Stefano D'Amico ma su quest'ultimo si hanno poche notizie.\nRilascio dalla prigione.\nNel settembre 2001, D'Amico fu rilasciato dal carcere. Secondo le autorit\u00e0 federali, D'Amico \u00e8 diventato il boss del Gambino nel 2003. Tuttavia, con la pubblicazione di Nicholas Corozzo nel 2006, sia Amico che Corozzo gestivano la famiglia, con Arnold \"Zeke\" Squitieri come underboss e Giuseppe \"Jo Jo\" Corozzo come consigliere.\nIl 7 febbraio 2008, D'Amico fu arrestato insieme a pi\u00f9 di 60 affiliati della famiglia Gambino dopo che l'Operazione Ponte Vecchio raccolse un informatore di nome Joseph Vollaro. L'operazione ha poi portato a termine il traffico di droga tra la famiglia criminale del Gambino a New York e le loro connessioni in Sicilia. Mentre D'Amico \u00e8 stato assegnato al Metropolitan Detention Center (MDC) di Brooklyn, Corozzo \u00e8 diventato latitante. Il 14 marzo 2008, D'Amico \u00e8 stato rilasciato su cauzione dal Metropolitan Detention Center (MDC) di Brooklyn, a New York. A seguito delle incriminazioni da parte dell'Operazione Ponte Vecchio, D'Amico era ancora sotto processo per quanto riguarda le accuse multiple di accuse di racket. Nel maggio 2008, D'Amico si \u00e8 dichiarato colpevole di estorsione di una societ\u00e0 di cemento su $ 100.000 ed \u00e8 stato condannato il 18 agosto 2008 a due anni di carcere al Metropolitan Correctional Center di New York.\nD'Amico era stato programmato per il rilascio dal carcere il 3 novembre 2009. Tuttavia, nel febbraio 2009, il detenuto D'Amico fu incaricato di organizzare l'omicidio Weiss del 1989 e fu tenuto in prigione durante il processo. Il 5 agosto 2010, D'Amico si \u00e8 dichiarato colpevole di aver cospirato per attaccare Frederick Weiss con un'arma pericolosa in modo da impedire a Weiss di collaborare contro la famiglia del Gambino come potenziale testimone. Il procuratore distrettuale acconsent\u00ec a un patteggiamento clemente perch\u00e9 il caso contro D'Amico era \"molto, molto debole\". D'Amico \u00e8 stato incarcerato al Metropolitan Correctional Center di New York ed \u00e8 stato rilasciato il 15 giugno 2012."}
{"id": "705082", "revid": "113180", "url": "https://it.wikipedia.org/wiki?curid=705082", "title": "Nannerl Mozart", "text": ""}
{"id": "705084", "revid": "729019", "url": "https://it.wikipedia.org/wiki?curid=705084", "title": "Guerra d'Olanda", "text": "La guerra d'Olanda (1672-1678) fu un conflitto combattuto tra Francia e una Quadruplice alleanza composta da Brandeburgo, Sacro Romano Impero, Spagna, e Province Unite. Essa scoppi\u00f2 subito dopo il trattato di Aquisgrana (1668), che sanc\u00ec la fine della guerra di devoluzione tra francesi e spagnoli, e aggrav\u00f2 ulteriormente i rapporti tra la Francia di Luigi XIV e la Repubblica delle Province Unite di Guglielmo d'Orange.\nLa sua conclusione tuttavia port\u00f2 notevoli acquisizioni territoriali al Regno di Francia (anche se non tutte quelle sperate all'inizio del conflitto) e sanc\u00ec la supremazia militare francese sul continente europeo.\nLa situazione olandese.\nLe Province Unite, uscite dalla seconda guerra anglo-olandese nel 1667 con risultati pressoch\u00e9 positivi in numerose battaglie, grazie alla sagacia bellica navale di Johan de Witt, Gran Pensionario olandese (governatore civile). Egli era riuscito finanche a far abolire la carica di \"stathouder\", prerogativa della Casa d'Orange-Nassau fin dai tempi di Carlo V e Filippo II. Nel 1672 comincia la Terza guerra anglo-olandese dove l'Inghilterra sar\u00e0 affiancata dalla Francia.\nLe cause della guerra.\nDopo la guerra di devoluzione (1667 \u2013 1668) Luigi XIV ritenne di doversi sbarazzare della Triplice Alleanza dell'Aja del 1668, e soprattutto delle Province Unite, se voleva conquistare i territori spagnoli dei Paesi Bassi (secondo lui, un'eredit\u00e0 spettantegli dal suocero Filippo IV di Spagna) Inoltre, nonostante l'innalzamento delle tariffe protezionistiche francesi del 1664 e del 1667, gli olandesi continuavano ad essere formidabili concorrenti delle manifatture francesi. Infine, il Trattato di Aquisgrana (1668), con la quale si era chiusa la guerra di devoluzione, aveva lasciato una suddivisione territoriale di confine piuttosto complicata fra Paesi Bassi spagnoli e Francia, con numerose \"enclave\", il che era continua fonte di dispute e, secondo molti strateghi militari francesi, rendeva insicure le frontiere settentrionali del regno.\nFavorevoli a una guerra che non solo portasse le province spagnole sotto il giglio di Francia, ma che desse un colpo mortale anche alle Province Unite, erano i ministri Michel Le Tellier, marchese di Barbizieux e poi di Louvois, (ministro della guerra) coadiuvato dal giovane e rampante figlio Louvois, Colbert (ministro delle finanze) e i generali Turenne (detto \"il Grand Turenne\") e Cond\u00e9 (detto \"il Grand Cond\u00e9\"), dignitari di corte, esponenti dell'alta nobilt\u00e0 francese, etc.\nI preparativi diplomatici.\nPer scardinare la triplice alleanza Luigi XIV invi\u00f2 segretamente a Londra la cognata Enrichetta d'Inghilterra per trattare con il fratello Carlo cui era molto affezionata. Gli sforzi di Enrichetta, unitamente alla promessa di corrispondere a Carlo un emolumento annuo di tre milioni di lire, che consentiva al re una certa indipendenza finanziaria dal parlamento inglese, portarono al trattato di Dover del giugno 1670, con il quale Carlo II, che non aveva mai nutrito grandi simpatie per gli olandesi, si impegnava a uscire dal legame con questi ultimi.\nL'anno successivo sarebbe stato il turno della Svezia, ove Luigi XIV invi\u00f2 l'ambasciatore straordinario Simon Arnauld de Pomponne per assistere quello ordinario, Ugo di Teflon, a raggiungere lo stesso scopo raggiunto in Inghilterra da Enrichetta. In effetti l'anno successivo, in aprile, il re di Svezia Carlo XI, allettato pure lui con una rendita annua di 600.000 scudi, si impegn\u00f2 a intervenire in aiuto della Francia se i principi tedeschi avessero aiutato le Province Unite, cosa che far\u00e0 il principe elettore di Brandeburgo.\nIntanto nel novembre 1671 Luigi XIV si era assicurato la neutralit\u00e0 dell'imperatore austriaco Leopoldo I. Ma anche la Spagna si era mossa e aveva concluso un trattato di mutua assistenza con le Province Unite.\nLa guerra nel 1672.\nIl 28 marzo 1672 Carlo II d'Inghilterra dichiar\u00f2 guerra alle Province Unite e il 6 aprile Luigi XIV fece altrettanto. Il 7 giugno per\u00f2 la flotta congiunta anglo-francese fu battuta a Solebay, al largo del Suffolk, dalla flotta olandese dell'ammiraglio Ruyter (1607 \u2013 1676) che salv\u00f2 cos\u00ec il suo paese da un'invasione via mare.\nLa campagna di terra invece inizi\u00f2 bene: Luigi XIV evit\u00f2 i Paesi Bassi spagnoli ed entr\u00f2 direttamente nella Province Unite. Egli, con il \"Gran Cond\u00e9\", prese Orsoy, Wesel, Rhinberg, Burick e il 12 giugno attraversarono il Reno al guado di Tolhuis. Nello stesso tempo il maresciallo di Luxembourg occupava Zwolle, Bernhard von Galen, principe-vescovo di M\u00fcnster poneva sotto assedio la citt\u00e0 di Groninga e il \"Grand Turenne\" occupava Arnhem e Nimega.\nLa strada per Amsterdam, la citt\u00e0 pi\u00f9 ricca dell'Olanda e il porto da cui provenivano e partivano le merci, era ormai vicina alla conquista. Spaventati da questa prospettiva gli Stati Generali delle Province Unite offrirono alla Francia la cessione di Maastricht, le citt\u00e0 fortificate sul Reno gi\u00e0 conquistate dai francesi, parte del Brabante e delle Fiandre zelandesi pi\u00f9 un'indennit\u00e0 di 10 milioni di lire.\nMa Luigi XIV non accett\u00f2: egli voleva acquisire una maggior ampiezza territoriale e pretendeva che nelle Province Unite venisse concessa la parit\u00e0 giuridica ai cattolici. Pretese quindi, oltre a quanto offerto dagli olandesi, le citt\u00e0 di Nimega e di Grave, altri territori minori e un'indennit\u00e0 di 24 milioni di lire. Il re francese pretese inoltre l'abolizione delle misure adottate contro le merci francesi quali ritorsioni a quelle adottate da Colbert in Francia nei confronti delle merci olandesi e infine la parit\u00e0 giuridica ai cattolici. Queste richieste parvero troppo agli olandesi i quali, decisero per il momento di respingere le richieste francesi e resistere militarmente: il 24 giugno aprivano le dighe di Muyden allagando le terre che circondavano la citt\u00e0 di Amsterdam e rendendole cos\u00ec impraticabili agli eserciti francesi. L'unica cosa da fare per questi ultimi era attendere la stagione fredda: il gelo avrebbe reso i pantani delle pianure allagate sufficientemente rigidi da permettere il transito a carriaggi e cavalli.\nL'8 luglio Guglielmo d'Orange, gi\u00e0 capitano generale delle armate olandesi fu nominato \"statolder\" d'Olanda e il 16 luglio anche \"statolder\" della Zelanda. L'omicidio del Gran Pensionario (carica assimilabile a quella di capo del governo) Johan de Witt e del fratello Cornelis fecero di Guglielmo d'Orange il solo capo, che diventer\u00e0 l'avversario pi\u00f9 accanito di Luigi XIV dei successivi trent'anni.\nA questo punto anche le altre potenze europee, che avevano assistito sbalordite alla fulmineit\u00e0 dell'azione francese e ai risultati concreti ottenuti, cominciarono a preoccuparsi che la Francia potesse divenire, con l'acquisizione territoriale che si prospettava, troppo potente. Il primo a preoccuparsi fu il principe elettore di Brandeburgo Federico Guglielmo I, poich\u00e9 i francesi, nella loro marcia verso l'Olanda avevano invaso alcune sue terre in Vestfalia. Egli viol\u00f2 quindi il patto siglato solo l'anno prima e il 25 luglio strinse un'alleanza militare con le Province Unite e altrettanto fece l'imperatore Leopoldo I, che il 30 agosto firm\u00f2 un trattato con le Province Unite, la Spagna di Carlo II e con il Ducato di Lorena di Carlo IV. rompendo la promessa di neutralit\u00e0 fatta a Luigi XIV. Per parte spagnola, il governatore dei Paesi Bassi spagnoli invi\u00f2 in appoggio a Guglielmo d'Orange un contingente delle sue truppe. Al fine di impedire il congiungimento delle truppe tedesche e austriache a quelle di Guglielmo, il Turenne fu inviato con un esercito in Vestfalia e il Cond\u00e9 in Alsazia. Intanto, con il sopraggiungere dell'inverno, il gelo si fece sentire molto poco e i piani per occupare Amsterdam non poterono essere attuati. Anche un tentativo di prendere L'Aia fall\u00ec per le difficolt\u00e0 di manovra su un terreno reso nuovamente fangoso da un disgelo improvviso.\nLa guerra nel 1673.\nIl 26 giugno il Turenne sconfisse il principe elettore di Brandeburgo, costringendolo alla neutralit\u00e0 ma a sua volta il Montecuccoli lo batt\u00e9 obbligandolo a riattraversare il Reno.\nIn giugno un altro esercito francese di circa 30.000 uomini si mosse verso i Paesi Bassi spagnoli, il che provoc\u00f2 l'immediato rientro delle truppe ispaniche nelle fortezze che li circondavano (anche se la Spagna non era ancora entrata formalmente in guerra). Ma si trattava solo di una manovra diversiva: l'obiettivo reale era la citt\u00e0 fortificata di Maastricht che il 29 giugno, dopo 22 giorni di assedio, cadde, soprattutto per merito del Vauban, nelle mani dell'esercito francese guidato dallo stesso re. La presa di Maastricht consentiva ai francesi il controllo della linea della Mosa, garantendo anche le comunicazioni con il Reno.\nTale conquista stup\u00ec le altre potenze europee e acceler\u00f2 il loro processo di convergenza contro il pericolo francese. Tuttavia, a guastare la festa, giunse la notizia che l'ammiraglio olandese Ruyter aveva nuovamente sconfitto, e per ben due volte nel giro di due mesi, la flotta anglo-francese: prima a Walcheren (prima met\u00e0 di giugno) e poi a Texel il 20 agosto. Alla fine di quel mese (il 30) le Province Unite, l'Austria, la Spagna e il Ducato di Lorena (nella persona di CarloIV di Lorena) formarono a L'Aia la Grande Alleanza contro Luigi XIV.\nL'8 settembre, dopo un assedio di un mese, i francesi occuparono Treviri citt\u00e0 in posizione strategica sulla linea difensiva orientale. Il 1673 si chiuse con la perdita della citt\u00e0 di Bonn ad opera delle truppe imperiali comandate dal Montecuccoli e dal principe di Orange, e una \u201crivolta\u201d dei generali francesi di pi\u00f9 alto rango (fra i quali gli stessi Turenne e Cond\u00e9) contro il ministro della guerra e il figlio (i due Louvois) che pretendevano di imporre da Parigi le direttive per il comportamento dei comandanti sul campo di battaglia. La diatriba si risolse poich\u00e9 l'abile Michel Le Tellier seppe dividere il fronte dei comandanti ingraziandosene alcuni fra i quali il Cond\u00e9 e la protesta si spense. La situazione strategica era fortemente mutata, come ebbe a scrivere il re \nSi decise di ritirare l'esercito dai Paesi Bassi arretrandolo sulla linea della Mosa, con piazzaforte principale Maastricht, mantenendo le difese di Alsazia-Lorena.\nLa guerra nel 1674.\nIl ritiro tuttavia preludeva anche alla occupazione della Franca Contea, gi\u00e0 avvenuta durante la breve guerra di devoluzione, ma cui la Francia aveva dovuto rinunciare con il trattato di Aquisgrana (1668). La Franca Contea, le cui difese la Spagna non si era preoccupata di rafforzare, fu facilmente conquistata da un esercito comandato direttamente dal Luigi XIV, con il fratello, il duca d'Orl\u00e9ans e con il Maresciallo di Luxembourg mentre il fronte a nord era sorvegliato dalle truppe del Cond\u00e9, che fronteggiava gli olandesi, e dal Turenne, che fronteggiava i tedeschi. Il 20 maggio fu occupata Besan\u00e7on ed 7 giugno la citt\u00e0 di Dole.\nIntanto il parlamento inglese, persuaso che Carlo II volesse ristabilire il cattolicesimo, aveva imposto al re, il 19 febbraio 1674, il trattato di Westminster con le Province Unite. Sul fronte tedesco il Turenne si prese la rivincita: nel giugno del 1674, vincendo gli imperiali di Carlo IV di Lorena e del Caprara a Sinzheim, imped\u00ec il ricongiungimento di due armate nemiche e devast\u00f2 il Palatinato. Intanto nel luglio il principe elettore di Brandeburgo rientr\u00f2 in guerra contro Luigi XIV e l'11 agosto il Cond\u00e9 sbarr\u00f2 a Seneffe la via di Parigi al principe di Orange. A ottobre il Turenne batt\u00e9 nuovamente le truppe imperiali del Bournoville in Alsazia nella battaglia di Entzheim ma, trovatosi poi in forte inferiorit\u00e0 numerica si ritir\u00f2 su Saverne e Hagenau, consentendo ai tedeschi di acquartierarsi per l'inverno in Alsazia.\nTuttavia, contrariamente agli usi militari del tempo non esit\u00f2 ad attaccare in pieno inverno e il 27 dicembre era a Belfort, il 29 entr\u00f2 a Mulhouse. Le truppe imperiali, al comando del principe elettore di Brandeburgo, si erano stabilite a Turckheim, in una valle dei Vosgi: la sua strategia consistette nel sorprendere il nemico attaccandolo dalla montagna. Egli sal\u00ec sulla citt\u00e0 di Thann, pass\u00f2 di fianco al castello di Engelburg (a quel tempo non ancora fatto distruggere da Luigi XIV) e stabil\u00ec il suo acquartieramento sul posto, ancor oggi noto come \"camp Turenne\". Spinse poi le sue truppe lungo la cresta e giunse sopra il campo nemico il 5 gennaio 1675, scese a precipizio lungo la valle e prese il nemico di sorpresa: poche furono le vittime poich\u00e9 quest'ultimo si diede alla fuga. Gli imperiali furono cos\u00ec costretti a battere in ritirata e a ripassare sull'altra sponda del Reno.\nIl 1674 tuttavia non fu un anno felice per i francesi: nei Paesi Bassi gli olandesi avevano rioccupato Huy e Dinant costringendo quindi i francesi ad arretrare, gli spagnoli al sud avevano occupato la citt\u00e0 di Bellegarde, l'Alsazia era stata saccheggiata dai tedeschi incalzati dal Turenne e inoltre il commercio marittimo francese era fortemente ridotto a causa delle incursioni sulla costa atlantica della flotta olandese al comando dell'ammiraglio Cornelis Tromp.\nLa guerra nel 1675.\nDopo l'exploit del Turenne a Turckheim, l'anziano maresciallo fu confermato al suo comando.\nLa Svezia entr\u00f2 all'inizio dell'anno a fianco della Francia, attaccando il Brandeburgo ma le sue truppe, al comando del barone Wolmar Wrangel, furono respinte in luglio presso Fehrbellin (Pomerania) dall'esercito brandeburghese di Federico Guglielmo, che occup\u00f2 la Pomerania svedese. In primavera il re Luigi assunse la guida dell'esercito francese diretto nuovamente nei Paesi Bassi. Lo accompagnavano il fratello Filippo e i marescialli Cr\u00e9quy, Rochefort, Luxembourg e La Feuillade. Il primo riconquist\u00f2 a fine maggio Dinant e poco dopo il secondo prese Huy. Giunto a Limburgo, l'esercito francese occup\u00f2 la piazza fortificandola, e si divise: la parte maggiore, al comando del re, si diresse verso Maastricht mentre l'altra, al comando del Cr\u00e9quy, si diresse verso sud per difendere l'Alsazia nuovamente minacciata dagli imperiali.\nAnche la flotta francese del Mediterraneo raccolse i suoi successi. Alla fine dell'anno precedente la citt\u00e0 di Messina si era ribellata agli spagnoli chiedendo aiuto alla Francia. Nel febbraio 1675 il \"Generale delle galere\" Louis Victor de Rochechouart de Mortemart, al comando di una flotta francese, riusc\u00ec a far pervenire i soccorsi alla citt\u00e0 cacciandone gli spagnoli e fu nominato Vicer\u00e9 della Sicilia; ovviamente non riconosciuto dall'autorit\u00e0 della corona di Spagna, che rimaneva padrona del resto dell'isola: il vicer\u00e9 era all'epoca dei fatti lo spagnolo Fadrique \u00c1lvarez de Toledo y Ponce de Le\u00f3n. Nell'estate dello stesso anno Louis Victor venne nominato maresciallo di Francia. Inoltre la flotta spagnola fu sconfitta davanti a Palermo, ove stabil\u00ec una base.\nMa il 28 luglio un tragico evento sconvolse i francesi: a Salzbach in Renania, mentre fronteggiava il Montecuccoli, una palla di cannone colpiva accidentalmente il Turenne. La perdita di questo grande generale gett\u00f2 nello sconforto l'intero esercito francese. La conseguenza pi\u00f9 immediata, fu che i francesi che stavano combattendo al comando del defunto dovettero ritirarsi consentendo cos\u00ec agli imperiali di rientrare in Alsazia. Il Cond\u00e9 fu subito inviato con un distaccamento di truppe a sostituire il Turenne. Si apr\u00ec un periodo nero per le armate francesi: gli imperiali, guidati da Ottone Enrico del Carretto, marchese di Savona e di Grana, sconfissero l'11 agosto presso Konzer Br\u00fccke i francesi del Crequy, che dovette ripiegare su Treviri, ove si trov\u00f2 a fronteggiare un ammutinamento, il che gli imped\u00ec la difesa della citt\u00e0, posta sotto assedio dalle truppe di Carlo IV di Lorena, e fu fatto prigioniero. Alla fine dell'anno il Cond\u00e9 si ritir\u00f2 dalla attivit\u00e0 militare e, nel campo avverso, altrettanto fece il Montecuccoli.\nLa guerra nel 1676.\nSu consiglio del Louvois e del Vauban Luigi XIV decise una nuova invasione dei Paesi Bassi, con gli assedi e le conquiste di Cond\u00e9 e Bouchain sulla Schelda e successivamente gli attacchi a Valenciennes e Cambrai. Questo avrebbe consentito di formare quella linea di difesa del suolo francese auspicata dal Vauban stesso. Il re si mise alla testa dell'esercito con il duca d'Orl\u00e9ans, suo fratello, e i suoi marescialli e, grazie al solito diversivo per ingannare il nemico sulle sue reali intenzioni, il maresciallo Guy de Durfort, duca di Lorges si presentava il 17 aprile dinanzi alla fortezza di Cond\u00e9. Sei giorni dopo la fortezza si arrendeva agli assedianti, ottenendo da questi il diritto ad andarsene indisturbato con le sue truppe. A quel punto una parte dell'esercito al comando di Filippo d'Orl\u00e9ans e del maresciallo Cr\u00e9quy si spost\u00f2 su Bouchain. Il principe d'Orange si spost\u00f2 con il suo esercito per difendere la piazzaforte ma si trov\u00f2 di fronte, presso Hautebise (Valenciennes), l'armata principale francese comandata da Luigi XIV in persona che aveva attraversato la Schelda. I due eserciti si fronteggiarono, schierati in ordine di battaglia, per tutto il 10 maggio, poi il principe di Orange si sganci\u00f2 dal contatto e si diresse verso nord; la fortezza di Bouchain fu presa con facilit\u00e0 e il re se ne torn\u00f2 a Versailles lasciando l'esercito nelle mani dei suoi marescialli.\nIntanto nel Mediterraneo l'ammiraglio francese Duquesne aveva attaccato l'8 gennaio una flotta ispano-olandese, al comando dell'ammiraglio Michiel de Ruyter al largo dell'isola di Alicudi ma lo scontro si concluse con un nulla di fatto. Lo scontro si ripet\u00e9 il 22 aprile al largo della cittadina siciliana di Agosta (Augusta a nord di Siracusa) e questa volta a disposizione dell'olandese vi era anche una piccola flotta spagnola il cui contributo, per altro, fu trascurabile. Le due flotte si allontanarono senza che nessuna di esse avesse perso un solo naviglio ma sulle navi olandesi si contarono circa 700 morti e 500 su quelle francesi. Fra i deceduti in campo olandese vi fu lo stesso ammiraglio comandante, de Ruyter. Infine il 2 giugno si svolse al largo di Palermo un terzo scontro che vide la flotta francese affondare a cannonate 3 navi olandesi (circa 150 morti) e 4 spagnole (500 caduti circa), mentre da parte francese ci furono una cinquantina di caduti ma nessun naviglio and\u00f2 perso. Da quel momento la flotta francese ebbe la supremazia nel Mediterraneo per oltre due anni.\nSul fronte belga, dopo la partenza del re, un corpo di armata agli ordini del maresciallo Schomberg occupava la fortezza di Aire e quindi accorreva in difesa di Mastricht, assediata ormai da due mesi da un'armata del principe d'Orange la quale, vista l'inanit\u00e0 degli sforzi per prendere la citt\u00e0, all'arrivo dello Schomberg lasci\u00f2 il campo. Pi\u00f9 a sud invece, in Renania, il duca di Lorena si impadron\u00ec della piazza fortificata di Philippsburg.\nTuttavia il re cominciava a desiderare la pace. L'impegno bellico era ormai pesante da sopportare, sia in termini finanziari che di reclutamento e non vi erano segni tangibili di prossimit\u00e0 alla vittoria; ma anche nella parte avversa si sperava in una prossima pace, mentre il pi\u00f9 accanito sostenitore della guerra ad oltranza era il principe Guglielmo d'Orange. Tuttavia gran parte della borghesia e nobilt\u00e0 mercantile olandese ne aveva abbastanza: lo stato di belligeranza aveva pesantemente ridotto i traffici sui quali vivevano le Province Unite, e ora che la minaccia di un'occupazione francese delle Province era praticamente scongiurata, non vedevano motivi per continuare. Anche al cattolicissimo imperatore Leopoldo I questa alleanza con il campione de protestanti stava stretta, ma era difficile trovare un'onorevole via d'uscita che salvasse a tutti la faccia. Con la mediazione inglese di William Temple tuttavia fu costituita una commissione fra i rappresentanti delle nazioni in conflitto che cominci\u00f2 a riunirsi segretamente a Nimega, a guerra ancora in pieno svolgimento.\nLa guerra nel 1677.\nIl nuovo anno inizi\u00f2 con l'esercito francese che riprese le operazioni gi\u00e0 progettate e preparate con le azioni dell'anno precedente. Il 17 marzo le truppe del maresciallo Luxembourg occuparono Valenciennes e un mese dopo Cambrai. Nel frattempo Filippo d'Orl\u00e9ans sconfisse il principe d'Orange nella battaglia di Peene, presso Noordpeene (11 aprile), quindi si impadron\u00ec del baliato di Saint-Omer, di Bailleul, di Cassel e di Ypres: ora una parte delle Fiandre era in mano francese e la prospettiva di un'occupazione delle Province Unite tornava ad essere non pi\u00f9 cos\u00ec lontana.\nAnche il re di Svezia si prese la sua rivincita sul Brandeburgo sconfiggendo i tedeschi a Landskrona il 24 luglio. Quindi il maresciallo Luxembourg costrinse il principe di Orange a togliere l'assedio di Charleroi e il maresciallo Cr\u00e9qui sconfisse il duca di Lorena a Kokersberg (9 ottobre) per poi, il 16 novembre occupare Friburgo in Brisgovia.\nIl 6 ottobre per\u00f2 ebbe luogo un avvenimento che era destinato ad accelerare le trattative di pace: Maria di York, nipote di Carlo II d'Inghilterra e sua ereditiera non avendo questi discendenti diretti (la successione inglese non seguiva la legge salica), spos\u00f2 Guglielmo d'Orange, segnando cos\u00ec un ulteriore riavvicinamento fra Inghilterra e Province Unite. Per Luigi XIV si prospettava la deprecata possibilit\u00e0 che l'Inghilterra, prima alleata, poi praticamente neutrale, diventasse nemica, andandosi ad aggiungere alla gi\u00e0 nutrita schiera dei suoi avversari.\nLa guerra nel 1678.\nPer parare il colpo, Luigi XIV acceler\u00f2 le operazioni nei Paesi Bassi, occupando il 9 marzo la citt\u00e0 di Gand, minacciando cos\u00ec nuovamente e da vicino gli olandesi. Invece in Sicilia i francesi decisero di ritirarsi. La citt\u00e0 di Messina si rivolt\u00f2 contro i suoi difensori di tre anni prima: a causa degli eccessi commessi dai francesi nei confronti dei siciliani, si era verificato un gran numero di omicidi di ufficiali francesi. La citt\u00e0 fu evacuata dai francesi l'8 aprile 1678. Ma ormai i negoziatori di Nimega, al lavoro da pi\u00f9 di un anno, erano quasi giunti a un accordo, ma Luigi XIV non poteva accettare che l'unica nazione alleata dimostratasi fedele, la Svezia, venisse penalizzata dalla perdita della Pomerania. Alla richiesta francese di restituire agli scandinavi i territori occupati si opposero sia l'imperatore che il principe elettore del Brandeburgo e che la Danimarca. Cos\u00ec la guerra riprese. Il Cr\u00e9quy sconfisse le truppe imperiali sul Reno in luglio. A questo punto Luigi XIV era in grado di imporre la pace.\nLa pace di Nimega.\nIl 10 agosto 1678 venne siglata la pace di Nimega con le Province Unite e il 17 settembre con la Spagna. Nell'anno seguente firmarono il trattato anche il Sacro Romano Impero (5 febbraio), il principe elettore di Brandeburgo (20 giugno), il re di Danimarca (2 settembre) e la Svezia (26 novembre). Il trattato pose cos\u00ec fine al conflitto che si protraeva dal 1672.\nIn sintesi:\nIn cambio la Francia ottenne:\nBibliografia.\nin francese:\nin inglese:\nIn italiano:"}
{"id": "705088", "revid": "114071571", "url": "https://it.wikipedia.org/wiki?curid=705088", "title": "Sottofamiglia", "text": "La sottofamiglia \u00e8 una categoria tassonomica, utilizzata in biologia per la classificazione scientifica delle forme di vita, tanto della zoologia, quanto della botanica.\nRappresenta un taxon gerarchicamente inferiore alla famiglia e superiore al genere (o alla trib\u00f9 se esistente). \nNella stessa famiglia ci sono perci\u00f2 pi\u00f9 sottofamiglie, e ciascuna sottofamiglia \u00e8 suddivisa in uno o pi\u00f9 generi (o pi\u00f9 trib\u00f9)."}
{"id": "705090", "revid": "1305772", "url": "https://it.wikipedia.org/wiki?curid=705090", "title": "Frank Scalice", "text": "Biografia.\nScalice fu uno dei primi boss di quella che in futuro sar\u00e0 conosciuta come famiglia Gambino e successivamente un vicecapo della famiglia Anastasia.\nImmigrato a New York dalla natia Palermo e stabilitosi a Brooklyn, fu coinvolto in numerosi atti criminali fino a diventare capodecina nella famiglia di Salvatore D'Aquila, attiva a Brooklyn.\nDopo l'omicidio di D'Aquila, avvenuto il 10 ottobre 1928, il potere pass\u00f2 nelle mani di Joe Masseria e della sua famiglia attiva a Manhattan. Il successore di D'Aquila, Al Mineo, fece da anello di congiunzione fra Masseria e l'alleanza criminale, entrando in conflitto con Scalice.\nIl 5 novembre 1930, Al Mineo e il suo capobastone Steve Ferrigno furono uccisi dai castellammaresi guidati da Salvatore Maranzano e Scalice divent\u00f2 il nuovo boss della famiglia, saldamente alleato con la famiglia di Maranzano nella Guerra castellammarese.\nLa faida si concluse il 15 aprile 1931 con l'assassinio di Masseria. Il mese dopo Maranzano si incontr\u00f2 con i boss di New York per lavorare su un piano di pace e per formare la Commissione. A Scalice fu dato un seggio nella Commissione e fu riconosciuta la guida della Famiglia. Ma il 10 settembre dello stesso anno Maranzano fu ucciso e Scalice fu costretto a fare un passo indietro dal ruolo di boss per i suoi collegamenti con Maranzano. Vincent Mangano fu il suo successore.\nSuccessivamente Scalice continu\u00f2 a lavorare sotto le direttive di Mangano e Albert Anastasia. Il 17 giugno 1957 fu assassinato in un mercato ortofrutticolo di Arthur Avenue, nella \"Little Italy\" del Bronx. Dopo la sua morte il vicecapo di Anastasia fu Carlo Gambino."}
{"id": "705092", "revid": "125655571", "url": "https://it.wikipedia.org/wiki?curid=705092", "title": "Zefiro", "text": "Z\u00e8firo () o Z\u00e8ffiro \u00e8 un personaggio della mitologia greca, la personificazione del vento che soffia da ponente (l'ovest), figlio del titano Astreo e di Eos.\nLe traduzioni latine riportano \"zephirum\" (cio\u00e8 Z\u00e8firo, personificazione del vento di ponente, che spirava leggero e quasi inavvertito) a indicare, per assonanza, il termine arabo \"\u1e63ifr\" (\u0635\u0641\u0631\u200e), che rappresenta il \"vuoto\". Grazie al matematico italiano Leonardo Fibonacci e alle traduzioni veneziane (\"zevero)\", il termine \u00e8 stato poi usato per indicare il concetto di \"zero\", attualmente in uso. \nGenealogia.\nSpos\u00f2 Clori e da lei ebbe Carpo. \nDall'arpia Celeno (che aveva preso le sembianze di una giumenta), ebbe Balio e Xanto, i cavalli immortali di Achille.\nMitologia.\nZefiro viene raffigurato come un giovane alato, che tiene in mano un mazzo di fiori primaverili, si diceva che vivesse in una caverna in Tracia. \nNell\"Iliade\" Omero descrive Zefiro come un vento violento o piovoso, mentre pi\u00f9 tardi sar\u00e0 considerato leggero, simile alla brezza e messaggero della primavera.\nInnamoratosi del giovane principe spartano, Giacinto, lo contese ad Apollo. Un giorno, accecato dalla gelosia, Zefiro devi\u00f2 un disco lanciato dal dio, che colp\u00ec Giacinto, uccidendolo.\nDai Romani Zefiro veniva chiamato Favonio (da cui il tedesco \"F\u00f6hn\").\nZefiro nella cultura di massa.\nProprio nell'accezione di vento di ponente, Dante lo evoca in una perifrasi poetica per indicare la penisola Iberica [Par. XII, 46\u201448] "}
{"id": "705093", "revid": "666668", "url": "https://it.wikipedia.org/wiki?curid=705093", "title": "Domenico Postpischl", "text": "Carriera scacchistica.\nMaestro ASIGC, \u00e8 passato alla storia degli scacchi per corrispondenza per avere vinto, nel 1951, il 3\u00ba Campionato italiano di scacchi per corrispondenza (1949/51).\nA tavolino, pur essendo un buon giocatore (partecip\u00f2 a diversi Campionati italiani), non consegu\u00ec mai il titolo di Maestro FSI.\nUna sua partita giocata nel 13\u00ba Campionato italiano (vinto da Giorgio Porreca):"}
{"id": "705095", "revid": "125781116", "url": "https://it.wikipedia.org/wiki?curid=705095", "title": "Swissair", "text": "La Swissair (nome ufficiale \u00abSwissair\u00bb Schweizerische Luftverkehr-Aktiengesellschaft) fu dal 1931 al 2002 la compagnia aerea nazionale Svizzera. In seguito al fallimento della societ\u00e0 di gestione \"SAirGroup\", dalle basi della compagnia aerea regionale Crossair fu fondata la nuova compagnia di bandiera Swiss, che possiede parte della flotta e opera parte delle rotte della precedente Swissair.\nStoria.\nNascita.\nDopo gli attentati della Lufthansa nel 1931 fu creata la nuova compagnia aerea svizzera \"Swissair\", nata il 26 marzo 1931 dalla fusione retroattiva in data 1\u00ba gennaio delle societ\u00e0 Ad Astra Aero (1919) e Balair (1925) grazie a Balz Zimmermann e al pioniere dell'aviazione svizzera Walter Mittelholzer. Durante il primo anno di esercizio furono assunte 46 persone, di cui dieci piloti, sette operatori radio e otto meccanici di bordo. Le operazioni di volo erano garantite solamente durante la stagione estiva (da marzo a ottobre). La lunghezza totale delle tratte era di 4.203 km.\nUna compagnia subito competitiva.\nIl 17 aprile 1932 Swissair acquist\u00f2 due aeroplani del tipo Lockheed L-9 Orion e divent\u00f2 la prima compagnia aerea europea ad utilizzare aeromobili statunitensi. L'Orion era il pi\u00f9 veloce aeroplano del suo tempo: ben due volte pi\u00f9 veloce di qualunque aereo della concorrenza, era persino pi\u00f9 veloce di qualunque aereo da caccia. Esso fu utilizzato sulla \u00ablinea espresso\u00bb Zurigo - Monaco - Vienna.\nI primati.\nNel 1934 furono consegnati a Swissair dei velivoli Curtiss Condor, sui quali furono messe in servizio, per la prima volta in Europa, delle hostess. Nelly Diener, conosciuta come prima assistente di volo europea, perse la vita dopo 79 voli durante lo schianto di un Curtiss Condor il 27 luglio 1934 nelle vicinanze di Wurmlingen.\nNel 1936 entrarono in servizio le prime macchine Douglas del tipo DC-2. Per la prima volta Londra entr\u00f2 a far parte della rete di collegamenti. I voli furono garantiti anche di inverno. Nel 1937 fu acquistato e messo in servizio il modello Douglas DC-3.\nLa guerra e il blocco.\nIl 27 agosto 1939 gli spazi aerei francese e tedesco furono chiusi. Qualche giorno dopo, Swissair interruppe le operazioni di volo. Durante la seconda guerra mondiale Swissair riusc\u00ec a mantenere attive un numero ridotto di rotte. Nel 1940 le operazioni furono trasferite all'aeroporto di Locarno in Cantone Ticino a causa del rischio di invasione da nord.\nTuttavia, il servizio di volo fu interrotto definitivamente nell'agosto del 1944 a causa della distruzione di un aeromobile a Stoccarda durante un bombardamento americano.\nLa ripresa.\nIl 30 luglio 1945 Swissair pot\u00e9 riprendere le operazioni di volo.\nNel 1947 il capitale sociale fu alzato a 20 milioni di franchi svizzeri, operazione che rese possibile i voli a lungo raggio con destinazioni quali New York o l'Africa meridionale, con apparecchi Douglas DC-4. La Confederazione Svizzera acquist\u00f2 il 30% del capitale azionario e finanzi\u00f2 l'acquisto di due nuovi Douglas DC-6B con un credito di 15 milioni di franchi svizzeri.\nNel 1948 l'aeroporto di D\u00fcbendorf fu abbandonato come base e Swissair si bas\u00f2 sul nuovo aeroporto di Zurigo-Kloten.\nNel 1949 la compagnia fu uno dei fondatori della \"Soci\u00e9t\u00e9 Internationale de T\u00e9l\u00e9communications A\u00e9ronautiques\" (SITA).\nNel 1953, Swissair in collaborazione con la citt\u00e0 di Basilea, fond\u00f2 la societ\u00e0 charter Balair.\nI primi accordi scandinavi.\nNel 1958 fu stretto un accordo di collaborazione con la societ\u00e0 aerea scandinava SAS. Le due compagnie acquistarono aeromobili Douglas DC-8 e alcuni Caravelle destinati alle tratte brevi.\nNel 1966 Swissair introdusse il DC-9 che divenne la spina dorsale delle tratte medio - corte.\nAgli inizi del 1969 venne costituito con la KLM e la SAS (e pi\u00f9 tardi anche UTA e Finnair) il cosiddetto accordo \"KSSU\" dall'iniziale delle compagnie che ne facevano parte. Questo contratto aveva lo scopo di una razionalizzazione del servizio in funzione dell'introduzione degli aeroplani di grossa taglia.\nNel 1971 fu introdotto il primo Boeing 747-200 (\"Jumbo\") nella flotta. Subito dopo seguirono i primi DC-10 che negli anni novanta impersonificavano l'immagine della flotta a lungo raggio Swissair.\nSwissair fu la seconda compagnia aerea a inserire la Cina nella sua rete (1975) e fu la prima a servire contemporaneamente due destinazioni: Pechino e Shanghai. Su queste tratte furono utilizzati dei Douglas DC-9-50, dei quali Swissair fu la prima utilizzatrice.\nNel 1977 Swissair fu la prima compagnia a introdurre il Douglas DC-9-80 (DC-9 Super 80, pi\u00f9 tardi MD-80).\nNel 1978 fu creata una seconda compagnia charter: la \"Compagnie de Transport A\u00e9rien\", conosciuta meglio come CTA. Pi\u00f9 tardi, le due sorelle charter si fusero, dando vita alla nuova societ\u00e0 Balaircta.\nNel 1979 furono acquistati i primi Airbus A310-200 e A310-300 cos\u00ec come dei Boeing B747-300.\nL'A310 fu il primo ad essere concepito per un equipaggio di due persone. La costruzione dei due modelli fu possibile proprio grazie all'ordinazione di Swissair. Anche del Fokker 100 Swissair fu la prima \"cliente\".\nNel 1980 il DC-9 fu sostituito in parte dal MD-81 che divenne la spina dorsale della rete a corto - medio raggio.\nUlteriori primati.\nSeguendo l'esempio di altre compagnie, nel 1983 Swissair introdusse la business class; fu la fine delle operazioni di volo con solo due classi (prima e turistica).\nA partire dagli anni sessanta, la Swissair port\u00f2 avanti lo sviluppo del Sistema di Riservazione Computerizzato (\"CRS\"). Il \"PARS\" e il \"CARIDO\" erano gi\u00e0 a disposizione dei passeggeri. Nel 1987 Swissair fu membro fondatore del sistema di prenotazione mondiale \"GALILEO\".\nLa \"banca volante\".\nLa feroce crescita del mercato dell'aviazione degli anni sessanta permise a molte compagnie aeree di raggiungere alti guadagni. Swissair approfitt\u00f2 in questo periodo della sua immagine di compagnia di qualit\u00e0 e della possibilit\u00e0 (anche grazie alla neutralit\u00e0 della Svizzera) di raggiungere destinazioni esotiche (alcuni stati dell'Africa e l'Oriente). Inoltre la sua posizione geografica al centro dell'Europa ne favor\u00ec il successo.\nA Swissair erano associate le tipiche caratteristiche svizzere: puntualit\u00e0, sicurezza e qualit\u00e0. Persino il pi\u00f9 conosciuto critico della Swissair, il famoso giornalista d'aviazione Sepp Moser, scrisse in un articolo: \u00abLa Swissair era senza dubbio una delle migliori compagnie aeree del mondo, forse la migliore\u00bb.\nCon la liberalizzazione e la deregolamentazione del trasporto aereo degli anni ottanta, negli USA e pi\u00f9 tardi in Europa aument\u00f2 la concorrenza tra le compagnie aeree. La concorrente principale di Swissair fu Crossair, fondata nel 1978. La Swissair invest\u00ec, grazie alle sue alte riserve di liquidit\u00e0, in molte attivit\u00e0 secondarie legate al mercato dell'aviazione, come ad esempio nella gestione aeroportuale, nel catering, nella manutenzione e nei negozi duty-free. Il vantaggio di questa strategia fu la diversificazione delle attivit\u00e0 e la riduzione dei rischi derivanti dal mercato aeronautico; pesanti svantaggi furono una forte diversificazione delle forze e la trascuranza dell'attivit\u00e0 principale. La Swissair era soprannominata, alla fine degli anni ottanta, la \u00abbanca volante\u00bb, termine che indicava in primo luogo le alte riserve di liquidit\u00e0 ma in secondo luogo il fatto che la societ\u00e0 si occupava sempre pi\u00f9 di gestione finanziaria invece che di aviazione.\nLe alleanze.\nIn previsione dell'annunciata liberalizzazione del mercato aereo europeo, la Swissair si concentr\u00f2 di nuovo con tutte le sue forze sulle operazioni di volo e nel 1989 allarg\u00f2 le sue alleanze: come prima compagnia europea strinse contratti di cooperazione con l'americana Delta Air Lines e con la Singapore Airlines nell'alleanza \"Global Excellence\". Nel 1990 cre\u00f2, insieme alla SAS, l'Austrian Airlines e la Finnair, l'alleanza europea \"Quality Alliance\" che fu la base del futuro Qualiflyer Group.\nNel 1990 molte compagnie accusarono perdite a causa della crisi mondiale, della Guerra del Golfo e dell'aumento dei costi delle operazioni. La guerra dei prezzi innescata dalla liberalizzazione peggior\u00f2 la situazione. La Swissair, malgrado i guadagni provenienti dalle attivit\u00e0 secondarie, sub\u00ec una perdita di 99 milioni di franchi svizzeri. Per la terza volta nella sua storia (dopo il 1951 e il 1961) non fu possibile pagare dividendi. Anche nel 1991 e nel 1992 fu necessario attingere da riserve per bilanciare le perdite delle operazioni di volo.\nDal 1\u00ba gennaio 1991 il mercato aereo in Europa fu liberalizzato e una aggressiva battaglia dei prezzi fu innescata tra le compagnie. Il popolo svizzero, tramite la votazione popolare del 1992 rifiut\u00f2 l'adesione allo Spazio economico europeo. La Swissair sub\u00ec gravi svantaggi rispetto ai concorrenti dello SEE: non avrebbe potuto caricare passeggeri durante gli atterraggi intermedi nella zona SEE e non avrebbe potuto operare tratte intraeuropee.\nSempre pi\u00f9 compagnie aeree nazionali si unirono in alleanze per riuscire a servire i propri clienti nel mondo.\nEra necessaria una certa grandezza e prestigio per stuzzicare l'interesse dei partner americani, ci\u00f2 significava possedere un volume passeggeri sufficiente. In questo senso fu studiata una fusione di Swissair, KLM, SAS (ognuna al 30 %) e Austrian Airlines (10 %) conosciuta come \"Alc\u00e1zar\", ma questo progetto mor\u00ec a causa di resistenze nazionali nei diversi paesi. In Svizzera fu contestato che la Swissair, avendo un patrimonio immobiliare maggiore, avrebbe dovuto possedere una percentuale pi\u00f9 alta degli altri partner.\nLa strategia Hunter.\nA causa del fallimento del progetto Alc\u00e1zar la Swissair studi\u00f2 dal gennaio 1994 altre opzioni strategiche.\nLe seguenti strade con i relativi effetti furono prese in considerazione:\nIl consiglio di amministrazione decise per la terza opzione.\nIl 4 maggio 1995 la Swissair acquist\u00f2 il 49.5 % della belga Sabena per 260 milioni di franchi svizzeri, malgrado fosse risaputo che questa compagnia fosse fortemente indebitata. Dato che Bruxelles era uno scalo importante nell'Unione europea e che il partner Delta Airlines ne era interessato, l'hub fu fortemente migliorato.\nNel 1995 e 1996 il nuovo presidente del consiglio di amministrazione Philippe Bruggisser cominci\u00f2 un programma di risparmio, per portare la Swissair di nuovo in utile.\nNel 1997 ci fu una grande trasformazione che port\u00f2 alla creazione del gruppo SAir Group, di cui la Swissair divenne una delle tante controllate.\nCon la nuova struttura fu messa in pratica dal 1998 anche la cosiddetta strategia Hunter: la creazione di un'alleanza sotto la guida di Swissair, preferibilmente composta da partner europei, dal partner Swissair Delta Air Lines e da piccole societ\u00e0 nazionali con un forte mercato nelle proprie patrie. Lo scopo era di fare un passo avanti rispetto alle alleanze attuali e di collegare le societ\u00e0 con dipendenze finanziarie. Il problema di questa alleanza fu che le grosse, sane societ\u00e0 nazionali erano interessate a partenariati che non implicassero la dipendenza economica con grossi carrier e quindi le candidature arrivavano solo da societ\u00e0 con problemi finanziari.\nNel marzo 1998 venne lanciata l'alleanza \"Qualiflyer\" di cui facevano parte alla fine del 1998 l'Austrian Airlines e le sue sorelle Sabena, Air Portugal, Turkish Airlines, AOM, Air Littoral e Crossair.\nLe alleanze furono ampliate e l'italiana Gruppo Volare, la regionale francese Air Littoral e la tedesca LTU International ne fecero parte. I risultati positivi degli anni 1997 e 1998, dovuti anche alle attivit\u00e0 parallele al volo e al risanamento degli anni precedenti, convinsero il consiglio di amministrazione a proseguire con la strategia.\nIl disastro di Halifax.\nIl 2 settembre 1998 si verific\u00f2 la pi\u00f9 grave tragedia nella storia della Swissair. Sulla tratta da New York a Ginevra il volo SR111, un MD-11 con immatricolazione HB-IWF, si schiant\u00f2 nel mare nell'area di Halifax in Canada.\nLe vittime furono 229. Le cause non furono mai precisamente chiarite. Con molta probabilit\u00e0, lo schianto fu dovuto al surriscaldamento di un componente elettrico nella zona posteriore all'abitacolo, dovuto al surriscaldamento del server del nuovo impianto per la First Class dell'IFE. L'inchiesta canadese dichiar\u00f2 alla fine che i piloti non avrebbero mai avuto nessuna possibilit\u00e0 di evitare la tragedia.\nLa crisi.\nIl primo passo indietro della strategia Swissair fu il cambio di strategia di Delta Air Lines, che, a causa della liberalizzazione fu messa strettamente sotto pressione, decise di operare voli a buon mercato dagli Stati Uniti all'Europa. Avrebbe utilizzato i propri mezzi e avrebbe creato un proprio Hub. Nell'ottobre 1999 Delta ruppe l'alleanza con Swissair, Sabena e Austrian Airlines, e si associ\u00f2 ad Air France creando l'alleanza SkyTeam alla quale fu vietato a Swissair di collaborare.\nSwissair si concentr\u00f2 sulla sua strategia e invest\u00ec oltre. Dal 1999 al 2000 furono rilevate partecipazioni nelle francesi AOM e Air Libert\u00e9, l'italiana Air Europe, la polacca Polskie Linie Lotnicze LOT e l'africana South African Airways.\nSotto la pressione del governo belga, Swissair aument\u00f2 la sua quota di Sabena all'85%. Oltre a ci\u00f2 furono acquistate partecipazioni dalle portoghesi TAP e Portug\u00e1lia. La maggior parte di queste societ\u00e0 erano bisognose di risanamenti, perci\u00f2 il prezzo d'acquisto era necessario come capitale di risanamento.\nA met\u00e0 del 2000 le previsioni indicarono che a causa di questi acquisti, la perdita di Swissair per i successivi anni sarebbe stata fra 3,25 e 4,45 miliardi di franchi svizzeri. Il management intraprese immediatamente delle classiche misure di risparmio, il consiglio di amministrazione vot\u00f2 per un risanamento dell'LTU per un importo di circa 500 milioni di franchi. Inoltre, vennero discussi dei piani per la partecipazione in Alitalia.\nNell'estate del 2000 il CEO Philippe Bruggisser fu messo per la prima volta sotto pressione pubblica, dato che la stampa rese pubblico il critico stato finanziario del gruppo. La perdita giornaliera di Swissair e Sabena ammontava a un milione di franchi, un altro milione era perso dalla LTU e dalle partecipazioni francesi.\nIl consiglio di amministrazione cerc\u00f2 vie di uscita degli accordi. La Swissair avrebbe dovuto interrompere le partecipazioni estere. Nel gennaio 2001 Moritz Suter, il fondatore di Crossair, fu nominato nuovo CEO di SAirLines. Dopo soli 44 giorni, Suter si tir\u00f2 indietro.\nNel marzo 2001 furono mostrati al consiglio d'amministrazione due studi che mostravano il reale stato finanziario del gruppo. Il consiglio d'amministrazione diede le dimissioni.\nSviluppo e insolvenza.\nIn marzo Mario Corti fu nominato presidente del consiglio di amministrazione e ad interim CEO di SAir Group.\nNell'aprile del 2001 annunci\u00f2 una perdita annuale di 2,885 miliardi di Sfr. Fu messa in piedi una Task Force allo scopo di studiare degli scenari di risanamento della situazione finanziaria del gruppo e di sviluppare sinergie tra Swissair e Crossair. La catena di hotel \u00abSwiss\u00f4tel\u00bb fu venduta per circa 410 milioni di Sfr. allo scopo di poter risarcire i crediti alle banche. Nell'estate del 2001 furono cedute le partecipazioni di AOM e Air Libert\u00e9, le due maggiori fonti di perdite.\nLa Swissair cerc\u00f2 di cedere due delle societ\u00e0 sorelle parallele al volo, ma gli attentati terroristici dell'11 settembre fecero fallire questo tentativo. Gli attentati portarono alla pi\u00f9 grande crisi del mercato aereo e causarono una svalutazione di tutte le attivit\u00e0.\nIl 17 settembre 2001 Corti dichiar\u00f2 al dipartimento federale delle finanze che il gruppo SAir Group sarebbe stato insolvente agli inizi di ottobre e chiese una garanzia federale di circa un miliardo di franchi. Una settimana dopo fu presentato il progetto \u00abSwiss Air Lines\u00bb che prevedeva una fusione tra Swissair e Crossair sotto la direzione del CEO di Crossair Andr\u00e9 Dos\u00e9 con una forte riduzione della rete di destinazioni. Il 22 settembre Mario Corti inform\u00f2 il Consiglio federale che la liquidit\u00e0 di Swissair sarebbe presto esaurita ma quest'ultimo si espresse contro l'erogazione di una garanzia federale.\nNel fine settimana tra il 29 e il 30 settembre 2001 fu stilato sotto la regia delle due grandi banche svizzere UBS e Credit Suisse il progetto \u00abPhoenix\u00bb, che prevedeva l'acquisto delle azioni Crossair di SAir Group da parte delle banche stesse. La societ\u00e0 sorella Crossair avrebbe acquistato, tramite un cosiddetto \u00abreverse takeover\u00bb, gli aeromobili, il marchio Swissair e altre attivit\u00e0 del SAir Group. Tramite questi provvedimenti si sarebbe potuta creare una nuova compagnia aerea libera dagli obblighi finanziari in perdita.\nIl \"grounding\".\nIl 1\u00ba ottobre 2001 fu presentato tramite una conferenza stampa il progetto Phoenix. Nelle riunioni tra le banche e la Confederazione fu deciso, che le banche avrebbero trovato una soluzione nell'economia privata senza l'intervento dello Stato anche se il Consiglio federale era pronto a stanziare la met\u00e0 di un credito.\nIl 2 ottobre 2001 la richiesta di liquidit\u00e0 si alz\u00f2 parecchio, a causa della richiesta da parte dei fornitori del pagamento dei servizi in contanti e della chiusura delle fatture aperte. Le riserve di contanti di Swissair bastavano semplicemente a garantire i voli del mattino. Nel corso della mattinata i fornitori di carburante rifiutarono il rifornimento ad alcuni aeromobili. Le banche rifiutarono qualunque anticipo prima della firma dei contratti legali di vendita.\nAlle 15:45 il CEO Mario Corti decise di interrompere le operazioni di volo. Uno dei maggiori simboli nazionali della Svizzera rimase a terra e con lui migliaia di passeggeri intorno al mondo. Alcuni equipaggi rimasero bloccati all'estero. Le loro carte di credito aziendali furono bloccate dalle banche e alcuni dipendenti dovettero utilizzare soldi propri per pagarsi gli alberghi. Inoltre, tutti i biglietti aerei emessi da Swissair divennero carta straccia.\nAlla sera del 2 ottobre fu firmato l'atto Crossair. Il prezzo d'acquisto apparve il giorno seguente nel conto di SAirLines (non della Swissair), un giorno dopo al grounding.\nIl 4 ottobre 2001 ebbe luogo a Basilea davanti alla sede dell'UBS una dimostrazione di pi\u00f9 di 10.000 collaboratori e simpatizzanti che protestarono contro il grounding. Il giorno dopo un'altra dimostrazione ebbe luogo a Berna davanti al Palazzo federale.\nMigliaia di clienti UBS abbandonarono la banca in segno di protesta verso il comportamento delle grandi banche.\nLa fase di transizione.\nIl 5 ottobre venne stanziato un credito di emergenza dalla Confederazione di pi\u00f9 di 450 milioni di Sfr. allo scopo di riprendere le operazioni di volo su alcune tratte. Lo scopo di questo credito fu di salvaguardare la raggiungibilit\u00e0 del luogo economico Svizzera e di gettare le basi della creazione di una nuova compagnia aerea di bandiera, la Swiss.\nDopo un nuovo finanziamento a fondo perduto della Confederazione di circa un miliardo di Sfr, furono trasferiti 26 aeromobili a lungo raggio (McDonnell Douglas MD-11 e Airbus A330) oltre che 26 aerei corto raggio (Airbus A321, Airbus A320 e Airbus A319) alla Crossair/Swiss. Il 1\u00ba aprile 2002 atterr\u00f2 a Zurigo l'ultimo aeromobile Swissair: l'SR145 da San Paolo.\nQui fin\u00ec un capitolo lungo 71 anni della storia dell'aviazione svizzera. Tra il 1931 e il 2002 Swissair trasport\u00f2 pi\u00f9 di 260 milioni di passeggeri.\nMotivi del fallimento.\nA causa del processo civile tuttora in corso, alcune cause del fallimento di SAir Group non sono ancora state chiarite. Le seguenti cause vengono tuttavia ritenute le pi\u00f9 importanti:\nProcesso giudiziario.\nIl 31 marzo 2006, dopo cinque anni d'indagine, la procura del canton Zurigo sporge denuncia contro 19 persone tra membri del consiglio di amministrazione (Eric Honegger, Vreni Spoerry, Lukas M\u00fchlemann, Thomas Schmidheiny), amministratori delegati (Mario Corti, Philippe Bruggisser) e altri membri del consiglio di direzione per falsit\u00e0 in atti, amministrazione infedele e bancarotta fraudolenta. Inoltre sono pendenti o annunciate diverse procedure civili da parte del procuratore cantonale. Il processo in prima istanza cominci\u00f2 il 16 gennaio 2007 nella Stadthalle di B\u00fclach e dur\u00f2 fino al 9 marzo. La sentenza, pronunciata il 7 giugno, assolse pienamente tutti gli imputati, che ricevettero anche risarcimenti per le spese processuali tra gli 80\u00a0000 e i 500\u00a0000 franchi. La sentenza fu motivo di sdegno per molti politici e tanta gente comune. La procura cantonale zurighese, il canton Neuch\u00e2tel, lo Stato belga e la compagnia statale belga Soci\u00e9t\u00e9 f\u00e9d\u00e9rale d'Investissements hanno inoltrato ricorso contro la sentenza. Il giudizio di appello confermer\u00e0 l'assoluzione per tutti gli imputati nel giugno del 2008.\nMedia.\nIl film \"Grounding - Gli ultimi giorni di Swissair\" (2006) cerca di analizzare le cause e gli episodi chiave che hanno condotto al fallimento di SwissAir nel 2001 e al famoso \"grounding\" del 2 ottobre 2001. Inoltre la sciagura del volo Swissair 111 \u00e8 stata analizzata nella puntata di indagini ad alta quota \"Fuoco a bordo\"."}
{"id": "705097", "revid": "1594855", "url": "https://it.wikipedia.org/wiki?curid=705097", "title": "Thomas Eboli", "text": "Biografia.\nThomas Eboli \u00e8 stato un mafioso di New York City che alla fine divenne il capo ad interim della famiglia criminale Genovese. \u00c8 nato come Tommaso Eboli a Scisciano (NA), da Luigi \u201cLouis\u201d Eboli e Madalena Maddalone. Per nascondere le sue origini italiane Eboli adott\u00f2 il soprannome di \"Tommy Ryan\" in onore di un famoso pugile professionista che aveva combattuto dal 1887 al 1907, ma Eboli divent\u00f2 lo stesso un cittadino degli Stati Uniti il 27 agosto 1960. Aveva un tatuaggio sul braccio destro. Era un grande appassionato di boxe, sport che seguiva regolarmente. Ed \u00e8 proprio a causa della boxe che Thomas Eboli trascorse i suoi unici 60 giorni in prigione. Durante un incontro sal\u00ec sul ring e aggred\u00ec fisicamente l'arbitro che a suo dire parteggiava per l'atleta sul quale non aveva scommesso. Dopo questo avvenimento gli fu vietato di partecipare ad altri incontri. Divent\u00f2 Boss di facciata della famiglia quando Vito Genovese fu arrestato per traffico di droga.\nMor\u00ec il 16 luglio 1972: verso l'una di notte Eboli usc\u00ec dall'appartamento di una ragazza sua conoscente ma quando si apprest\u00f2 a salire sulla sua automobile venne raggiunto da 5 proiettili e mor\u00ec all'istante. Le inchieste sul suo omicidio non portarono a nessun colpevole. Si seppe che il mandante del suo omicidio fu Carlo Gambino, per favorire l'ascesa al potere del suo amico Frank Tieri.\nVenne seppellito presso il \"George Washington Memorial Park\" a Paramus in New Jersey.\nEboli era il padre di Louis Eboli della famiglia Chicago Outfit e fratello di Pasquale Eboli della famiglia Colombo.\nAltro.\nSi spos\u00f2 una sola volta con Anna Ariola da Melrose Park, Illinois. I loro figli sono stati Thomas Eboli Jr. ed il mafioso della famiglia \"Chicago Outfit\" Luigi \"The Mooch\" Eboli. Dopo la separazione da Ariola, Eboli intraprese una relazione con Maria Perello. Lei gli diede due figlie, Madelena e Maria, e un figlio, Saverio. Eboli \u00e8 stato il fratello del capo famiglia Colombo, Pasquale \"Patty Ryan\" Eboli.&lt;br&gt;\nNei primi anni '20, durante il proibizionismo, Eboli ha lavorato come contrabbandiere di Luciano, futuro boss \"Lucky\".&lt;br&gt;\nAgli inizi degli anni '30, Eboli divent\u00f2 la guardia del corpo personale per Underboss Luciano, Vito \"Don Vito\" Genovese. &lt;br&gt;\nNel 1933, Eboli fu arrestato per sei conti di gioco illegali e per condotta disordinata."}
{"id": "705108", "revid": "228587", "url": "https://it.wikipedia.org/wiki?curid=705108", "title": "Iva", "text": ""}
{"id": "705110", "revid": "1305772", "url": "https://it.wikipedia.org/wiki?curid=705110", "title": "Frank Tieri", "text": "Biografia.\nFrank Tieri \u00e8 stato uno dei boss di facciata della potente famiglia mafiosa italo-americana Genovese.\nTieri fu il primo mafioso ad essere condannato grazie al RICO, la speciale legge statunitense contro la criminalit\u00e0 organizzata.\nNato a Napoli, Tieri emigra con la sua famiglia a New York nel 1911. Per molti anni gli fu negata la cittadinanza americana; era considerato un boss diplomatico, manteneva sempre un basso profilo, e cercava di non dare nell'occhio per non attirare l'interesse delle autorit\u00e0 sui suoi affari, risiedendo in una modesta casa di Brooklyn. Tieri era stato condannato per una rapina a mano armata quando aveva vent'anni ma subito dopo le accuse su di lui caddero. Nel 1972 divenne il boss di facciata della famiglia Genovese, dopo che il suo predecessore Thomas Eboli era stato assassinato su ordine di Carlo Gambino, grande amico di Tieri stesso. Frank Tieri era considerato uno dei pi\u00f9 tranquilli e saggi boss di Cosa Nostra, che ricorreva all'uso della forza in rarissimi casi. Sebbene Tieri affermasse di essere un semplice produttore di abbigliamento sportivo, i pubblici ministeri federali lo accusavano di essere uno dei pi\u00f9 potenti boss della mafia, a capo di attivit\u00e0 illegali diversificate nel gioco d'azzardo e nelle estorsioni, per un giro d'affari di milioni di dollari. Nel gennaio 1981 con la legge RICO viene condannato a 10 anni di reclusione, ma i suoi avvocati si oppongono a causa della cattiva salute di Tieri. Il 31 marzo 1981 Tieri muore all'ospedale \"Mount Sinai\" di New York."}
{"id": "705115", "revid": "1543377", "url": "https://it.wikipedia.org/wiki?curid=705115", "title": "Contea di Kent (Delaware)", "text": "La contea di Kent (in inglese Kent County) \u00e8 una contea del Delaware centrale, negli Stati Uniti.\nGeografia fisica.\nLa contea confina a nord con la contea di New Castle, ad est si affaccia sulla baia di Delaware ed ha un confine marittimo con le contee di Salem, di Cumberland e di Cape May del New Jersey. A sud confina con la contea di Sussex ed a ovest con le contee di Caroline, Queen Anne e di Kent dello Stato del Maryland.\nIl territorio \u00e8 pianeggiante ed \u00e8 situato nella parte nord-orientale della penisola di Delmarva. Ad est si affaccia sulla baia di Delaware verso la quale defluiscono la maggior parte dei fiumi della contea. Al confine con la contea di New Castle scorre il fiume Smyrna. Il fiume Leipsic presso la foce attraversa delle ampie zone umide che sono protette dal Bombay Hook National Wildlife Refuge, una riserva naturale di circa in cui sostano numerose specie di uccelli migratori. Nell'area centrale scorre il fiume St Jones che nel tratto finale attraversa vaste zone umide e paludi costiere. Nella parte meridionale scorre il fiume Murderkill ed il Mispillion che segna larga parte del confine meridionale.\nIl capoluogo di contea \u00e8 Dover, che \u00e8 anche la capitale dello Stato. Dover \u00e8 posta al centro della contea ed \u00e8 lambita dal fiume St Jones."}
{"id": "705116", "revid": "1305772", "url": "https://it.wikipedia.org/wiki?curid=705116", "title": "Anthony Salerno", "text": "Biografia.\nFu capo della famiglia Genovese dagli anni settanta fino al suo arresto nel 1986. Visto spesso vestito con un fedora (cappello di feltro) e a masticare un sigaro, Anthony Salerno era soprannominato \"Fat Tony\" (cio\u00e8 \"Il grasso Tony\") a causa del suo sovrappeso.\nNato e cresciuto a East Harlem, New York, sin da giovane fu coinvolto in casi di scommesse illegali, usura e racket, attraverso la famiglia Genovese, fino ad arrivare a controllare tutti i traffici della zona, per un valore di circa 50 milioni di dollari all'anno. \nNegli anni '70 e '80 si divise tra diversi indirizzi e case: una a Miami Beach, in Florida, una a RhineBeck, nello stato di New York, una a East Harlem e il suo appartamento sopra Gramercy Park, a Manhattan. \nNel 1978 Salerno fu condannato a sei mesi di carcere per scommesse ed evasione fiscale, e all'inizio del 1981 sub\u00ec un piccolo ictus, e si ritir\u00f2 presso la sua tenuta di Rhineback per riprendersi: a quel tempo era il secondo boss della famiglia, in ordine di importanza. \nMa dopo la sua guarigione e la morte del boss Frank Tieri, Salerno divenne apparentemente il capo della famiglia Genovese. \nComunque, si cap\u00ec presto che Salerno non deteneva davvero il potere: Vincent Cafaro, braccio destro di Salerno e poi informatore della polizia, raccont\u00f2 che Salerno era solo un uomo di facciata. Dalla morte di Vito Genovese nel 1969, il vero capofamiglia era Philip Lombardo, che ha usato nel tempo diversi \"boss di facciata\" per nascondere la sua vera posizione. Egli stava \"allevando\" Vincent Gigante per succedergli a capo della famiglia, quindi, secondo Cafaro, Salerno era diventato boss, nel 1981, per proteggere Gigante. \nNel 1985, le forze della legge finalmente incastrarono Salerno. Il 25 febbraio lui e altri otto Boss di New York furono coinvolti nel cosiddetto \"Commission Case\": il processo inizi\u00f2 nel settembre 1986 e dur\u00f2 tre mesi, al termine dei quali Salerno fu giudicato colpevole e condannato a 100 anni di prigione.\nDurante la prigionia, la sua salute peggior\u00f2, principalmente a causa del diabete di cui soffriva e di un presunto cancro alla prostata. \nNel luglio 1992, all'et\u00e0 di 81 anni, Salerno mor\u00ec colpito da un ictus al \"Medical Center for Federal Prisoners\" di Springfield, in Missouri, e fu sepolto al \"Saint Raymond's Cemetery\" nel Bronx, a New York."}
{"id": "705122", "revid": "1745361", "url": "https://it.wikipedia.org/wiki?curid=705122", "title": "Estia", "text": "Estia (pronuncia: \"Est\u00eca\"; ) \u00e8 una divinit\u00e0 della religione greca, figlia di Crono e Rea. \nDea vergine della casa e del focolare, \u00e8 raffigurata meno di altri dei nella mitologia, ma era comunque una divinit\u00e0 importante e oggetto di culto. Inizialmente una dei dodici Olimpi, cedette in seguito il suo seggio a Dioniso.\nNella mitologia romana la sua figura corrisponde a quella di Vesta.\nGenealogia.\nEstia era la figlia primogenita di Crono e Rea ed apparteneva quindi al ristretto gruppo delle dodici maggiori divinit\u00e0 dell'Olimpo. Era una dea vergine, al pari di Atena e Artemide, e quindi non ebbe figli.\nMitologia.\nEstia era la dea della famiglia, divinit\u00e0 dell'antica Grecia tenuta in grande onore e considerazione. Poich\u00e9 era la primogenita di Rea e Crono veniva invocata per prima durante i sacrifici.\nEstia sacrific\u00f2 il suo trono sull'Olimpo quando Dioniso divenne dio e per questo venne chiamata anche \"ultima dea\".\nNonostante Poseidone ed Apollo chiedessero la sua mano, lei fece voto di castit\u00e0 e cos\u00ec Zeus (suo fratello e signore degli dei) per evitare un possibile concorrente al suo trono, respinse le loro proposte.\nDopo un banchetto Priapo, ubriaco, tent\u00f2 di farle violenza ma un asino con il suo raglio svegli\u00f2 sia la dea che dormiva che gli altri dei e fu costretto a darsi alla fuga.\nL'episodio ha un carattere di avvertimento aneddotico per chi pensi (se accolte in casa come ospiti), di poter abusare delle donne sotto la protezione del focolare domestico in quanto anche l'asino, simbolo della lussuria, ragliando condanna la follia criminale di Priapo.\nOmero narra che Estia riusc\u00ec a resistere alle seduzioni ed alle persuasioni di Afrodite.\nCausa la sua funzione che la portava a non abbandonare mai Olimpo, \u00e8 protagonista in un numero inferiore di miti rispetto ai suoi fratelli ed \u00e8 meno nota in epoca contemporanea.\nEstia e Vesta.\nInsieme alla sua equivalente divinit\u00e0 romana, Vesta, non era nota per i miti e le rappresentazioni che la riguardavano, e fu raramente rappresentata da pittori e scultori con sembianze umane, in quanto non aveva un aspetto esteriore caratteristico: la sua importanza stava nei rituali simboleggiati dal fuoco.\nSimbologia.\nIl suo simbolo era il cerchio e la sua presenza era avvertita nella fiamma viva posta nel focolare rotondo al centro della casa e nel braciere circolare nel tempio di ogni divinit\u00e0. Talvolta viene raffigurata assieme ad Ermes, ma mentre quest'ultimo aveva il compito di proteggere dal male e di propiziare una buona sorte, Estia santificava la casa.\nLa sua prima raffigurazione \u00e8 stata una pietra, denominata erma, dalla forma di una colonna.\nCulto.\nOgni citt\u00e0, nell'edificio principale, aveva un braciere comune, il pritaneo, dove ardeva il fuoco sacro di Estia, che non doveva spegnersi mai. Poich\u00e9 le citt\u00e0 erano considerate un allargamento del nucleo familiare, era adorata anche come protettrice di tutte le citt\u00e0 greche. \nIl neonato diventava membro della famiglia cinque giorni dopo la nascita, con un rito (anfidromie) in cui il padre lo portava in braccio girando attorno al focolare.\nLa novella sposa portava il fuoco preso dal braciere della famiglia di origine nella sua nuova casa, che solo cos\u00ec veniva consacrata.\nI coloni che lasciavano la Grecia portavano con loro una torcia accesa al pritaneo della loro citt\u00e0 natale, il cui fuoco sarebbe servito a consacrare ogni nuovo tempio ed edificio. Un rito che sopravvive anche nelle Olimpiadi moderne.\nEstia provvedeva il luogo dove sia la famiglia che la comunit\u00e0 si riunivano insieme: il luogo dove si ricevevano gli ospiti, il luogo dove fare ritorno a casa, un rifugio per i supplici. La dea e il fuoco erano una cosa sola e formavano il punto di congiunzione e il sentimento della comunit\u00e0, sia familiare che civile.\nIl fuoco che divampa indicava quindi la presenza della divinit\u00e0 invocata nel sacrificio. Il fuoco, sia quello della casa che quello degli altari posti all'interno dei templi, non andava mai lasciato perire; successivamente la sua presenza sar\u00e0 sostituita da una lampada perennemente accesa. Gli altari collocati all'esterno dei templi \u2013 la quale era la modalit\u00e0 pi\u00f9 diffusa\u2013 , non possedevano un fuoco perenne, ma la loro accensione era uno dei momenti pi\u00f9 importanti del rito sacrificale. Il fuoco \u00e8 l'\"altare odoroso\" riservato agli d\u00e8i: a partire dall'VIII secolo a.C. sar\u00e0 costume bruciare incenso o mirra (prodotti importati dalla Fenicia) sugli altari.\nL'arazzo di Estia.\n\"L'arazzo di Estia\" \u00e8 una tardiva rappresentazione della dea come \u201cHestia Polyolbos\" (\"Estia ricca di Grazia\") su un arazzo di scuola copta, realizzato in Egitto durante il VI secolo d.C..\nNella cultura di massa.\n\"Hestia\" (giapponese: \u30d8 \u30b9 \u30c6 \u30a3 \u30a2 , Hepburn: Hesutia) \u00e8 un personaggio immaginario che appare nella serie di romanzi leggeri di Fujino \u014cmori \"DanMachi\" e ai suoi adattamenti manga e anime."}
{"id": "705124", "revid": "1805213", "url": "https://it.wikipedia.org/wiki?curid=705124", "title": "Enrico Catuzzi", "text": "Biografia.\nSposato con Silvana Marziali, artista teatrale, ha avuto una figlia, Martina (classe 1987), divenuta nota per aver partecipato, dal 2018, al programma pomeridiano di Raidue \"\u00abB come sabato\u00bb\", per poi confermarsi come una \"stand-up comedian\" nel cast di \u00abBattute?\u00bb, in onda in seconda serata.\n\u00c8 scomparso improvvisamente nel 2006, a 60 anni, a causa di infarto, dopo aver accusato un malore al termine di una cena tra amici.\nCaratteristiche tecniche.\nAllenatore.\nRicordata la sua \"zona totale\", che fece applicare al in Serie B nella stagione 1981-1982, il cui gioco \u00e8 considerato spettacolare; venne definito \"laboratorio calcistico degli anni 2000\". Alle sue squadre, schierate di preferenza con il 4-3-3, richiedeva precisi sincronismi di gioco, che spiegava spesso alla lavagna.\nCarriera.\nGiocatore.\nEsordisce a 19 anni nella Scafatese, in Serie C, e in seguito milita nel (dove non \u00e8 mai impiegato) e nel , con cui debutta in Serie B nel campionato 1969-1970. Dopo un'altra stagione in Umbria, passa al Savona (Serie C) e in seguito \u00e8 costretto ad abbandonare la carriera ad alti livelli per via di un infortunio. Chiude l'attivit\u00e0 agonistica nel Fiorenzuola, nel campionato di Promozione Lombardia 1972-1973.\nAllenatore.\nInizia la carriera di allenatore nel 1975, allenando le giovanili del . Nel 1977-1978 affianca Zden\u011bk Zeman come assistente di Fernando Veneranda al , occupandosi anche delle giovanili. Nel 1978-1979 Catuzzi passa ad allenare il come secondo di Santececca e anche la formazione Primavera guidando e salvando la prima squadra nelle ultime giornate. Nel 1979-1980 allena solo la Primavera vincendo il girone meridionale e partecipa alle finali nazionali .Nel 1980-1981 allena la Primavera vincendo la coppa italia battendo in finale il Milan di Alberigo Evani e Andrea Icardi.\nPrima del trionfo e primo trofeo del Bari in Coppa Italia Primavera,torna ad allenare la prima squadra nel 1980-1981 salvando dalla retrocessione il , dopo esser subentrato ad Antonio Renna. Nella stagione successiva il presidente Antonio Matarrese gli diede fiducia e Catuzzi decise di puntare sui ragazzi della Primavera. Nacque cos\u00ec il \"Bari dei Baresi\": un gruppo di ventenni quasi tutti autoctoni che sfior\u00f2 la Serie A.Oltre ai giovani calciatori baresi gli artefici dell'ottimo campionato furono il centravanti Iorio,l'ala destra Carmelo Bagnato, Acerbis, il regista Valerio Majo e il terzino barese Frappampina. Quel Bari \u00e8 ricordato per il gioco espresso come il pi\u00f9 bello di sempre. A Bari lanci\u00f2 molti calciatori della \"Primavera\" avuti con s\u00e9 negli anni precedenti, tra cui Nicola Caricola, Michele Armenise, Luigi De Rosa, Onofrio Loseto, Giorgio De Trizioschierati titolari. L'anno successivo con la stessa formazione, ad eccezione di Angelo Frappampina ingaggiato dal Bologna e Maurizio Iorio ceduto alla Roma, fu esonerato con la squadra all'ultimo posto della classifica, che poi guidata da Luigi Radice retrocesse in Serie C1.\nLasciato il Bari, dopo un'esperienza a Varese, viene ingaggiato dal Pescara, dove porta con s\u00e9 alcuni ex calciatori avuti a Bari,Luigi De Rosa,Antonio Elia Acerbis,Franco Baldini,Giuseppe De Martino,Danilo Ronzani che insieme a Giancarlo Tacchi e Giorgio Roselli sono i protagonisti nel suo primo anno sulla panchina del Pescara che termina con il settimo posto in campionato facendo un calcio bello e divertente. Nella stagione 1985-1986 retrocesse in Serie C all'ultima giornata di campionato per poi venire ripescato a causa del fallimento del Palermo; questa fu una stagione molto travagliata per la vicenda del calcioscommesse che coinvolse numerose squadre e tesserati di quel torneo ed anche, seppur non direttamente, il Pescara. All'inizio della stagione 1986-1987 \u00e8 di nuovo alla guida del dove per due anni consecutivi gli sfugge la promozione alla penultima giornata. Successivamente vaga per l'Italia con scarsa fortuna. Nella stagione 1988-1989 \u00e8 al , dove viene esonerato poco prima di Natale; dopo una stagione di pausa, siede sulla panchina del per sole quattro giornate. In seguito allena le giovanili della Lazio per finire poi in Serie C alla guida della e del Leffe, dove viene chiamato nel marzo 1994 conquistando la salvezza e facendosi pagare in base ai punti conquistati.\nNell'annata 1994-1995 Giuseppe Pavone lo chiama a guidare il in Serie A per sostituire Zden\u011bk Zeman. La squadra alla fine del girone d'andata si trova a lottare per la zona UEFA, ma nel girone di ritorno accusa una brusca flessione di rendimento retrocedendo a fine stagione in Serie B. Catuzzi allener\u00e0 in seguito anche Pistoiese in C1 (esonerato a ottobre), ma poi riassunto e bravo a salvare la squadra ai playout, (tra ottobre e dicembre 1997) ed Acireale.\nNel giugno 2000 riceve la chiamata da parte del Cska Sofia. Nonostante gli ottimi risultati (la squadra era seconda in campionato e nei quarti della coppa nazionale), nel dicembre dello stesso anno presenter\u00e0 le dimissioni, a causa di contrasti con la dirigenza sul suo futuro contrattuale. Il 3 marzo 2001 viene richiamato dal Cska Sofia alla guida della squadra, con la quale concluder\u00e0 il campionato al secondo posto staccato di sette punti dal Levski Sofia."}
{"id": "705125", "revid": "5663080", "url": "https://it.wikipedia.org/wiki?curid=705125", "title": "Stanislao I di Polonia", "text": ""}
{"id": "705127", "revid": "77358", "url": "https://it.wikipedia.org/wiki?curid=705127", "title": "Adailton", "text": ""}
{"id": "705130", "revid": "124672830", "url": "https://it.wikipedia.org/wiki?curid=705130", "title": "Taco", "text": "I taco sono delle \"tortilla\" messicane piegate su loro stesse, fatte con farina di mais o di frumento (Nord), contenenti condimenti di vari tipi. Esistono due tipi di \"taco\" ben distinti.\nCaratteristiche.\nIl \"taco\" tradizionale messicano utilizza \"tortilla\" di mais o di frumento morbide, unte nel sugo del ripieno e scaldate brevemente, mentre quelle comuni in altri paesi usano \"tortilla\" fritte al punto di essere croccanti (\"hard shell tacos\"), preparate industrialmente e vendute nei supermercati, spesso come parte di un pacchetto comprendente gli altri ingredienti necessari. I \"taco\" con le \"tortilla\" croccanti non vengono considerati come \"messicani\" in Messico, ma piuttosto un'invenzione tex-mex.\nIl ripieno \u00e8 anche molto differente. In Messico i veri \"taco\" vengono preparati con carne cotta in vari modi (\u00e8 spesso usata quella di manzo), pesce, \"queso fundido\" (formaggio fuso), cipolla cruda, salsa di \"chili\" verde piccante, insalata e soprattutto limone verde e foglie di coriandolo (cilantro). Spesso vi si aggiunge \"crema\" (panna acida), \"Pico de gallo\", guacamole.\nI \"taco\" \"tex-mex\" hanno un ripieno pi\u00f9 standardizzato che consiste di carne macinata cotta in spezie considerate \"messicane\", formaggio grattugiato, pezzetti di pomodoro crudo, lattuga e salsa di pomodoro pi\u00f9 o meno piccante.\nI \"taco\" croccanti sono un piatto diffusissimo, tipico della Tex-Mex, assolutamente da non confondere con i burrito che si differenziano dai \"taco\" soprattutto per il modo in cui viene usata la \"tortilla\", letteralmente arrotolata attorno al condimento come a formare un grande involtino. Si possono preparare a casa, usando gli appositi ingredienti commerciali o comperare gi\u00e0 pronti nei fast food.\nN\u00e9 il \"taco\" messicano n\u00e9 il \"taco\" croccante vanno confusi col taco indiano, diffuso nelle comunit\u00e0 indigene degli Stati Uniti.\nTaco a livello industriale.\nNegli USA \u00e8 molto popolare una catena di fast food: \"Taco Bell\", i cui menu sono composti soprattutto di \"taco\" e burrito.\nRecentemente, anche in America si sono diffusi i \"soft taco\", preparati con \"tortilla\" non croccanti. Per\u00f2 questi ultimi utilizzano \"tortilla\" di farina di frumento, non quella di mais usata nei taco tradizionali."}
{"id": "705131", "revid": "899609", "url": "https://it.wikipedia.org/wiki?curid=705131", "title": "Guglielmo di Champeaux", "text": "Biografia.\nDopo aver studiato a Parigi sotto Manegoldo di Lautenbach e poi sotto Anselmo di Laon e Roscellino, insegn\u00f2 nella scuola di Notre-Dame, di cui fu arcidiacono nel 1103. Tra i suoi allievi vi era Pietro Abelardo, con quale entrer\u00e0 poi in polemica. Nel 1108 lasci\u00f2 le sue dignit\u00e0 ecclesiastiche e si ritir\u00f2 nell'abbazia di canonici regolari di San Vittore, che divenne sede di una celebre scuola di teologia. Vescovo di Ch\u00e2lons-en-Champagne, prese parte alla lotta per le investiture, appoggiando le posizioni della Chiesa e rappresentando papa Callisto II nel concilio di Mousson.\nNelle opere che ci sono pervenute, sostenne che i bambini che muoiano non battezzati sono necessariamente dannati, essendo l'anima infetta dai peccati del corpo e afferma che la volont\u00e0 di Dio non pu\u00f2 essere oggetto di discussione. Sostenne anche la teoria della creazione di un'anima per ciascun corpo.\nSostenne la dottrina della \"communitas universalium\", ossia che l'essenza delle specie apparterrebbe a tutti gli individui, persone o cose, distinguendosi queste ultime solo per i loro \"accidenti\", come il colore, il sapore, il peso, ecc.; in tal modo, gli individui Socrate e Platone avrebbero in comune l'essenza \"uomo\", distinguendosi fra di loro per caratteristiche individuali. In logica fu il principale assertore nel medioevo della concezione realistica degli universali. Gli universali secondo Guglielmo di Champeaux esistono nella mente di Dio \"Ante rem\" come modelli trascendenti delle cose particolari. Esistono \"In re\" come forme sostanziali delle cose, e \"post rem\" come concetti esistenti nell'intelletto umano.\nIn seguito all'obiezione di Abelardo, secondo la quale se l'essenza \"uomo\" appartiene interamente all'individuo Socrate non pu\u00f2 appartenere contemporaneamente all'individuo Platone, Guglielmo modific\u00f2 la sua teoria, sostenendo che ogni cosa individuale, distinta da qualunque altra, \u00e8 tuttavia la stessa nell'indifferenza (\"non - differenza\") della sua essenza: cos\u00ec, Socrate e Platone sono uomini distinti in quanto hanno accidenti diversi e tuttavia \"non\" sono \"differenti\".\nFu maestro di Ugo di San Vittore."}
{"id": "705133", "revid": "287204", "url": "https://it.wikipedia.org/wiki?curid=705133", "title": "Augusto II", "text": ""}
{"id": "705134", "revid": "2194416", "url": "https://it.wikipedia.org/wiki?curid=705134", "title": "Salvatore Carcano", "text": "Biografia.\nFiglio di Maria Cattaneo e Carlo Carcano divent\u00f2 orfano di padre all'et\u00e0 di 10 anni, cosa che lo costrinse a lavorare interrompendo gli studi. Dopo aver combattuto nella prima guerra di indipendenza come artigliere, si trasfer\u00ec in Piemonte. A Torino venne arruolato come armaiolo nel Corpo Reale di Artiglieria ove in poco tempo fu nominato \"Artista\".\nCongedato, entr\u00f2 nel 1852 come operaio nella Fabbrica Reale di Torino e inizi\u00f2 la sua carriera come inventore. Progett\u00f2 e costru\u00ec macchine per la lavorazione delle canne, delle baionette e di altre armi. Cavour medesimo gli commission\u00f2 la preparazione delle armi per le truppe da inviare in Crimea.\nNel 1858 consegui una medaglia e un diploma d'onore all'Esposizione Nazionale di Torino. Nel 1863 fu inviato in missione all'estero per collaudare macchine per la fabbricazione delle canne in acciaio. Dopo aver progettato un tipo di Otturatore ad ago si dedic\u00f2 a altri brevetti adottati anche su armi straniere.\nNel 1868 progetta e trasforma a retrocarica il modello del Carcano Mod. 60, calibro 17,4, gittata massima metri 630, con cilindro girevole e scorrevole con all'interno il meccanismo di percussione e sicurezza, denominato Carcano Mod. 67. Nel complesso delle parti dell'otturatore differisce di poco dai sistemi consimili dell'epoca, ma ha il vantaggio di essere semplice e di avere un sistema di sicurezza a tubetto con dente a nasello.\nNel 1879 venne promosso capotecnico principale di prima classe della Fabbrica Reale. Infine lavor\u00f2 sul fucile d'ordinanza, il Carcano modello 91. Diede anche il nome a una mitragliatrice a due canne da lui ideata.\nCuriosit\u00e0.\nLa cartuccia che porta il suo nome \u00e8 di carta. Nel fondello dalla parte interna vi \u00e8 un robusto disco di caucci\u00f9 o di latta, leggermente ricurvo all'orlo. Sopra di questo vi \u00e8 la carica e su di essa, l'innesco di polverino fulminante compresso nella carta. Il proiettile copre l'innesco, e la cartuccia \u00e8 chiusa sopra di esso. L'ago del percussore attraversa completamente l'innesco, ed apre il passaggio ai gas dell'esplosione fino alla cavit\u00e0 del proiettile, per produrne l'espansione ed il forzamento nell'anima della canna."}
{"id": "705140", "revid": "465169", "url": "https://it.wikipedia.org/wiki?curid=705140", "title": "Beautiful (Christina Aguilera)", "text": "Beautiful \u00e8 una canzone di Christina Aguilera, tratta dall'album \"Stripped\". \u00c8 stata scritta da Linda Perry, ed \u00e8 una ballata romantica sull'importanza della bellezza interiore e sul sapersi accettare con tutte le proprie imperfezioni e diversit\u00e0.\nLa RCA ha lanciato \"Beautiful\" nelle stazioni radio americane il 16 novembre 2002. Il singolo si \u00e8 imposto come un successo mondiale arrivando ai vertici delle classifiche di Australia, Canada, Irlanda, Nuova Zelanda e Regno Unito, e alla numero due nella classifica dei singoli pi\u00f9 venduti negli Stati Uniti. A consacrazione della sua eccellente fortuna in Oceania e America, \u00e8 stato insignito del disco di platino dall'Australian Recording Industry Association e di due dischi di oro rispettivamente dalla Recording Industry Association of America e dalla Recording Industry Association of New Zealand vendendo circa 6 milioni di copie nel mondo.\n\u00c8 una delle canzoni pi\u00f9 rappresentative della cantante, e uno dei suoi pi\u00f9 grandi successi. Secondo una lista stilata da PopCrush, \"Beautiful\" \u00e8 il singolo \u00abpi\u00f9 bello e memorabile di Christina Aguilera\u00bb. Il brano ha vinto un Grammy Award per la Miglior performance pop vocale femminile nella cerimonia tenuta nel 2004, ed \u00e8 stato anche candidato come Brano dell'anno. \u00c8 stata inserita alla numero 52 nella graduatoria dei 100 brani pi\u00f9 belli del decennio redatta dal \"Rolling Stone\", e alla numero 18 in quella delle 100 canzoni pi\u00f9 belle del decennio di VH1.\nDescrizione.\nLinda Perry aveva scritto \"Beautiful\" molto prima di farla ascoltare a qualcuno e la reputava a lei cara e molto personale ed esitava a condividerla con altre persone. In un primo momento, decise di farla ascoltare solo a Pink che era in fase di stesura del proprio album \"Missundaztood\". La popstar ne rimase affascinata al punto da chiedere all'autrice di poterla incidere per il suo disco, ma la Perry declin\u00f2 annunciando che avrebbe voluto mantenerla per la propria carriera da cantante. Alcuni mesi dopo, mentre Linda Perry e Christina Aguilera si dedicavano alle sessioni del disco \"Stripped\", Perry decise di fare ascoltare anche alla cantante il brano. Anche a Christina Aguilera piacque cos\u00ec tanto che, mentre Perry lo suonava al pianoforte, la cantante accompagn\u00f2 la musica col suo canto. Dopodich\u00e9, Christina Aguilera supplic\u00f2 Perry di cederle il brano perch\u00e9 il suo album ne avrebbe avuto bisogno. Perry si sentiva al contempo esterrefatta e confusa perch\u00e9, nonostante si fosse lasciata trasportare dall'interpretazione spettacolare dell'artista, non avrebbe ancora voluto dare quel pezzo a qualcun altro. Dopo aver fatto di tutto per aver per s\u00e9 quella canzone, Christina Aguilera convinse l'amica a concederle di cantare il pezzo.\nGrazie a questo singolo e alle sue qualit\u00e0 vocali, Christina Aguilera vinse il premio nella categoria Best Female Pop Vocal Performance ai Grammy Awards del 2004. La canzone fu anche nominata nella categoria Song of The Year, premio che tuttavia and\u00f2 a \"Dance with My Father\", di Richard Marx &amp; Luther Vandross.\nImpatto culturale.\nPer via del grande impatto avuto nel 2002 \"Beautiful\" \u00e8 stata decretata nel 2011 la canzone pop pi\u00f9 empowerment per le persone LGBT del decennio. Il titolo \u00e8 stato assegnato in seguito ad un sondaggio svolto tra i sostenitori dell'associazione Stonewall che lotta per i diritti omosessuali. Paul Gambaccini, personaggio radiofonico e televisivo inglese, ha commentato: \u00abRecentemente molte delle cantanti pi\u00f9 importanti degli Stati Uniti hanno registrato inni sull'auto empowerment come risposta a bullismo, omofobia e misoginia nelle scuole e nella societ\u00e0. Alcune di queste sono diventate delle grandi hit. Quella che ha registrato la maggior parte dei sostenitori online della Stonewall \u00e8 stata la canzone della lesbica dichiarata Linda Perry \"Beautiful\", resa popolare da Christina Aguilera. Questo brano \u00e8 all'altezza del suo titolo. Come canzone e come performance, \u00e8 un grande successo che ha ispirato milioni di giovani in tutto il mondo\u00bb.\nVideo.\nIl videoclip diretto da Jonas \u00c5kerlund e presentato il 17 novembre 2002 punta l'attenzione su temi importanti come anoressia nervosa, bulimia e l'omosessualit\u00e0; la canzone ottiene un significativo successo nella comunit\u00e0 GLBT per l'impegno dell'artista nei confronti dei diritti agli omossessuali, impegno che le vale un GLAAD Media Award consegnato dal Gay &amp; Lesbian Alliance Against Defamation (GLAAD).\nSuccesso commerciale.\nDopo il fallimento di \"Dirrty\" nelle classifiche USA, la casa discografica decide di pubblicare \"Beautiful\" per cercare di incrementare le vendite dell'album. La scelta si rivela molto azzeccata: il singolo arriva fino alla numero 2 della Hot 100 e ha successo in tutto il mondo. Nel Regno Unito \u00e8 il quarto singolo di Aguilera ad arrivare al numero 1, dove rimane per 2 settimane, e raggiunge la prima posizione in molti altri paesi: Argentina, Australia (seconda numero 1 per la cantante dopo \"Lady Marmalade\" e disco di platino), Canada (terza numero 1 per la Aguilera dopo \"Genie in a Bottle\" e \"What a Girl Wants\"), Cile (per 4 settimane), Nuova Zelanda."}
{"id": "705141", "revid": "767487", "url": "https://it.wikipedia.org/wiki?curid=705141", "title": "Lars Frederiksen and the Bastards", "text": "Lars Frederiksen and the Bastards \u00e8 il gruppo di Lars Frederiksen parallelo ai Rancid fondato nel 2001."}
{"id": "705142", "revid": "1543377", "url": "https://it.wikipedia.org/wiki?curid=705142", "title": "Windows Anytime Upgrade", "text": "Windows Anytime Upgrade \u00e8 un componente fuori produzione di Windows Vista e Windows 7 che consentiva agli utenti di aggiornare le proprie edizioni di Windows (ad es. da Home Basic a Ultimate). Anche il prezzo degli aggiornamenti acquistati tramite Anytime Upgrade era ridotto rispetto a quello tradizionale al dettaglio. In Windows 8 e Windows 8.1, la funzionalit\u00e0 \u00e8 stata rinominata come Aggiungi funzionalit\u00e0 a Windows e viene utilizzata per acquistare una licenza di aggiornamento all'edizione Pro del sistema operativo o per aggiungere Windows Media Center a un'installazione dell'edizione Pro gi\u00e0 esistente. Tuttavia, il supporto per questa funzionalit\u00e0 in Windows 8 e Windows 8.1 \u00e8 stato eliminato il 31 ottobre 2015.\nStoria.\nWindows Anytime Upgrade era in sviluppo prima del secondo sviluppo di Windows Vista, quindi conosciuto con il suo nome in codice \"Longhorn\". Una versione preliminare della funzione pu\u00f2 essere vista nella build 4093.\nIl 26 febbraio 2006, Microsoft annunci\u00f2 le edizioni di Windows Vista da rilasciare ai produttori di apparecchiature originali e al dettaglio (OEM). Dopo questo annuncio, varie aziende collegate alla tecnologia hanno riferito che Anytime Upgrade avrebbe consentito agli utenti di eseguire l'aggiornamento alle edizioni successive.\nPanoramica.\nVersione di Windows Vista.\nTutte le edizioni di Windows Vista, esclusa quella Enterprise, sono archiviate sullo stesso supporto ottico OEM e al dettaglio: una chiave di licenza per l'edizione acquistata determina quale versione \u00e8 idonea per essere installata. Quando \u00e8 stato annunciato, Anytime Upgrade ha consentito agli utenti di acquistare una licenza digitale da un commerciante online per aggiornare la propria versione di Windows Vista. Una volta acquistata la licenza, la licenza del prodotto, la fatturazione e le altre informazioni dell'utente saranno archiviate in un armadietto digitale di un utente presso la piattaforma di distribuzione digitale di Windows Marketplace; ci\u00f2 consentirebbe a un utente di conservare queste informazioni in una posizione esterna al sito a scopo di riferimento e di reinstallare il sistema operativo, se necessario. Un utente pu\u00f2 quindi avviare un aggiornamento all'edizione per la quale \u00e8 stata acquistata la licenza tramite componenti memorizzati sul disco rigido dall'OEM del personal computer, tramite un DVD Anytime Upgrade fornito dall'OEM o tramite un supporto di installazione retail compatibile con Anytime aggiornamento. Se nessuna di queste opzioni era disponibile, Anytime Upgrade offriva un'opzione per un utente di acquistare un DVD online e farlo recapitare per posta.\nMicrosoft ha inoltre rilasciato pacchetti per la vendita di Anytime Upgrade. I prodotti al dettaglio sono stati resi disponibili durante il lancio da parte dell'utente di Windows Vista il 30 gennaio 2007. La versione iniziale di questi prodotti includeva solo una licenza di aggiornamento, ma questa \u00e8 stata successivamente modificata nel maggio 2007 per includere sia un DVD che una licenza di prodotto. Nel tentativo di semplificare il processo di aggiornamento, Microsoft ha annunciato che la distribuzione delle licenze digitali sarebbe cessata il 20 febbraio 2008; le licenze acquistate prima di questa data non saranno interessate. A seguito di questo cambiamento, gli utenti sarebbero tenuti ad acquistare il suddetto imballaggio al dettaglio al fine di utilizzare la funzionalit\u00e0 Anytime Upgrade e Windows Vista Service Pack 1 ha omesso l'opzione per acquistare una licenza online. I DVD per Anytime Upgrade sono stati prodotti solo per Windows Vista.\nOgni volta che l'aggiornamento di Windows Vista esegue una reinstallazione completa della nuova edizione del prodotto mantenendo i dati, i programmi e le impostazioni dell'utente. Questo processo pu\u00f2 richiedere molto tempo, fino a poche ore.\nVersione di Windows 7.\nAnytime Upgrade in Windows 7 non esegue pi\u00f9 una reinstallazione completa di Windows. I componenti per le versioni aggiornate sono invece preinstallati direttamente nel sistema operativo; un risultato notevole di questo cambiamento \u00e8 che la velocit\u00e0 del processo di aggiornamento \u00e8 stata notevolmente aumentata. Microsoft ha dichiarato che un aggiornamento dovrebbe richiedere circa 10 minuti. Anytime Upgrade inoltre non richiede supporti fisici o software aggiuntivo. Invece, Windows 7 richiede a un utente di acquistare una licenza online, in modo simile alla funzionalit\u00e0 iniziale che \u00e8 stata successivamente rimossa da Windows Vista a partire da Service Pack 1. Microsoft pubblicherebbe anche l'imballaggio Anytime Upgrade per Windows 7 al dettaglio. La confezione, tuttavia, includerebbe solo una licenza per l'edizione da aggiornare, poich\u00e9 Anytime Upgrade nel sistema operativo non richiede supporti fisici.\nDisponibilit\u00e0 regionale.\nQuando \u00e8 stato annunciato, Anytime Upgrade era disponibile negli Stati Uniti, Canada, EMEA, Unione Europea, Norvegia, Svizzera e Giappone, con Microsoft che dichiarava che la disponibilit\u00e0 del programma si sarebbe espansa dopo il lancio di Windows Vista. L'imballaggio in versione inglese per Anytime Upgrade \u00e8 stato reso disponibile al lancio da parte dei consumatori di Windows Vista per le regioni del Nord America e dell'Asia-Pacifico.\nNel 2009, Ars Technica ha riferito che l'imballaggio per la vendita di Anytime Upgrade per Windows 7 poteva essere disponibile solo in regioni senza accesso a Internet a banda larga o in cui l'imballaggio al dettaglio non era idoneo per essere offerto. Ogni volta che l'aggiornamento era disponibile per Windows 7 in determinate regioni."}
{"id": "705168", "revid": "1369234", "url": "https://it.wikipedia.org/wiki?curid=705168", "title": "Deserto di Atacama", "text": "Il deserto di Atacama \u00e8 un deserto situato in America meridionale che si estende dal Per\u00f9 meridionale al Cile settentrionale, tra la parte meridionale della regione di Arica e Parinacota, e la parte settentrionale della regione di Atacama. Il deserto si trova fra la catena andina (Puna de Atacama), e la cordigliera della Costa presso il Pacifico. Il WWF classifica il deserto di Atacama come ecoregione dell'ecozona neotropicale (codice ecoregione: NT1303).\nLa regione, a causa delle ricchezze minerarie, fu militarmente contesa fra Cile e Bolivia. Fu conquistata dal Cile con la guerra del Pacifico del 1879-83, che sottrasse la regione di Antofagasta alla Bolivia e quella di Tarapac\u00e1 al Per\u00f9.\nTerritorio.\nIl deserto di Atacama si estende lungo l'area costiera nord-occidentale del Cile, per una lunghezza di circa 1.600\u00a0km e con una larghezza massima di circa 180\u00a0km. \u00c8 uno dei deserti costieri pi\u00f9 asciutti del mondo: le precipitazioni annue vanno da 0,6\u00a0mm nella regione di Arica a 2,1\u00a0mm nella regione di Iquique. La scarsit\u00e0 delle piogge \u00e8 dovuta da un lato alla corrente di Humboldt, che raffredda l'aria facendo condensare le nuvole gi\u00e0 sull'oceano, e dall'altro alla presenza ad est della catena della Ande, che intercetta l'umidit\u00e0 proveniente dal bacino amazzonico, creando cos\u00ec un perenne campo di alta pressione.\n\u00c8 caratterizzato da un clima desertico-oceanico e da una forte escursione termica, le cui temperature oscillano tra i 5\u00a0\u00b0C notturni ed i 40\u00a0\u00b0C diurni.\nIn alcune aree in corrispondenza dei pendii costieri o di isolati rilievi montani, l\u00ec dove il terreno riesce talora ad intercettare le nuvole, si sviluppano degli ecosistemi noti come \"lomas\" (in spagnolo letteralmente \"colline\"), caratterizzati da comunit\u00e0 vegetali in grado di ricavare il loro sostentamento dalla nebbia che si crea in tali ambienti, localmente nota come \"camanchaca\".\nNel 2003 una squadra di ricercatori ha pubblicato un rapporto sulla rivista \"Science\" nel quale si riportano i risultati della riproduzione nella regione di Yungay del Deserto di Atacama degli esperimenti e delle prove effettuate dai veicoli spaziali Viking 1 e Viking 2 sul pianeta Marte per verificare la presenza di vita: vi sono state individuate solo scarsissime tracce di materia organica dimostrando cos\u00ec che si tratta di un luogo unico nella Terra.\nFlora.\nLa zona costiera settentrionale dell'eco-regione \u00e8 quasi del tutto priva di vegetazione, con l'eccezione di alcune cactacee quali \"Eulychnia\" spp. e \"Copiapoa\" spp. Nelle aree con maggiore umidit\u00e0 come le \"lomas\" crescono oltre 500 specie differenti di piante vascolari appartenenti a 80 famiglie differenti. Le famiglie che esprimono la maggiore biodiversit\u00e0 sono Asteraceae, Nolanaceae, Cactaceae, Boraginaceae e Apiaceae. Oltre a numerose specie di piante erbacee si trovano anche diverse specie arbustive legnose come \"Prosopis chilensis\", \"Prosopis tamarugo\", \"Salix humboldtiana\", \"Schinus aareira\", \"Acacia macracantha\" e \"Caesalpinia spinosa\". Nella regione di Iquique, ad altitudine di circa \u00a0m, \u00e8 presente una folta comunit\u00e0 di \"Tillandsia landbeckii\".\nGli altopiani costieri ospitano specie cespugliose il cui sostentamento \u00e8 legato all'umidit\u00e0 della nebbia tra cui \"Heliotropium pycnophyllum\", \"Ephedra breana\" e \"Lycium deserti\". Nella parte pi\u00f9 meridionale del deserto crescono \"Euphorbia lactiflua\", \"Eulychnia iquiquensis\", \"Echinopsis coquimbana\", \"Oxalis gigantea\", \"Lycium stenophyllum\", \"Proustia cuneifolia\", \"Croton chilensis\", \"Balbisia peduncularis\", \"Tillandsia geissei\", \"Skytanthus acutus\", \"Encelia canescens\", \"Frankenia chilensis\" e \"Nolana rostrata\".\nIn media ogni cinque anni, ma con un periodo statisticamente variabile fra i tre e i sette anni, nei mesi di dicembre e gennaio, il deserto di Atacama diviene teatro dello spettacolare fenomeno del deserto florido. Il fenomeno \u00e8 legato alle oscillazioni climatiche causate da El Ni\u00f1o, che generano un forte riscaldamento delle acque dell'oceano Pacifico orientale portando a un inusuale aumento delle precipitazioni, a seguito delle quali le distese sabbiose del deserto vengono ricoperte da una \"esplosiva\" fioritura di molteplici specie di differenti colori.\nLe fioriture si susseguono in maniera non simultanea: dapprima fioriscono le specie bulbose, tra cui \"Zephyranthes phycelloides\", con fiori dal giallo al rosso, e \"Leucocoryne\" spp., con fiori bianchi; successivamente \u00e8 la volta delle\nspermatofite tra le quali \"Cistanthe grandiflora\", che forma estesi appezzamenti di colore violaceo, \"Nolana paradoxa\", con fiori lilla e celesti, \"Oenothera coquimbensis\", \"Cristaria ovata\", \"Encelia canescens\", \"Argylia radiata\", \"Alstroemeria kingii\" e \"Aristolochia bridgesii\".\nFauna.\nLa fauna dell'eco-regione \u00e8 limitata a poche specie adattatesi all'habitat estremamente arido.\nTra i pochi mammiferi che \u00e8 possibile incontrare nella regione ci sono la volpe grigia sudamericana (\"Pseudalopex griseus\") e il roditore \"Phyllotis darwini\".\nLe aree delle \"lomas\" sono visitate da diverse specie di uccelli tra cui il passero dal collare rossiccio (\"Zonotrichia capensis\"), l'erbero neroblu (\"Volatinia jacarina\") e diverse specie di colibr\u00ec (p.es. \"Rhodopis vesper atacamensis\", \"Myrtis fanny\" e \"Thaumastura cora\"). Ci sono inoltre alcune specie di uccelli il cui areale \u00e8 ristretto alla parte settentrionale di questa eco-regione e al vicino deserto di Sechura: la silvistella del Cile (\"Eulidia yarrellii\"), il minatore beccogrosso (\"Geositta crassirostris\"), lo strisciaterra golabianca (\"Upucerthia albigula\"), il canestraio dei cactus (\"Pseudasthenes cactorum\"), il fringuello beccosottile (\"Xenospingus concolor\") e il conibecco di Tamarugo (\"Conirostrum tamarugense\").\nTra i rettili presenti nell'eco-regione ci sono i sauri \"Microlophus atacamensis\" (Tropiduridae), \"Liolaemus melanopleurus\" e \"Liolaemus nigrocoeruleus\" (Liolaemidae).\nPopolazione.\nI principali centri abitati dell'eco-regione sono le citt\u00e0 portuali di Iquique, Caldera e Antofagasta, situate su terrazze poste alla base dei rilievi costieri. Su queste citt\u00e0 convergono i prodotti dei numerosi centri minerari dell'interno (rame, cloruro di sodio, nitrato di sodio, sali di iodio), sui quali si regge l'economia della regione. San Pedro de Atacama \u00e8 il principale punto di accesso per il deserto. Dal nome della regione deriva quello del minerale tipico dei giacimenti di rame, l'atacamite, nonch\u00e9 quello della paratacamite.\nConservazione.\nL'ecoregione ospita tre aree naturali protette: il Parco nazionale Pan de Az\u00facar, la Riserva nazionale La Chimba e la Riserva nazionale Pampa del Tamarugal."}
{"id": "705180", "revid": "712828", "url": "https://it.wikipedia.org/wiki?curid=705180", "title": "Y\u00e9n", "text": ""}
{"id": "705181", "revid": "123674468", "url": "https://it.wikipedia.org/wiki?curid=705181", "title": "Paolo Pardini", "text": "Biografia.\nSubito dopo la laurea in Lettere all'Universit\u00e0 di Pisa inizia a lavorare alla redazione della TGR di Firenze, successivamente a Roma dove collabora con tutte le testate nazionali ma anche le reti della Rai.\nNel 1991 vince il titolo di \u201c\"Inviato Speciale dell'anno\"\u201d in una trasmissione di Rai 2, condotta da Raffaella Carr\u00e0. Un vero e proprio concorso per giovani giornalisti televisivi sottoposti al giudizio del pubblico da casa tramite televoto.\nDiventa giornalista professionista a \u201cFamiglia Cristiana\u201d e qualche anno dopo don Leonardo Zega lo nomina direttore del telegiornale di \u201cTelenova\u201d, l'emittente della Societ\u00e0 San Paolo. Una redazione formata da una quindicina di giornalisti tra assunti e collaboratori, cinque appuntamenti quotidiani del tg, rubriche, trasmissioni di approfondimento da lui ideate e condotte come \u201c\"Il Cielo Sopra Milano\"\u201d, un talk show di politica e attualit\u00e0 di grande successo, e \u201c\"900 secondi con...\"\u201d, un faccia a faccia quotidiano con il personaggio del giorno.\nPoi il rientro in Rai, a Milano, ma anche tanti periodi di lavoro a Roma, alla rubrica del TG1, \u201cTv7\u201d e un lungo periodo al TG3 come conduttore sia dell'edizione nazionale delle 23,00, che del GT Ragazzi.\nA Milano, oltre al lavoro quotidiano in redazione e la conduzione del tg serale ha lavorato come inviato per \u201c\"Europa\"\u201d e alla nascita e alla realizzazione della trasmissione \u201c\"Italie\"\u201d.\nNel 2001 ha condotto \u201cSi Gira\u201d l'appuntamento quotidiano su Rai 3 del Giro d'Italia.\nDal 2003 realizza una cinquantina di reportages per Rai 3 sulle montagne della Lombardia scalando tutte le principali vette delle Alpi lombarde compreso il Monte Rosa. Per questa attivit\u00e0 ha ricevuto il \"premio Garda\" assegnato dall'Associazione Guide Alpine Italiane.\nTra il 2004 ed il 2009 realizza una serie di documentari di viaggio a sfondo religioso e legati a quelli che sono gli itinerari dello spirito: \"Pellegrini in Terra Santa\", \"San Pietroburgo - una storia scritta sull'acqua\", \"Alle radici della fede cristiana\", \"Magico Uzbekistan\" e \"Iran - antica Persia\".\nAlcuni di questi documentari vedono la partecipazione di eminenti teologi e biblisti come il Card. Carlo Maria Martini e Mons. Gianfranco Ravasi.\nDal 2007 \u00e8 il responsabile e conduttore della trasmissione di attualit\u00e0 europea \"Buongiorno Europa\" in onda la domenica alle 11,10 sul Rai 3.\nNel 2007 riceve la menzione speciale nell'ambito del \"Premio Giornalistico Guido Vergani\" organizzato dal \"Gruppo Cronisti Lombardi\". \nNella primavera del 2010 lavora alla realizzazione del nuovo programma giornalistico della TGR \"Buongiorno Italia\" in onda alle 7,00 del mattino sulla Terza Rete, programma di cui \u00e8 anche conduttore.\nNel settembre del 2010 diventa responsabile della redazione culturale della TGR a Milano e cura e conduce la rubrica settimanale di appuntamenti culturali \"WeekendCultura\"\nNell'aprile del 2013 \u00e8 nominato caporedattore della redazione Rai di Trento.\nOltre il suo lavoro quotidiano di responsabile del Telegiornale Trentino della Rai nel luglio 2013 conduce la trasmissione in diretta per l'inaugurazione del Muse, il museo della scienza progettato da Renzo Piano.\nNel dicembre 2013 conduce lo Speciale che accompagna per tutta la durata le Universiadi invernali che si svolgono in Trentino.\nNel maggio 2014 conduce gli speciali locali e nazionali dedicati al Festival del Cinema della Montagna di Trento, il pi\u00f9 antico e famoso festival del cinema di montagna al mondo. \nNell'ottobre del 2014 conduce la diretta per la \"prima\" del restaurato teatro Zandonai di Rovereto.\nA novembre 2014 \u00e8 nominato caporedattore della redazione Rai di Firenze, primo responsabile dell'informazione di una sede regionale Rai ad essere scelto attraverso una selezione di merito interna \"job posting\".\nNel Marzo del 2015 conduce lo speciale di Rai 3 da Firenze dedicato all'anteprima dell'Expo di Milano 2015.\nA Maggio 2015 conduce le tribune politiche con i confronti tra i candidati presidente per le elezioni regionali in Toscana. \nDal 1\u00ba marzo 2016, diventa nuovo caporedattore centrale della TGR Lombardia, lasciando contestualmente la guida della sede Rai di Firenze. \nDal 1 aprile 2019 \u00e8 caporedattore del nucleo redazionale di Rai News 24 a Milano. \nTra novembre 2010 e giugno 2011, in occasione dei 150 anni dell'Unit\u00e0 d'Italia, conduce al Piccolo Teatro di Milano \"Italia Unita e Diversa\", un ciclo di incontri sull'Unit\u00e0 d'Italia ideati da Franco Iseppi, presidente del Touring Club Italiano e gi\u00e0 Direttore Generale della Rai, con la partecipazione di autorevoli esponenti del mondo culturale italiano da Gianni Berengo Gardin a Gian Luigi Beccaria, da Salvatore Settis a Folco Portinari.\nSempre per il Touring Club Italiano conduce al Piccolo Teatro di Milano la serie 2011-2012 dei \"Mercoled\u00ec del Touring\" dedicata ai grandi viaggiatori, intervistando tra gli altri il documentarista Folco Quilici e l'inviato del \"Corriere della Sera\" Ettore Mo. \nInsegna \"Conduzione del Tg\" al master di giornalismo dell'Universit\u00e0 Cattolica del Sacro Cuore di Milano.\nHa scritto numerosi libri tra i quali il romanzo \u201c\"Ombre Rosse\"\u201d; il saggio sul giornalismo \u201c\"Benvenuti a Disneyland\"\u201d e la raccolta di racconti \u201c\"Montagne di Lombardia\"\u201d.\nAd agosto 2019 e successivamente nel maggio 2020 ha subito due complessi interventi d'urgenza all'apparato cardiocircolatorio che lo hanno costretto a lunghi ricoveri ospedalieri e lunghe terapie riabilitative obbligandolo ad una sosta nell'attivit\u00e0 professionale.\nDa dicembre del 2020 \u00e8 responsabile della trasmissione economica della Tgr \" Officina Italia \" in onda il sabato sulla Terza Rete alle 11,30 "}
{"id": "705185", "revid": "308238", "url": "https://it.wikipedia.org/wiki?curid=705185", "title": "Edwin Abbott Abbott", "text": "Biografia.\nConosciuto tra i suoi contemporanei soprattutto come autore di opere teologiche, saggi letterari e manuali scolastici, Abbott \u00e8 noto oggi principalmente quale autore di \"Flatland \u2013 A romance of many dimensions\" (in italiano \"Flatlandia \u2013 Racconto fantastico a pi\u00f9 dimensioni\").\nAbbott comp\u00ec la sua formazione letteraria, scientifica e teologica alla City of London School, al St. John's College di Cambridge, alla King Edward's School di Birmingham e infine al Clifton College. Prese i voti di sacerdote della Chiesa Anglicana nel 1862.\nTra il 1865 e il 1889 ricopr\u00ec l'incarico di rettore della City of London School, introducendo varie innovazioni che resero la scuola una delle migliori del tempo. Ripristin\u00f2, in particolare, la pronuncia classica del latino, e rese obbligatorio l'insegnamento della chimica per tutti gli studenti.\nNel 1889 si ritir\u00f2 dall'insegnamento attivo per dedicarsi allo studio e alla scrittura. La sua produzione letteraria fu molto intensa (pi\u00f9 di quaranta libri) ed eterogenea: spazi\u00f2 dalle opere teologiche (\"Philocristus\" \u2013 1891; Onesimus \u2013 1892) ai manuali scolastici (\"How to write clearly\" \u2013 1872; \"Shakespearian Grammar\" - 1870), alle biografie (quella di Francis Bacon \u00e8 del 1885), sino all'opera per cui oggi \u00e8 maggiormente noto, Flatlandia, pubblicata anonima nel 1884.\nFlatlandia, che conobbe un successo limitato al suo apparire, \u00e8 la prima opera in cui, attraverso la descrizione minuta di un mondo a due sole dimensioni, ovvero piatto, si suggerisce la quarta dimensione, e forse anche per questo fu riscoperta e particolarmente apprezzata solo nel XX secolo, dopo la divulgazione della teoria della relativit\u00e0 di Albert Einstein.\nL'autore, nel suo libro, \u00abauspica che l'opera, presa nel suo insieme, possa interessare e divertire quegli abitanti di Spacelandia con mentalit\u00e0 aperta e razionale che, quando affrontano argomenti di grande complessit\u00e0 ma al di sopra della propria esperienza comune, da un lato si rifiutano di dire \"Questo non potr\u00e0 mai succedere\" e dall'altro \"Dev'essere proprio cos\u00ec, ormai conosciamo tutto il conoscibile\"\u00bb.\nAbbott era il figlio maggiore di Edwin Abbott (1808\u20131882), gi\u00e0 rettore della Philological School di Marylebone. Uno dei suoi fratelli, Evelyn Abbott (1843-1901), insegn\u00f2 ad Oxford e fu autore di una storia della Grecia."}
{"id": "705190", "revid": "104458", "url": "https://it.wikipedia.org/wiki?curid=705190", "title": "Lago del Gallo", "text": "Il lago del Gallo (o lago di Livigno) \u00e8 un lago artificiale al confine tra l'Italia e la Svizzera; all'estremit\u00e0 meridionale del lago c'\u00e8 il paese di Livigno. Una piccola parte dell'estremit\u00e0 settentrionale del lago \u00e8 in territorio svizzero (Grigioni-comune di Zernez) ed in questo punto vi \u00e8 la diga costruita dalla societ\u00e0 idroelettrica svizzera Engadiner Kraftwerke AG, quindi per met\u00e0 in territorio svizzero e per met\u00e0 in territorio italiano.\nDescrizione.\nIl lago, allargamento di un analogo preesistente, ha una capacit\u00e0 di circa 164 milioni di metri cubi, grazie alla diga del Punt dal Gall, costruita tra il 1965 e il 1968. La Svizzera era interessata allo sfruttamento delle acque dell'Eno per scopi energetici, e per far ci\u00f2 decise di costruire un lago artificiale nella valle. Nel medesimo periodo l'Azienda Elettrica Milanese si interess\u00f2 per le medesime ragioni delle potenzialit\u00e0 della Valle di Livigno e, nel 1942, present\u00f2 un progetto di tunnel per la deviazione in direzione dell'Adda di parte delle acque dell'Aqua Granda, attraverso un sistema di dighe a Cancano. Dopo un negoziato durato 10 anni vennero soddisfatte entrambe le nazioni (convenzione di Berna, datata 27.05.1957 e ratificata in Italia dalla legge 26.02.1958 n. 215).\nNei pressi della diga, in territorio svizzero, c'\u00e8 il Tunnel Munt la Schera che, lungo circa 3,5\u00a0km con un'unica corsia di marcia, collega Livigno e l'alta Valtellina con Zernez e la Bassa Engadina. Fu costruito dalla societ\u00e0 svizzera per la messa in opera della diga stessa, ma dal 1969 fu aperto anche al traffico veicolare. Rimane aperto in inverno, quando la Forcola di Livigno (2.315\u00a0m s.l.m.) viene chiusa, risultando molto importante per il traffico con la Svizzera. Per percorrere questa direttrice, \u00e8 richiesto il pagamento di un pedaggio.\nIdrografia.\nIl suo immissario pi\u00f9 importante, nonch\u00e9 unico emissario, \u00e8 lo Spol (talvolta indicato come Spuol o italianizzato in \"Acqua Granda\"), uno dei 3 fiumi italiani non afferenti al bacino del Mediterraneo. Gli altri immissari hanno principalmente carattere torrentizio. I pi\u00f9 importanti sono il Federia (che scende dall'omonima valle a nord-ovest dell'abitato di Livigno), il Canale Torto, che scende dal Passo del Foscagno e l'Acqua del Gallo che entra nell'omonimo lago nel punto pi\u00f9 orientale (e pi\u00f9 lontano dall'abitato di Livigno), alle spalle dei laghi del Cancano."}
{"id": "705199", "revid": "77358", "url": "https://it.wikipedia.org/wiki?curid=705199", "title": "Benedictus XVI", "text": ""}
{"id": "705200", "revid": "1318658", "url": "https://it.wikipedia.org/wiki?curid=705200", "title": "Castello di Njasvi\u017e", "text": "Il castello di Njasvi\u017e (in bielorusso: \u041d\u044f\u0441\u0432\u0456\u0436\u0441\u043a\u0456 \u0437\u0430\u043c\u0430\u043a, Niasvi\u017eski zamak, in russo: \u041d\u0435\u0441\u0432\u0438\u0436\u0441\u043a\u0438\u0439 \u0437\u0430\u043c\u043e\u043a, in polacco: zamek w Nie\u015bwie\u017cu) \u00e8 un castello residenziale della famiglia Radziwi\u0142\u0142 situato a Njasvi\u017e, in Bielorussia. Nel 2005 \u00e8 stato inserito nell'elenco dei patrimoni dell'umanit\u00e0 dell'UNESCO.\nStoria.\n \nLa tenuta \u00e8 fra i possedimenti della famiglia Radziwi\u0142\u0142 dal 1533, quando essa venne assegnata a Miko\u0142aj Radziwi\u0142\u0142 e a suo fratello Jan dopo l'estinzione della famiglia Kiszka. Poich\u00e9 i Radziwi\u0142\u0142 erano una delle pi\u00f9 importanti famiglie del granducato di Lituania, l'Archivio lituano venne spostato qui nel 1551.\nNel 1582 Miko\u0142aj Krzysztof Radziwi\u0142\u0142, maresciallo di Lituania, voivoda di Troki e di Vilnius e castellano di \u0160iauliai inizi\u00f2 la costruzione di un imponente castello a tre piani. Bench\u00e9 i lavori fossero basati su di una struttura preesistente di un castello medievale, quelle che erano le fortificazioni vennero trasformate in una casa padronale in stile barocco-rinascimentale. La costruzione venne ultimata nel 1604, anche se 50 anni pi\u00f9 tardi vennero aggiunte numerose gallerie. Gli angoli del castello furono fortificati con quattro torri ottagonali.\nNel 1706, durante la Grande guerra del nord, l'esercito di Carlo XII di Svezia saccheggi\u00f2 il castello e ne distrusse le fortificazioni. Parecchi anni dopo la famiglia Radziwi\u0142\u0142 invit\u00f2 alcuni architetti italiani e tedeschi per rinnovare ed allargare il castello. Antoni Zaleski ne decor\u00f2 le facciate gialle con stucchi barocchi. Le porte del XVI secolo vennero ricostruite e la torre a due piani venne coronata da un elmo. Fu in quest'epoca che i tre edifici che si affacciavano sul cortile centrale vennero uniti in un'unica grande struttura.\nLa costruzione pi\u00f9 importante a Njasvi\u017e \u00e8 la chiesa del Corpus Christi (picture) (costruita fra il 1587 e il 1603), unita al castello per mezzo di una diga su di un canale; la chiesa conserva le sepolture di 72 membri della famiglia Radziwi\u0142\u0142, ognuna di esse interrata in una semplice bara e sovrastata dallo stemma della famiglia. Progettata dall'architetto italiano Gian Maria Bernardoni, la chiesa \u00e8 considerata il primo tempio gesuita costruito sul modello della Chiesa del Ges\u00f9 a Roma, la prima basilica a cupola con facciata barocca nel mondo, nonch\u00e9 il primo edificio barocco dell'Europa Orientale. A parte elaborate sepolture principesche, l'interno presenta affreschi tardo-barocchi del 1760 e l'altare della Santa Croce, eseguito da scultori veneziani nel 1583.\nNel 1770 il castello venne occupato dalle forze russe e la famiglia Radziwi\u0142\u0142 ne venne espulsa. Poco dopo l'Archivio Lituano venne trasferito a San Pietroburgo, dove si trova tuttora, mentre gran parte della collezione di opere d'arte raccolte nel castello venne distribuita fra vari nobili russi. Abbandonato dai legittimi proprietari e dall'esercito russo, il castello cadde lentamente in rovina. Tra il 1881 e il 1886, dopo essere stato restituito alla famiglia Radziwi\u0142\u0142, il principe Antoni Radziwi\u0142\u0142 e la moglie francese Marie de Castellane ne rinnovarono l'interno. Essi fecero inoltre costruire un enorme giardino all'inglese, uno dei pi\u00f9 grandi d'Europa con un'area di oltre un chilometro quadrato.\nNel 1939 la famiglia Radziwi\u0142\u0142 venne nuovamente espulsa dal castello da parte delle forze d'invasione dell'Armata Rossa. Durante l'era sovietica esso venne usato come sanatorio, ragione per cui lo splendido parco fin\u00ec in un grave stato d'incuria.\nNel 1994 il complesso del castello venne designato come \"riserva nazionale di storia e cultura\". Il restauro che ne segu\u00ec \u00e8 stata aspramente criticata per le sue \"ricostruzioni ingiustificate\" di strutture demolite da lungo tempo, come per esempio un campanile. Nel 2002 il piano superiore della residenza venne distrutto da un incendio."}
{"id": "705202", "revid": "263308", "url": "https://it.wikipedia.org/wiki?curid=705202", "title": "Gatto certosino", "text": ""}
{"id": "705205", "revid": "124123", "url": "https://it.wikipedia.org/wiki?curid=705205", "title": "Ferruccio Castiglioni", "text": "Carriera scacchistica.\nMaestro FSI, fu per quattro volte campione di Milano e, nel 1961, vinse con la squadra milanese il Campionato Italiano a squadre.\nLa sua migliore prestazione si ebbe nel 1950 al Torneo Magistrale di Venezia, dove ottenne il 2\u00ba posto, ex aequo con Paoli e Giustolisi, alle spalle del vincitore Nestler.\nFu anche Maestro del gioco per corrispondenza e nel 1954 vinse il 6\u00ba Campionato Italiano per corrispondenza.\nDal 1958 al 1970 fu Direttore Tecnico unico dell'ASIGC.\nDopo la sua morte prematura, l'ASIGC organizz\u00f2 in suo onore un memorabile torneo internazionale, la \"Targa Ferruccio Castiglioni\", al quale parteciparono circa 750 giocatori di tutti i paesi.\nNotevole anche la sua attivit\u00e0 di problemista e solutore; in questa specialit\u00e0 fu campione italiano nel 1937-38."}
{"id": "705210", "revid": "964", "url": "https://it.wikipedia.org/wiki?curid=705210", "title": "Heget", "text": ""}
{"id": "705212", "revid": "17351", "url": "https://it.wikipedia.org/wiki?curid=705212", "title": "North American XF-108", "text": ""}
{"id": "705215", "revid": "17351", "url": "https://it.wikipedia.org/wiki?curid=705215", "title": "XF-108", "text": ""}
{"id": "705219", "revid": "767487", "url": "https://it.wikipedia.org/wiki?curid=705219", "title": "Johnny Thunders", "text": "Thunders fu una delle figure pi\u00f9 influenti del rock anni settanta. Oltre a fungere da anello di congiunzione tra il rock decadente di gruppi come Velvet Underground e Stooges e il glam-rock di Marc Bolan e David Bowie, Thunders con i New York Dolls prima e gli Heartbreakers poi contribu\u00ec alla nascita del movimento punk aggiornando la figura del rocker ribelle, disperato e solitario tipica della cultura romantica statunitense. Guadagnatosi una vera e propria reputazione di \"eroe maledetto del rock\" a causa degli eccessi con alcol e soprattutto droghe (eroina), la sua figura viene spesso paragonata a quella di Keith Richards nella \"mitologia rock\".\nBiografia.\nNato da una famiglia di immigrati italiani di seconda generazione originari della provincia di Avellino, appena giovanissimo suona il basso nel suo primo gruppo chiamato, i Johnny &amp; the Jaywalkers, ma ben presto abbandona la band per unirsi agli Actress, ensemble che comprendeva due futuri membri dei New York Dolls, Arthur Kane e Billy Murcia.\nIl gruppo cambi\u00f2 nome in New York Dolls nel 1971 e fu allora che il giovane Genzale scelse il nome d'arte Johnny Thunders.L'esperienza con i Dolls dur\u00f2 fino al 1975, quando la band si sciolse e Thunders form\u00f2, sempre a New York, gli Heartbreakers con Jerry Nolan e Richard Hell.\nNel 1977 la band pubblic\u00f2 il suo primo e ultimo album, \"L.A.M.F.\", a nome Johnny Thunders and The Heartbreakers. Tra il 1978 e il 1988 pubblic\u00f2 vari album solisti, prima di morire nel 1991, nella camera 37 di un albergo del Quartiere Francese di New Orleans, il \"St. Peter House\"."}
{"id": "705221", "revid": "17351", "url": "https://it.wikipedia.org/wiki?curid=705221", "title": "F-108", "text": ""}
{"id": "705222", "revid": "120685105", "url": "https://it.wikipedia.org/wiki?curid=705222", "title": "Opera rock", "text": "Un'opera rock \u00e8 una composizione musicale in stile rock dotata di una struttura narrativa organica che si presta a essere rappresentata in forma scenica.\nOrigine e definizione dell'opera rock.\nEssa nasce come un'evoluzione del concept album e presenta notevoli affinit\u00e0 con il musical, al quale viene spesso assimilata. L'opera rock ha dato inoltre origine a realt\u00e0 analoghe legate ai pi\u00f9 svariati generi musicali, portando alla nascita, soprattutto a partire dalla seconda met\u00e0 degli anni novanta, di creazioni classificabili come \"opera metal\", \"opera rap\" e \"opera hip hop\" che, nella loro natura di \"opera album\", seguono principi analoghi a quelli dell'opera rock.\nL'elemento caratteristico di questo genere musicale \u00e8 la sua chiara struttura drammatica, in cui i brani musicali non soltanto sono legati da un tema o un argomento comune (come avviene nel Concept Album), ma presentano una precisa sequenza narrativa, con tanto di scene e personaggi. Per queste sue caratteristiche l'Opera Rock si presta frequentemente a essere rappresentata in forma di oratorio o dramma scenico. In tale veste essa risulta del tutto assimilabile al concetto di Musical.\nL'opera rock presenta tuttavia una natura spiccatamente musicale, la cui rappresentazione in forma scenica (divenendo cos\u00ec un musical a tutti gli effetti) rappresenta un passo ulteriore, del tutto autonomo e opzionale. Malgrado ci\u00f2, comunque, gran parte delle Opere Rock, soprattutto in tempi recenti, vengono ideate sin dall'inizio per essere portate in scena come musical, cos\u00ec come numerosi musical di successo sono di fatto delle Opere Rock (\u00e8 questo il caso di \"Jesus Christ Superstar\" ed \"Evita\").\nRispetto ai musical tradizionali, l'Opera Rock non presenta generalmente momenti di prosa o recitativi, ma una sequenza ininterrotta di canzoni, in cui la componente teatrale e coreografica risulta di secondaria importanza. Negli ultimi anni, soprattutto in Italia, il termine \u00e8 stato spesso assimilato a quello di Opera popolare, della quale le recenti Opere Rock rappresenterebbero un sottogenere. Attualmente i due termini vengono frequentemente utilizzati da autori italiani ed europei per indicare realizzazioni che spesso rientrano di fatto nella categoria del Musical.\nStoria dell'opera rock.\nQuello che appare essere stato il primo esperimento di opera rock fu realizzato da Tito Schipa Jr., figlio del tenore Tito Schipa, compositore e direttore d'orchestra, al Piper Club di Roma nel maggio del 1967, il quale propose l'opera \"Then an Alley\", anche nota come \"The Beat Opera\", in cui adatt\u00f2 18 canzoni di Bob Dylan e le inser\u00ec in una messa in scena teatrale.\nIn seguito Schipa scrisse \"Orfeo 9\"; questa fu la prima rock opera originale italiana e venne rappresentata nel gennaio 1970 al Teatro Sistina di Roma. L'opera divenne poi un doppio album e un film sotto la direzione musicale di Bill Conti.\nIl primo esempio di opera teatrale a incorporare musica rock e musica pop fu \"Hair\", musical su temi hippie, che aveva il sottotitolo di \"The American Tribal Love/Rock Musical\" e che fece il suo debutto alla fine del 1967. Cos\u00ec come \"Jesus Christ Superstar\", la prima opera rock dopo \"Hair\", che ebbe per\u00f2 un'accoglienza molto discussa al momento della sua uscita. Essa era stata composta da Andrew Lloyd Webber e Tim Rice e venne proposta al pubblico sotto forma di album musicale. Soltanto successivamente, dopo il successo riscontrato, venne messa in scena a teatro e ne fu tratto un film che contribu\u00ec ad aumentare il successo dell'opera. Con i guadagni realizzati dall'album fu messo in scena il secondo lavoro \"Godspell\" sempre basato sull'argomento religioso. L'opera che fu scritta dopo \"Jesus Christ Superstar\" venne per\u00f2 messa in scena prima.\nNel 1971 fu la volta di \"Mass\" del compositore e direttore d'orchestra Leonard Bernstein che con un gruppo di musicisti rock propose un lavoro, composto da musiche rock e blues, che comprendeva liriche scritte da Stephen Schwartz compositore di \"Godspell\". Il musical rock perse popolarit\u00e0 alla fine degli anni settanta ed ebbe poi una ripresa di popolarit\u00e0 negli anni novanta con \"Rent\" di Jonathan Larson.\nOpera rock.\nPete Townshend, sia da solo sia con la sua band The Who, \u00e8 sicuramente l'artista singolo maggiormente associato al termine \"opera rock\".\nIl primo esempio della forma si ebbe nella traccia \"A Quick One While He's Away\" dal secondo album degli Who, \"A Quick One\" del 1966, una suite di nove minuti costituita da brevi canzoni che raccontavano la storia della seduzione di una giovane ragazza da parte di un autista di nome Ivor. Con la pubblicazione di \"Tommy\" (1969) con gli Who avviene la completa maturazione dell'opera rock, essendo ancora oggi considerato Tommy il primo \"concept album\" del rock moderno, e dunque la prima opera rock della storia della musica contemporanea.\nNei mesi e negli anni immediatamente successivi alla sua pubblicazione, il concetto di opera rock venne ampiamente ripreso e perfezionato da un gran numero di artisti e complessi musicali. Lavori come \"Arthur (Or the Decline and Fall of the British Empire)\" dei Kinks (ottobre 1969), \"Thick as a Brick\" dei Jethro Tull (1972), \"Ziggy Stardust\" di David Bowie (1972) e \"The Lamb Lies Down on Broadway\" dei Genesis (1974), contribuirono a diffondere questa nuova e particolare forma di espressione artistica, che con il tempo cominci\u00f2 a perdere la caratterizzazione pop rock che era stata inizialmente introdotta dai The Who, per cominciare invece a legarsi indissolubilmente alla scena progressive e art-rock che spopolava in quegli anni. Le composizioni diventavano quindi sempre pi\u00f9 articolate e strutturalmente complesse, mentre le tematiche della narrazione talvolta incominciavano ad assumere risvolti di tipo metafisico o fantascientifico.\nL'ispirazione di Townshend?\nLarry Norman dichiar\u00f2 che la rock opera, della durata di quindici minuti, \"The Epic\" del 1966 dei People!, scritta in compartecipazione con Denny Fridkin, fu la prima vera rock opera. \"Secondo lo storico del rock Wally Rasmussen, Pete Townshend fu d'accordo che ... (The Epic) serv\u00ec da ispirazione alla stesura dell'opera Tommy dei Who, sia come canovaccio sia come esempio di opera rock. In una intervista rilasciata ad Angela Yeager del giornale \"Statesman Journal\" del 23 giugno 2005, Larry Norman dichiara: \"Pete Townshend matur\u00f2 l'idea per \"Tommy\" ascoltando la mia opera rock (\"The Epic\").\nIl sito web di Norman riporta: \"Pete Townshend conferm\u00f2 che questa era stata la ragione per cui scrisse \"Tommy\" per \"The Who\" alla fine della lunga tourn\u00e9e con \"People!\" quando ritorn\u00f2 in Inghilterra per scrivere le musiche dell'album successivo della band\". La biografia di Norman sul sito \"Gospel Music Hall of Fame\" indica che \"Pete Townshend ha detto che l'opera \"The Epic\" di Larry, gli ispir\u00f2 la composizione della sua opera Tommy\". \"Una delle canzoni, \"Organ Grinder\" tratta l'argomento di un molestatore di bambini nel Panhandle Park di Haight Ashbury... Come si evince ascoltando l'intero album, Pete Townshend and The Who guardano molto da vicino l'opera The Epics di Larry Norman.\nPer altri come Roberto Casalini e Paolo Cirticelli, nel loro libro: \"Rock: 500 album da collezione\", Prima di \"Tommy\" (comunemente considerata la prima Opera rock) si dovrebbero menzionare \"S. F. Sorrow\", del 1968, dei Pretty Things e \"Arthur\" dei Kinks, contemporaneo al lavoro degli Who (anche se tecnicamente l'album fu pubblicato dopo). Il genere musicale dell'opera rock fu parodiato nell'opera \"Strong Bad Email\". Il testo di quest'opera fu realizzato mettendo assieme una parola presa da ogni email precedentemente ricevuta.\nEvoluzione nel tempo.\nCon il passare degli anni e la scoperta di nuovi orizzonti musicali, l'idea di opera lirica in chiave rock cominci\u00f2 a essere applicata anche ad altre tipologie di musica pi\u00f9 moderne, come ad esempio il progressive metal. Il primo disco a sancire questa commistione fu \"\" degli americani Queensr\u00ffche (1988). L'album fu enormemente apprezzato da pubblico e critica (sempre nel contesto relativamente di nicchia della musica metal) e si impose come una pietra miliare per gli ulteriori sviluppi dell'opera rock.\nDalla sua pubblicazione in avanti, molti altri complessi metal presero a cimentarsi con questo tipo di composizioni, indipendentemente dal loro genere musicale, che a questo punto poteva assumere contaminazioni di ogni tipo. A oggi sono state pubblicate un vastissimo numero di \"opere metal\", che spaziano dall'heavy classico al progressive, financo al power e al metal sinfonico, arrivando a toccare anche gli stili pi\u00f9 estremi come l'avant-garde. Particolarmente significativi per questa evoluzione furono anche album come \"\" dei Savatage (1991) e \"The Crimson Idol\" dei W.A.S.P. (1992), generalmente considerati tra il novero delle migliori produzioni di quegli anni."}
{"id": "705223", "revid": "17351", "url": "https://it.wikipedia.org/wiki?curid=705223", "title": "F-108 Rapier", "text": ""}
{"id": "705224", "revid": "59975", "url": "https://it.wikipedia.org/wiki?curid=705224", "title": "The Heartbreakers", "text": ""}
{"id": "705226", "revid": "17351", "url": "https://it.wikipedia.org/wiki?curid=705226", "title": "North American F-108", "text": ""}
{"id": "705230", "revid": "33689", "url": "https://it.wikipedia.org/wiki?curid=705230", "title": "Rapier", "text": ""}
{"id": "705232", "revid": "254401", "url": "https://it.wikipedia.org/wiki?curid=705232", "title": "Angelo di Monteverde", "text": "L'Angelo di Monteverde, o Angelo della Resurrezione, \u00e8 una scultura realizzata in marmo da Giulio Monteverde nel 1882. Decora una delle tombe monumentali pi\u00f9 conosciute, quella della famiglia Oneto, al Nicchione XIII del Porticato superiore a ponente, all'interno del cimitero di Staglieno di Genova.\nStoria.\n\u00c8 una delle opere pi\u00f9 conosciute dello scultore italiano Giulio Monteverde (1837 - 1917) che la realizz\u00f2, insieme al monumento funebre, nel 1882, quindi nella sua piena maturit\u00e0. Fra le opere scultoree che rappresentano angeli (numerose altre sono quelle che decorano tombe all'interno della necropoli genovese), l'Angelo di Monterverde \u00e8 considerato uno dei momenti pi\u00f9 alti della scultura di \"genere\".\nA commissionare l'opera fu Francesco Oneto, un benestante commerciante presidente della Banca Generale, che intendeva in tal modo onorare la memoria della sua famiglia.\nDall'angelo raffigurato nella statua traspare una forte carica di emotivit\u00e0 sensuale che rompe con gli schemi scultorei fino ad allora in voga: sebbene l'angelo regga con la mano destra la tromba del giudizio universale, la sua postura e il suo sguardo imperscrutabile hanno tutt'altro che un aspetto consolatorio, come ci si aspetterebbe da una figura angelica, facendolo apparire per contro lontano e distaccato rispetto all'evento di cui \u00e8 muto testimone.\nL'originalit\u00e0 del capolavoro di Monteverde (che aveva gi\u00e0 realizzato nel 1868 a Staglieno il monumento Pratolongo e avrebbe poi scolpito nel 1893 quello per la Tomba Celle) ha stimolato nel tempo la fantasia di numerosi altri scultori, fino a creare un vero e proprio \"stile\". Numerose imitazioni - anche ad opera dello stesso autore originale - sono infatti rintracciabili, oltre che nello stesso cimitero di Staglieno, anche in necropoli estere sia in Europa che nelle Americhe.\nLa principale replica venne realizzata dall'autore stesso nel 1891 per la propria cappella funeraria al Cimitero del Verano, la cui costruzione era iniziata nel 1885 in forma di un tempio aperto su tre lati. La statua di Roma \u00e8 stata vandalizzata nel 2015 con la rottura delle dita della mano destra e della canna della tromba.\nUn'ulteriore copia anonima, attualmente isolata dalla sepoltura a cui doveva appartenere in origine e valorizzata come opera d'arte autonoma, \u00e8 visibile nel chiostro della chiesa di Sant'Agostino a Prato, a testimonianza della grande diffusione del modello."}
{"id": "705238", "revid": "124857065", "url": "https://it.wikipedia.org/wiki?curid=705238", "title": "Sardaukar", "text": "I Sardaukar sono dei soldati presenti nei romanzi di fantascienza del \"Ciclo di Dune\" di Frank Herbert e nei prequel \"Il preludio a Dune\" di Brian Herbert e Kevin J. Anderson.\nStoria.\nI Sardaukar imperiali sono dei soldati fanaticamente devoti all'Imperatore Padisci\u00e0 di Casa Corrino, la famiglia che ha regnato sull'universo conosciuto per oltre 10.000 anni fino agli eventi narrati nel primo romanzo della serie, \"Dune\". Elemento chiave per il controllo di Casa Corrino sul trono imperiale, le truppe Sardaukar sono i migliori soldati dell'universo e sono temuti da tutti, solo i Fremen possono essere considerati al loro livello. Sono addestrati segretamente su Salusa Secundus, il pianeta prigione imperiale, le cui dure condizioni (la mortalit\u00e0 tra i nuovi prigionieri \u00e8 di oltre il sessanta per cento) assicurano che solo gli uomini pi\u00f9 forti e feroci possano sopravvivere. L'addestramento dei Sardaukar si basava sulla brutalit\u00e0, un disprezzo quasi suicida per l'incolumit\u00e0 personale e sull'uso della crudelt\u00e0 come arma per indebolire gli avversari con il terrore. In \"Dune\", un Bashar Sardaukar sbeffeggia il Dr. Yueh per aver espresso dispiacere per il suo tradimento. Thufir Hawat nota anche che \"Sotto molti aspetti, anche il minore in grado dei Sardaukar ha un'esistenza esaltante quanto quella di un membro delle Grandi Case.\" Le uniformi dei Sardaukar vengono descritte come grigie con bordi oro e argento.\n\"Dune\".\nAll'inizio di \"Dune\" l'81\u00ba Imperatore Padisci\u00e0 Shaddam Corrino IV ha messo il Duca Leto Atreides al comando del pianeta desertico Arrakis, meglio noto come Dune, l'unica fonte naturale della spezia, la sostanza pi\u00f9 preziosa dell'universo conosciuto. Leto si rende conto che Shaddam, preoccupato dalla crescente popolarit\u00e0 della Casa Atreides, gli ha teso una trappola; se non fosse riuscito almeno ad uguagliare la produzione di spezia dei suoi predecessori, la malvagia Casa Harkonnen, ci\u00f2 avrebbe influito negativamente sulla situazione finanziaria e politica degli Atreides. Inoltre, la sola presenza degli Atreides su Arrakis riapre la faida vecchia di 10.000 anni tra essi e gli Harkonnen. Ne segue un attacco a sorpresa degli Harkonnen, insieme a due legioni di Sardaukar con uniformi Harkonnen (per nascondere il coinvolgimento dell'Imperatore), che sfruttano un tradimento da parte del medico del Duca, il dr. Yueh, e riescono a distruggere le forze degli Atreides e causare la morte di Leto. La sua concubina Lady Jessica e suo figlio Paul si rifugiano tra i Fremen, i nativi di Arrakis, un popolo che vive nascosto nel deserto, con una popolazione molto numerosa e abilit\u00e0 guerriere pari ai Sardaukar. I Fremen riescono a reggere il confronto con i Sardaukar e perfino a sconfiggere e catturare alcuni degli \"invincibili\" soldati dell'Imperatore. L'addestramento di Paul nelle tecniche Bene Gesserit e l'unione degli abitanti del deserto sotto il suo comando galvanizza i Fremen, che vedono in Paul un messia, e rende le loro forze inarrestabili.\nUsando la tecnica Bene Gesserit di persuasione nota come Voce, Paul riesce a umiliare un capitano Sardaukar, Aramsham, costringendolo ad arrendersi. Tuttavia, la resistenza di Aramsham \u00e8 tale che non rivela il suo nome fin quando Paul non usa nuovamente la Voce. Quando, subito dopo la battaglia di Arrakeen, Paul ordina a un ufficiale Sardaukar appena fatto prigioniero (\"biondo e dai tratti delicati\" caratteristiche che indicavano un alto rango tra i Sardaukar) di portare un messaggio all'Imperatore, costui inizialmente lo ignora; solo l'avvertimento \"il tuo Imperatore potrebbe morire\" fa s\u00ec che l'ufficiale acconsenta a portare il messaggio. La sconfitta dei Sardaukar e il controllo di Paul sulla spezia gli permette di deporre Shaddam, sposare sua figlia maggiore, la principessa Irulan, e salire al trono. Paul afferma che avrebbe ordinato il risanamento dell'ecologia di Salusa Secundus e vi avrebbe esiliato Shaddam e la sua famiglia.\n\"Messia di Dune\".\nIn \"Messia di Dune\" i Sardaukar non hanno un ruolo di primo piano, ma vengono citati diverse volte; viene accennato che un ufficiale Sardaukar ha avuto l'accortezza di conservare il cadavere di Duncan Idaho allo scopo di resuscitarlo come ghola per utilizzarlo come istruttore per i Sardaukar. Pi\u00f9 avanti viene menzionato che il vecchio Imperatore Padisci\u00e0 stava effettuando delle manovre di atterraggio con l'unica legione di Sardaukar rimastagli, legione che la principessa Irulan descrive al nuovo imperatore Paul Muad'dib come una semplice forza di polizia. Un riferimento minore \u00e8 quando viene ipotizzato che ci potessero essere delle spie dei Sardaukar tra i funzionari della Gilda Spaziale in visita al palazzo imperiale. C'\u00e8 anche una nota umoristica quando Stilgar domanda all'Imperatore Paul-Muad'dib se Gengis Khan fosse un Sardaukar.\n\"I figli di Dune\".\nDurante gli eventi narrati in \"I figli di Dune\" (1976), la principessa Wensicia, una delle figlie di Shaddam IV, organizza un complotto per far tornare al potere la sua famiglia e i Sardaukar. Dopo la sua vittoria Paul Atreides aveva consentito ai Corrino di mantenere solo una forza di Sardaukar relativamente piccola, migliorando le condizioni di Salusa Secundus con il pretesto di rendere il pianeta pi\u00f9 ospitale per i Corrino esiliati, ma in realt\u00e0 con l'intenzione di rendere il pianeta non pi\u00f9 adatto all'addestramento militare come in precedenza. Capendo questi motivi nascosti, il figlio di Wensicia, Farad'n, ha fatto in modo di mantenere una severa disciplina per mantenere i Sardaukar in efficienza. Tuttavia il piano di Wensicia fallisce quando Farad'n si arrende spontaneamente al nuovo imperatore, il figlio di Paul Leto Atreides II.\n\"L'imperatore-dio di Dune\".\nIn \"L'imperatore-dio di Dune\" viene menzionato che durante i 3.500 anni di regno di Leto II, uno dei tanti ghola di Duncan Idaho al servizio aveva guidato ci\u00f2 che rimaneva dei Sardaukar in una ribellione fallita, cosa che aveva spinto Leto II ad abolire il corpo militare dei Sardaukar, sostituendoli con l'esercito composto da sole donne delle Ittiointerpreti, che avevano anche sangue Sardaukar nelle vene. Leto riteneva che le organizzazioni militari maschili fossero predatorie e inclini a tormentare la popolazione civile in assenza di nemici esterni, nonch\u00e9 fortemente propensi ad attivit\u00e0 omosessuali.\n\"The Dune Encyclopedia\".\n\"The Dune Encyclopedia\" (1984), scritto da Willis E. McNelly come guida ai libri del Ciclo di Dune, venne autorizzato da Frank Herbert, ma viene contraddetto dai suoi libri successivi e per questo motivo considerato non-canonico. Le due voci dell'Encyclopedia sui Sardaukar affermano che il vessillo di battaglia dei Sardaukar \u00e8 completamente nero, e che i Sardaukar fossero discendenti di un'etnia guerriera di Salusa Secundus, i Sardau. Una voce intitolata \"Aramsham, Otto\" dice che dopo la caduta della dinastia dei Corrino il capitano avesse scritto un libro in memoria dei giorni gloriosi dei Sardaukar, \"The Sardaukar Strike\", e che si fosse suicidato, incapace di accettare la nuova situazione.\nVideogiochi.\nI Sardaukar compaiono anche nei giochi di strategia basati sui romanzi del Ciclo di Dune. In \"Dune II\" (1992) e \"Dune 2000\" (1998) sono la fanteria di Casa Corrino nella modalit\u00e0 giocatore singolo, anche se in \"Dune 2000\" possono essere utilizzati dagli Harkonnen in modalit\u00e0 multigiocatore. In \"\" (2001) sono una fazione minore e possono allearsi con ciascuna delle tre case (Atreides, Harkonnen e Ordos)."}
{"id": "705244", "revid": "119732378", "url": "https://it.wikipedia.org/wiki?curid=705244", "title": "Mull of Kintyre", "text": "Il Mull of Kintyre (in gaelico scozzese e gaelico irlandese \"Maol Chinn T\u00edre\", in scots \"Mull o Kintyre\") \u00e8 la sezione sud-occidentale della lunga penisola del Kintyre, situata nell'Argyll, in Scozia. \u00c8 la terra della Gran Bretagna pi\u00f9 vicina all'isola d'Irlanda, in particolar modo alle coste nord-orientali della contea nordirlandese dell'Antrim, dalle quali \u00e8 nitidamente visibile in giornate non eccessivamente nebbiose.\nL'area ospita un faro storico ed \u00e8 descritta nell'omonima canzone del 1977 dei Wings (secondo gruppo di Paul McCartney).\nAnche una composizione per cornamuse e tamburi, spesso eseguita dai reggimenti scozzesi dell'esercito britannico, si intitola appunto \"Mull of Kintyre\" ed ebbe un grande successo al momento della pubblicazione, raggiungendo la vetta delle classifiche britanniche vendendo oltre 2 milioni di copie nella sola nazione della Union Flag"}
